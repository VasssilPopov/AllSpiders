{"url": "http://www.focus-news.net/news/2018/11/28/2595994/kathimerini-gartsiya-izrael-i-kipar-iskat-da-uskoryat-izgrazhdaneto-na-gazoprovod-po-danoto-na-sredizemno-more.html", "text": "Гърция, Израел и Кипър искат да ускорят изграждането на газопровод по дъното на Средиземно море, пише електронното издание на гръцкия  Kathimerini . \r\nКато знак за непрекъснато задълбочаващите се отношения между Гърция, Израел и Кипър, и трите страни се опитват да ускорят процедурите, които ще доведат до споразумение за прокарването на над 2000 километра тръбопровод за природен газ в Източно Средиземно море. \r\nСпоред експерти проектът представлява сериозно техническо предизвикателство. \r\nПреди срещата между Алексис Ципрас, Бенямин Нетаняху и Никос Анастасиадес на 20 декември в Ерусалим говорителят на кипърското правителство Продромос Продрому каза, че разговорите за тръбопровода са \"в много добра насока\", без обаче да разкрива подробности.  Юлиян Марков", "date": "2018.11.28", "title": "Каthimerini: Гърция, Израел и Кипър искат да ускорят изграждането на газопровод по дъното на Средиземно море"}
{"url": "http://www.focus-news.net/news/2018/11/28/2595974/georgi-yordanov-bsp-tryabva-da-se-varne-rolyata-na-mz-vav-finansiraneto-na-sistemata-na-zdraveopazvaneto.html", "text": "Трябва да се върне ролята на МЗ във финансирането на системата на здравеопазването. Това каза Народният представител от ПГ на \"БСП за България\" Георги Йорданов от трибуната на Народното събрание, съобщиха от пресцентъра на  партията . Народният представител от ПГ на \"БСП за България\" Валентина Найденова от трибуната на Народното събрание. Тя каза,  че  предвиденият бюджет на МЗ,  макар и завишен с 54 млн. лв. спрямо миналата година, с оглед на заложените промени в сектор здравеопазване, не е достатъчен. „Предлагаме за разходи да бъдат отделени 560 575 900 лв.”, заяви тя. Доц. Георги Йорданов обясни, че се наблюдава тенденцията все повече дейности и сумите за тях да се прехвърлят от Министерство на здравеопазването към НЗОК. „Министерството трябва да има достатъчно средства, за да помага на различните звена на системата на здравеопазването у нас”, обясни той. Йорданов каза, че левицата предлага увеличаване на ролята на Министерство на здравеопазването във финансирането на системата на здравеопазването с увеличение от 204 млн. лв. на средствата за политики в областта на диагностиката и лечението. Според него от там могат да се вземат средства за финансиране на капиталови вложения и да се помогне на държавните и общински болници, чиито дългове са стигнали до 600 млн. лв. Като други важни мерки, предлагани от левицата, той посочи увеличаване на средствата за профилактика и превенция с 36 млн. лв, а в сферата на лекарствените продукти и медицинските изделия средствата да се увеличат с 10 млн. лв. БСП поиска и осигуряване на допълнителен финансов ресурс в размер на 12 млн. лв. за доизграждане на новия болничен комплекс в гр. Ямбол, което е поето като политически ангажимент от управляващите още през 2012г. Въпреки поетия ангажимент, управляващите отхвърлиха предложението на народните представители от БСП от Ямбол.", "date": "2018.11.28", "title": "Георги Йорданов, БСП: Трябва да се върне ролята на МЗ във финансирането на системата на здравеопазването"}
{"url": "http://www.focus-news.net/news/2018/11/28/2595976/pazardzhik-peti-natsionalen-seminar-za-lyubiteli-na-balgarski-hora-shte-se-provede-vav-velingrad.html", "text": "Петият национален семинар за любители на български хора ще се проведе във Велинград, съобщи за  Радио „Фокус“ – Пазарджик  Бояна Кирилова, експерт в общинската администрация в курорта. Той започва на 30 ноември и ще продължи до 2 декември. Събитието  ще се проведе в ОНЧ „Св. Св. Кирил и Методий - 1905“, а организатор на събитието е Сдружение „Пролетно хоро“.  В това издание  ще се включат над 200 участници от  Нова Загора, Стара Загора, Поморие, Бургас, Варна, Ямбол, Дупница, Девин и представители на местните танцови клубове. Професор Николай Цветков и доц. Георги Гаров от Югозападен университет „Н. Рилски“ - Благоевград са приели поканата да представят характерни за добруджанския край хора в съответствие с темата на семинара „Добруджанска среща“.", "date": "2018.11.28", "title": "Пазарджик: Пети национален семинар за любители на български хора ще се проведе във Велинград"}
{"url": "http://www.focus-news.net/news/2018/11/28/2595979/smolyan-pod-epidemichnite-stoynosti-e-zabolevaemostta-ot-ostri-respiratorni-zabolyavaniya-v-oblastta-prez-poslednata-sedmitsa.html", "text": "През изминалата седмица в Регионалната здравна инспекция – Смолян са регистрирани 31  случая на остри респираторни заболявания, при 29 за предходната седмица. Това съобщиха от  РЗИ – Смолян . Най-много са случаите на заболели при децата от 5 до 14 години и при възрастните от 30 до 64 години, където са регистрирани съответно 15 и 11 болни. Заболеваемостта е 110,44 на 10 000 и е под епидемичните стойности. През отчетния период са регистрирани и заразни заболявания. От чревните инфекции са установени 5 случая на ентероколит, а от въздушно-капковите инфекции са регистрирани 7 случая на варицела и 4 на скарлатина.", "date": "2018.11.28", "title": "Смолян: Под епидемичните стойности е заболеваемостта от остри респираторни заболявания в областта през последната седмица"}
{"url": "http://www.focus-news.net/news/2018/11/28/2595975/rostislav-martinyuk-zhurnalist-ot-ukrayna-vseki-den-ukraintsite-ochakvat-palnomashtabna-agresiya-ot-rusiya.html", "text": "Всеки ден украинците очакват пълномащабна агресия от Русия. Това каза за обзорното предаване „Това е България“ на  Радио „Фокус“  Ростислав Мартинюк, журналист от Украйна. Той допълни, че Украйна и Русия се намират в ситуация на конфликт от 2014 г., но разликата сега е, че вече се воюва с военни, а не с цивилни лица, както досега са твърдели от Москва. „Ние видяхме руски войски, руски флот, който атакува украински флот. Можем да говорим за критична геополитическа ситуация за Украйна, защото от Луцк, Северна Украйна, през Харков, Одеса и дори анклавът на Русия – Приднестровие, всичко това за нас е военна заплаха от Русия. Блокадата на Азовско море и големите пристанища Берданск и Мариупол – това е стратегия на Москва да изолира Украйна от морското крайбрежие“, каза още журналистът. По думите на Ростислав Мартинюк Западът гледа на конфликта между Украйна и Русия като замразен, защото така е по-удобно.  Той обясни, че вчера е бил в една от областите с въведено военно положение и уточни, че ситуацията там е спокойна, макар и да има повече полицейски служители по улиците.", "date": "2018.11.28", "title": "Ростислав Мартинюк, журналист от Украйна: Всеки ден украинците очакват пълномащабна агрeсия от Русия"}
{"url": "http://www.focus-news.net/news/2018/11/28/2595981/sport-atletiko-madrid-se-klasira-na-osminafinalite.html", "text": "Атлетико Мадрид победи Монако с 2:0 и с 12 точки се класира за осминафиналите на Шампионска лига. Монако отпадна от европейските турнири кръг преди края на груповата фаза. Преди минути започна и втория мач от групата, в който Борусия Дортмунд посреща Брюж. Домакините имат нужда само от една точка, за да се класират и те за фазата на елиминациите. \r\nВ другия ранен мач Локомотив Москва победи Галатасарай с 2:0 и запази теоретични шансове за участие в Лига Европа, като класира Порто и Шалке на осминафинали, а турският клуб остана с 4 точки. В тази група лидерът с 10 точки Порто вече започна мача срещу втория Шалке, който има 8. Този двубой ще определи победителя в Група D.", "date": "2018.11.28", "title": "Спорт: Атлетико Мадрид се класира на осминафиналите"}
{"url": "http://www.focus-news.net/news/2018/11/28/2595982/plovdiv-kmetat-inzh-ivan-totev-shte-zapali-svetlinite-na-kolednoto-darvo-na-pl-stefan-stambolov-na-30-noemvri.html", "text": "Кметът на Пловдив инж. Иван Тотев ще запали светлините на Коледното дърво на пл. „Стефан Стамболов“  на 30 ноември. Това съобщиха за  Радио „Фокус“ – Пловдив  от  Общината . Традиционното церемониално запалване на светлините ще се състои в 17.30 часа и кметът Иван Тотев ще отправи и поздрав към жителите и гостите на града. Предвидена е празнична програма на площада, като в нея ще участват Детска вокална формация „Омайниче“, младите гайдари от Гайдарски състав „Родопчани“ към читалище „Гого Мавров – 1930“ в Пловдив и Фолклорен танцов ансамбъл „Седенчица“.", "date": "2018.11.28", "title": "Пловдив: Кметът инж. Иван Тотев ще запали светлините на Коледното дърво на пл. „Стефан Стамболов“ на 30 ноември"}
{"url": "http://www.focus-news.net/news/2018/11/28/2595985/georgi-georgiev-kmet-na-obshtina-dalgopol-osashtestvyava-se-odit-na-vsichki-predostavyani-administrativni-uslugi-s-tsel-tyahnata-optimizatsiya.html", "text": "Осъществява се одит на всички предоставяни административни услуги с цел тяхната оптимизация. Това каза за  Радио „Фокус“ – Варна  кметът на Община Дългопол Георги Георгиев, който на среща с жители на общината представи отчетът за изпълнение на Програмата за управление на Община Дългопол за 2018 година. По отношение на административния капацитет кметът отбеляза, че политиката на управление на общината по отношение компетентността на служителите е непрекъснат стремеж към увеличаване квалификацията на всеки един, както и тяхната персонална отговорност. През тази година е утвърдена нова Харта на клиента и Вътрешни правила за условията и реда за осъществяване на обратна връзка с потребителите на административни услуги в Община Дългопол. Община Дългопол е изпълнила изискванията на Закона за електронното управление и е една от първите общини, присъединила се към средата за електронен обмен на документи, което от своя страна ще намали времето и разходите за изпращане и получаване на кореспонденцията към и от външни организации. „В изпълнение на същият закон подадохме искане до ДАЕУ и вече получихме достъп до средата за междурегистров обмен. Това ще даде възможност за извършване на служебни справки в регистрите на първичните администратори и ще се намали административната тежест за гражданите като отпадне изискването за предоставяне на удостоверителни документи при заявяване на някои административни услуги“, добави Георги Георгиев. Предстои въвеждане на 5 електронни административни услуги. Сградата на Центъра за информация и услуги на гражданите е съобразена с изискванията за улеснен достъп за хората с увреждания. \r\nМарияна ВАЛЕНТИНОВА", "date": "2018.11.28", "title": "Георги Георгиев, кмет на Община Дългопол: Осъществява се одит на всички предоставяни административни услуги с цел тяхната оптимизация"}
{"url": "http://www.focus-news.net/news/2018/11/28/2595978/tekstove-ot-zakona-za-lichnata-pomosht-kasaeshti-horata-s-uvrezhdaniya-shte-badat-prerazgledani-i-glasuvani-otnovo-ot-narodnoto-sabranie-obzor.html", "text": "Текстове от Закона за личната помощ, които предизвикаха остра реакция от страна на майки на деца с увреждания от инициативата „Системата ни убива“, ще бъдат преразгледани и гласувани отново от Народното събрание. Това стана ясно след среща на майки - представители на инициативата, с министър-председателя Бойко Борисов в Министерски съвет. Разговорът им се проведе по време на приемането на бюджета на Министерството на труда и социалната политика в парламента. В бюджета се предвиждат 71,5 млн. лв. за Закона за личната помощ, както и допълнителните 150 млн. лв., дадени от премиера, които ще бъдат разпределени между Закона за личната помощ и Закона за хората с увреждания. \r\nНа 27 ноември майките на деца с увреждания изпратиха официално писмо до министър-председателя, в което посочват, че между първо и второ четене на Закона за личната помощ са направени спорни промени. „Извършена бе промяна на текстове, като се вкараха финансови ограничения, такива че през септември 2019 г., законът ще влезе в сила без да има финансов ресурс за неговото прилагане“, се посочва още в писмото. Вера Иванова – майка на дете с увреждане и част от инициативата „Системата ни убива“, обясни, че има уверение от министър-председателя, че тези текстове ще бъдат преразгледани на 29 ноември и на следващия ден ще бъдат гласувани отново в пленарна зала. \r\nОт своя страна, премиерът Борисов обясни, че депутатите са го ядосали заради това, че част от парите за деца с увреждания са сложени на едно място в бюджета, а друга част – на друго. „Ясно поехме ангажимент за този бюджет със 150 млн. лв. повече да има за хората с увреждания. Вторият ангажимент – социалният министър, заедно с майките, национално представените групи, които са 16 или 17, да ги разпределят правилно, така че до всеки един човек в затруднено положение да има тези средства, които вече надвишават 1,5 млрд. И в един момент от решен проблем, разбрали сме се, днес и вчера става скандал и се налага по нощите да се събираме и да уточняваме, че всъщност това, което сме поели като ангажимент, е свършено“, допълни той и изрази надежда ПГ на ГЕРБ в следващите един-два дни да изпълни ангажимента, който премиерът е поел. „А голямата част сме си я свършили, защото вече парламентът прие и сложи на едно място, за да са видими тези 150 млн. повече “, каза още Борисов. Той посочи, че по време на срещата с майките на деца с увреждания са се разбрали да бъдат партньори и в решението на проблема с фалшивите ТЕЛК-ове. \r\nЦветилена СИМЕОНОВА", "date": "2018.11.28", "title": "Текстове от Закона за личната помощ, касаещи хората с увреждания, ще бъдат преразгледани и гласувани отново от Народното събрание (ОБЗОР)"}
{"url": "http://www.focus-news.net/news/2018/11/28/2595977/ali-ahmeti-denko-malevski-e-priemliv-kandidat-za-prezident-na-stranata.html", "text": "Денко Малевски е приемлив кандидат за президент на страната, заяви лидерът на Демократичния съюз за интеграция (ДСИ) - албанска партия, коалиционен партньор в правителството на Зоран Заев, Али Ахмети, цитиран от  Макфакс . \r\nДосега не сме говорили за имена, но мисля, че Денко Малевски е уважаван професор, преподавател, който отговаря на всички стандарти, заяви лидерът на ДСИ Али Ахмети в отговор на журналистически въпрос дали той е приемлив консенсусен кандидат за президент на страната. \r\nСпоред Ахмети най-добрият кандидат за момента е Денко Малевски. ,, Но все пак остава за това да разговаряме с всички политически субекти \", добавя Ахмети в изявление за скопската „ТВ 21“. \r\nПопитан дали обмисля да се кандидатира за президент, Ахмети отговаря: \r\n\"Не е скромно да кажа, че никога не съм мислил да бъда президент на държавата. Ако се разглежда като теза, за президент на държавата в условията, в които влязох в политиката, трябва да сме рационални и прозрачни. Разбира се, ние оставаме на нашите принципни възгледи, че тази страна се нуждае от консенсусен президент. \" \r\nСДСМ миналата седмица отрече, че се водят преговори за определяне кандидат за президент в организациите на СДСМ. Партията отрича информациите, публикувани от агенцията ИНА, някои от които са взети от интернет порталите.  Юлиян Марков", "date": "2018.11.28", "title": "Али Ахмети: Денко Малевски е приемлив кандидат за президент на страната"}
{"url": "http://www.focus-news.net/news/2018/11/28/2595987/veliko-tarnovo-nov-transporten-kuvyoz-shte-poluchi-gornooryahovskata-bolnitsa.html", "text": "Нов транспортен кувьоз ще получи Акушеро- гинекологичното отделение в  МБАЛ „Свети Иван Рилски“ в Горна Оряховица. Това съобщиха за  Радио „Фокус“ – Велико Търново  от пресцентъра на  лечебното заведение . Той е дарение от Десислава Николова, млада жена от Видин, която заедно с фондация „Капачки за бъдеще“ и частни дарители вече е подарила кувьоз на АГО в болницата в Червен бряг. Акушеро- гинекологичното отделение в горнооряховската болница в момента разполага само със стационарни кувьози. Нужда от транспортен такъв има тъй като често се налага транспортирането на недоносените новородени до Неонатологичното отделение в МОБАЛ или до УМБАЛ в Плевен. Средствата за кувьоза в Горна Оряховица, от който има нужда отделението и чиито параметри са консултирани с началника му д-р Милатович, са събрани от продажба на книгата на Десислава Николова „Щастлива и красива бременност като моята“, както и от дарения на десетки милосърдни българи, които са се включили в акцията за закупуването му. В кампанията са се включили с желание и българи от САЩ и Великобритания. Голяма част от средствата са набрани от двойки от цяла България, които по време на сватбения ритуал са поканили гостите си да подкрепят каузата и вместо цветя да дарят средства за кувьоза, уточняват още от пресцентъра на лечебното заведение. \r\nДесислава Николова ще продължи с кампанията, като следващата болница, която ще подпомогне, е тази в Гоце Делчев. На 9 декември транспортният кувьоз ще бъде връчен, а  Десислава Николова ще бъде придружавана и от други дарители, както и от представители на фирмата – доставчик, които ще монтират и тестват кувьоза на място. На отделението ще бъде подарен и билирубинметър, с който безболезнено се измерват нивата на билирубин в кръвта на бебетата. \r\nМария НЕДЕВА", "date": "2018.11.28", "title": "Велико Търново: Нов транспортен кувьоз ще получи горнооряховската болница"}
{"url": "http://www.focus-news.net/news/2018/11/28/2595988/sdsm-hristiyan-mitskovski-bi-tryabvalo-da-podkrepi-chlenstvoto-na-makedoniya-v-es-i-nato.html", "text": "Управляващата партия в писмено изявление след  протеста тази вечер  на ВМРО-ДПМНЕ пред сградата на правителството реагира като заяви, че Мицковски би трябвало да покаже \"как се обича родината\", като подкрепи процесите за членство на Македония в НАТО и ЕС със запазена укрепена идентичност“, цитират ги от македонската редакция на  “Радио Свободна Европа . \r\n\"Но Мицковски избра да блокира страната и нейния напредък, бъдещето ѝ. Вместо да застане на страната на държавните интереси и на страната  на интереса на гражданите Мицковски е на страната на защита на неговия ментор Никола Груевски \", посочват от СДСМ. \r\nЛидерът на ВМРО-ДПМНЕ Християн Мицковски, който тази вечер водеше протестното шествие от партийното седалище на ВМРО-ДПМНЕ до сградата на правителството обяви, че започват от днес и ще стигнат до край, а краят ще бъде, когато падне кабинетът на Зоран Заев. Той посочи, че с мирни протести, всяка сряда пред правителството, а междувременно  и в други градове ще докажат как се обича родината.  Юлиян Марков", "date": "2018.11.28", "title": "СДСМ: Християн Мицковски би трябвало да подкрепи членството на Македония в ЕС и НАТО"}
{"url": "http://www.focus-news.net/news/2018/11/28/2595533/stara-zagora-rayonnata-prokuratura-predade-na-sad-chetirima-mazhe-za-krazhbi-na-kabeli-za-nad-10-000-leva.html", "text": "Районна прокуратура - Стара Загора внесе в съда обвинителен акт спрямо четирима мъже (А.Ж., на 45 г., Г.Ж., на 26 г., Ж.Ж. на 27 г., и С.Ж., на 25 г.), за това, че в началото на месец януари 2018 г. до 1 март 2018 г., включително, в землището на село в община Стара Загора, като извършители чрез разрушаване и подкопаване на прегради (срязване на метална оградна мрежа) чрез използването на брадва и нож, са откраднали общо 7 494 метра меден кабел, на обща стойност 10 413 лева, собственост на дружество. Деянието по отношение на С.Ж. не е извършено в условията на опасен рецидив. Другите трима обвиняеми са били многократно осъждани за престъпления против собствеността.  \r\nПо делото е установено, че двама от обвиняемите работили преди в предприятието в селото, като знаели, че в двора се съхранявали 22 броя макари с навити на тях медни проводници. Мястото било оградено с метална мрежа. На неустановена дата в началото на месец януари 2018 г. обвиняемите стигнали до оградата на  предприятие и започнали да нанасят удари по металната мрежа с брадва, като по този начин я срязали. През направената дупка влезли в двора, открили  макарите и започнали да секат и режат медните проводници. След това пренесли кабелите извън територията на комбината и се отдалечили. Впоследствие изгорили нарязаните и насечени кабели, за да извлекат метала – мед /бакър/, който продали в пункт за изкупуване на черни и цветни метали. По същата схема извършили кражба на кабели и в още 15 случая за горепосочения период. По делото са били разпитани свидетели, иззети веществени доказателства, извършени експертизи и др. Предстои Районен съд-Стара Загора да насрочи заседание.", "date": "2018.11.28", "title": "Стара Загора: Районната прокуратура предаде на съд четирима мъже за кражби на кабели за над 10 000 лева"}
{"url": "http://www.focus-news.net/news/2018/11/28/2595534/sliven-mokri-no-normalno-prohodimi-sa-patishtata-v-oblastta.html", "text": "Мокри заради валежите, но нормално проходими са пътищата в област Сливен. Трафикът е интензивен, съобщиха от  Областно пътно управление - Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.28", "title": "Сливен: Мокри, но нормално проходими са пътищата в областта"}
{"url": "http://www.focus-news.net/news/2018/11/28/2595574/poslanikat-na-ukrayna-vitaliy-moskalenko-za-voennoto-polozhenie-na-balgarite-v-ukrayna-shte-badat-garantirani-palni-prava-i-svobodi.html", "text": "На българите в Украйна ще бъдат гарантирани пълни права и свободи. Това каза по време на пресконференция Н. Пр. Виталий Москаленко, извънреден и пълномощен посланик на Украйна в Република България, във връзка с напрежението между Русия и Украйна, предаде репортер на  Агенция „Фокус“ . Във връзка с въведеното военно положение в 10 области на Украйна и в отговор на въпрос как ще гарантира сигурността на българите в Украйна, Н. Пр. Москаленко обясни, че на украинските граждани от български произход ще им бъдат гарантирани  пълни права и свободи.  \r\nПо думите му не всички клаузи и точки на това военно положение ще бъдат моментално реализирани. „Тези мерки, които предвижда военното положение, ще бъдат въведени само в случай на нападение на Руската федерация“, коментира посланикът на Украйна. Той уточни, че към момента банковата система в Украйна работи, както и, че има всички възможности за провеждане на митинги и събрания. Попитан дали е провел разговори с българското Министерство на външните работи, посланикът поясни, че е имал такива в понеделник, както и че днес ще разговаря по въпроса с вицепремиера и министър на външните работи Екатерина Захариева. „От българската страна има определени изказвания по въпроса от името на президента на Република България Румен Радев, който се изказа за незабавно връщане и освобождаване на корабите от страна на Руската федерация, както и г-н Бойко Борисов, министър-председател. Очакваме подобно от другите организации и страни. Имам предвид НАТО, ЕС, САЩ, Румъния, Полша, Прибалтийски страни, Турция, Грузия и цяла редица други държави, които всъщност съвсем ясно и стриктно определиха по повод на този случай Русия като агресор“, каза още Н. Пр. Москаленко. \r\nДеница КИТАНОВА", "date": "2018.11.28", "title": "Посланикът на Украйна Виталий Москаленко за военното положение: На българите в Украйна ще бъдат гарантирани пълни права и свободи"}
{"url": "http://www.focus-news.net/news/2018/11/28/2595984/parlamentat-odobri-byudzheta-na-ministerstvoto-na-transporta-informatsionnite-tehnologii-i-saobshteniyata-za-2019-g.html", "text": "Парламентът одобри бюджета на Министерството на транспорта, информационните технологии и съобщенията за 2019 г. със 106 гласа „за“ и 59 - „против“, предаде репортер на  Агенция „Фокус“ .  \r\nПриходите в бюджета на МТИТС са в размер на 52,8 млн. лв., а разходите – 267, 2 млн. лв. Държавата ще отпусне за персонал 33,4 млн. лв., а за субсидии са предвидени 196,4 млн. лв., от които за „БДЖ Пътнически превози“ са 175 млн. лв., а за „Български пощи“ – 21,4 млн. лв. За политики в областта на транспорта догодина ще бъдат дадени 223,7 млн. лв. Максималният размер на новите задължения за разходи, които могат да бъдат натрупани през 2019 г., са 233,3 млн. лв. \r\nЦветилена СИМЕОНОВА", "date": "2018.11.28", "title": "Парламентът одобри бюджета на Министерството на транспорта, информационните технологии и съобщенията за 2019 г."}
{"url": "http://www.focus-news.net/news/2018/11/28/2595535/blagoevgrad-rakovodstvoto-na-yugozapadno-darzhavno-predpriyatie-shte-provede-rabotna-sreshta-s-predstaviteli-na-sdruzhenie-yugozapad.html", "text": "Ръководството на Югозападно държавно предприятие ще проведе от 10.00 часа поредна работна среща с представители на Сдружение „Югозапад“, което обединява фирми от дърводобивния и преработвателен сектор в Благоевградска област. Това съобщиха от пресцентъра на предприятието. На срещата ще бъдат обсъдени актуални теми и проблеми, свързани с дейността на бранша.", "date": "2018.11.28", "title": "Благоевград: Ръководството на Югозападно държавно предприятие ще проведе работна среща с представители на Сдружение „Югозапад“"}
{"url": "http://www.focus-news.net/news/2018/11/28/2595983/afp-vladimir-putin-zashtitava-zakonnoto-spored-nego-zadarzhane-na-ukrainskite-korabi.html", "text": "Президентът Владимир Путин настоя в сряда, че руските сили са били в правото да задържат трите украински кораба миналия уикенд, но президентът Доналд Тръмп изрази \"дълбоката си загриженост\" относно действията на Москва срещу съюзник на САЩ, пише  AFP . \r\nВ първото си по-обширно изказване след конфронтацията в морето в неделя Путин каза, че той е оркестриран от Киев като \"провокация\". \r\nТой каза, че украинските кораби са влезли в руските териториални води и са отказали да отговорят на исканията за спиране от руски патрулни съдове. \r\n\"Какво трябваше да направят те (руските сили)?\" Каза Путин, когато беше запитан за инцидента на международния инвестиционен форум в Москва. \r\n\"Те изпълняваха военните си задължения, изпълнявайки законните си функции в защитата на границите на Русия, същото ще направят и във вашата страна.\"  Юлиян Марков", "date": "2018.11.28", "title": "AFP: Владимир Путин защитава „законното“ според него задържане на украинските кораби"}
{"url": "http://www.focus-news.net/news/2018/11/28/2595389/kyustendil-gimnazisti-ot-dupnitsa-sa-uchastvali-v-obrazovatelnata-programa-sadebnata-vlast-informiran-izbor-i-grazhdansko-doverie.html", "text": "Гимназисти от Дупница са участвали в образователната програма „Съдебната власт – информиран избор и гражданско доверие”. Това съобщиха за  Радио „Фокус” – Кюстендил  от  Административен съд – Кюстендил . Зам.-председателят на съда Галина Стойчева е изнесла втора поредна лекция пред възпитаниците на Профилирана гимназия „Христо Ботев“ в Дупница. Лекцията е била на тема „Правата ни като граждани на Европейския съюз. Как можем да защитим правата си чрез съдебните институции“. Гимназистите са били запознати с последиците от административните нарушения, административните наказания, как практически следва да подходят учениците в често срещани житейски ситуации, в които се изискват минимални правни познания. Съдя Стойчева е разяснила на гимназистите основни положения в законодателството, свързани със статута на учениците, съдебни процедури с участие на деца и правата им в тези процедури, както и за органите, които могат да им предложат подкрепа и защита. Сред основните цели на провежданата образователна програма са изграждането на ценностно отношение към закона, формиране на доверие към съдебната власт, развитие на гражданската компетентност, както и усвояване на първоначални знания за административното правораздаване. \r\nВенцеслав ИЛЧЕВ", "date": "2018.11.28", "title": "Кюстендил: Гимназисти от Дупница са участвали в образователната програма „Съдебната власт – информиран избор и гражданско доверие”"}
{"url": "http://www.focus-news.net/news/2018/11/28/2595390/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Ескалацията между Русия и Украйна, напрежението в Източното Средиземноморие и усилията на Иран да се справи с последиците от американските санкции за забрана на износ на петрол са част от основните теми, върху които акцентират световните печатни издания. \r\n***  Водещото американско издание  The Washington Post  определя инцидента в Азовско море като „нова руска агресия“ срещу Украйна, която показва колко малко Владимир Путин се интересува от ответната реакция на Запада в лицето на „разделена Европа“ и САЩ начело с Доналд Тръмп.  \r\nВерсията на редакцията е следната: в неделя руските военни са нападнали три украински бойни кораба, които са се опитали да преминат през Керченския пролив близо до „окупирания от Русия Кримски полуостров“. Уточнява се, че единият плавателен съд е бил изтеглен, а по другите два е открит огън. След това трите кораба са били превзети с общо 23-членния им екипаж. Някои от моряците са били ранени при инцидента, подчертава изданието. \r\n„Този крещящ акт на агресия, която е ясно нарушение на международното право и споразумението между Украйна и Русия, е кулминацията на пълзяща руската кампания, която има за цел да блокира украинските пристанища в Азовско море, в района на Крим. Корабите от украинските пристанища в Азовско море трябва да преминат през Керченския проток, за да влязат в Черно море и след това - в Средиземно море. След нападението на украински кораби президентът Петро Порошенко предупреди за опасността от руска офанзива. Путин обаче постигна някои ключови резултати, включително и увеличаване на неговата популярност, която напоследък падна; дестабилизацията на Украйна в навечерието на президентските избори, както и тестване на реакцията на западните лидери, с които той се очаква да се срещне на форума на Г-20 по-късно тази седмица“, е заключението на редакционната колегия на изданието.  \r\n„Разбира се, повечето западни правителства взеха страната на Украйна, а някои отговориха доста остро. Например, министърът на външните работи на Великобритания Джеръми Хънт осъди „руското пренебрежение към международните норми и суверенитета на Украйна\". Очевидно обаче Путин не би могъл да хареса реакцията на Тръмп, който от неделя критикува европейските съюзници, без обаче да изрази директен укор към Русия. Вместо това, в отговор на въпрос за инцидента, лидерът на Белия дом заяви: „Не ни харесва какво се случва там – и от едната, и от другата страна\". Това означава, че Украйна и Русия също са виновни. Най-драматичното изказване бе направено от Ники Хейли, постоянен представител на САЩ в ООН.  Тя нарече руските действия „скандални\" и „незаконни\", но по същество изключи всякаква осезаема реакция от страна на Вашингтон“.  \r\nТова е много далеч от адекватен отговор. САЩ трябва да действат решително и да ограничат по-нататъшната агресия на Русия, уверени са в редакцията. Освен това Вашингтон трябва да възстанови правото на Украйна да праща корабите си през Азовско море и през Керченския проток. На руските пристанища в този регион могат да бъдат наложени санкции. И Украйна може да разположи противокорабни ракети, които ще й позволят да се защитава по-добре. \r\n„Най-малкото агресията на Путин трябва да повлияе на приема, което ще получи от Тръмп по време на срещата на върха на Г-20 в Буенос Айрес. Говорител на Кремъл заяви в понеделник, че среща между двамата лидери се „подготвя\" независимо от морска атака, въпреки че Белият дом не потвърди информацията. Американският президент може да изпрати послание, ако откаже да се срещне с Путин, но ако участва в тази двустранна среща, първо трябва да каже на руския лидер, че атаката срещу Украйна е неприемлива и ще има последствия. В противен случай той просто ще потвърди очевидното доверие, което гласува на Путин, и че новите актове на агресия срещу Украйна няма да доведат до никакъв отговор от САЩ“, предупреждава изданието. \r\n***  На 22 ноември президентът на Украйна Петро Порошенко е подписал указ „За предоставяне на хуманитарна помощ на Йеменската република, Република Судан и Демократическа Република Конго“. Тези държави не са посочени в Указа случайно: във всички тези страни свирепства ужасяващ глад, милиони страдат от тежки болести, недостиг на питейна вода, бойни действия и тероризъм. Важното за автора на  киевския ежедневник „День“  Игор Сюндюков е това, че този документ е подписан в по време на Мемориалната седмица в памет на жертвите на „голодомора“ – за който той смята, че е геноцид в Украйна през 1932-1933 година и това за него е истински символично. \r\nВ какво се изразява този символизъм, се разсъждава в материала: „Страната и народът, които са изпитали такава безгранична мъка, като Украйна преди 85 години, а може би и повече, е длъжна да чувства нечуждата болка на далечни, както ни се струва, народи, на другия край на земното кълбо“. \r\nАвторът коментира, че Указът на президента за оказване на помощ на тези страни е предизвикал нееднозначна реакция в политическите среди и в социалните мрежи. В материалът се обръща внимание на коментарите на експерти, които са посочвали, че през последните четири години (2013 – 2017) Украйна се е сринала от 47-о на 63-о място в глобалния индекс за продоволствена сигурност на ООН и че тази световна организация е отнесла Украйна към списъка на страните, където има проблеми с продоволствието. „Всичко това е така“, съгласява се авторът. „Но, ако ние сме цивилизовани хора и наистина се стремим да се ръководим от съвременните хуманистични ценности (надявам се, че е така, отбелязва Сюндюков), то не си ли струва да си спомним как благополучната, ‚прилична‘ Европа през 1932-1933 година в значителна степен (макар и не цялата, се забелязва също в материала) не е искала да чуе и види, а още по-малко да направи нещо, за да помогне на милионите украинци, които са измирали от страшна смърт“?  \r\nВ заключение Сюндюков поставя нещата по следния начин: „Не е задължително да се съгласявате с указа на Петро Порошенко, но тук стоим пред етическият избор: с кой сме – с Фритьоф Нансен или Бърнард Шоу? С Уолтър Дюранти или с Гарет Джонсън“? \r\n*** Президентът на Турция Реджеп Таийп Ердоган във вторник коментира някои от най-важните текущи въпроси от международния дневен ред на страната, включително напрежението в Източното Средиземноморие, ескалацията между Русия и Украйна и подкрепата на САЩ за сирийската издънка на „Работническата партия на Кюрдистан“ (ПКК) – „Отрядите за народна самоотбрана“ (ОНС/YPG) под претекста за борба с терористите от „Ислямска държава“, пише  електронното издание на турския ежедневник Sabah . \r\nЕрдоган започна с предупреждение към Гърция и Република Кипър да се въздържат от „безразсъдни“ действия в Източното Средиземноморие. \r\n„Безразсъдното поведение не Гърция и администрацията на гърците киприоти (в търсенето на въглеводороди в Източното Средиземноморие), насърчено от получената подкрепа от няколко европейски държави стана заплаха и опасност основно за тях самите“, заяви турският президент на заседание на парламентарната група на управляващата „Партия на справедливостта и развитието“. \r\n„Тъй като ние сме Турция, няма да направим и минимална концесия от нашите тези, нито в Източното Средиземноморие, нито в някой друг регион и ще защитаваме правата си до край“, добави той. \r\nИзданието коментира, че Анкара постоянно оспорва сондажните дейности на Република Кипър във водите около острова на основание, че турците киприоти също имат права върху ресурсите в района. \r\n„Сабах“ припомня, че на 18 октомври турската флота блокира гръцка фрегата, която се е опитвала да попречи на работата на първия турски сондажен кораб Барбарос Хайредин Паша. Инцидентът предизвика незабавна реакция от турските власти, които предупредиха Гърция да не предприема действия, които биха могли да взривят ситуацията в региона на Средиземно и Егейско море. \r\nЕрдоган коментира също и скорошната криза между Русия и Украйна в Керченския пролив. Той заяви: „Призоваваме руските и украинските приятели да разрешат проблемите си чрез диалог, колкото може по-скоро и да направят Черно море море на мира“. \r\n„Турция иска да види братските страни Русия и Украйна една до друга, а не една срещу друга, в момент, когато светът е изправен пред сериозни заплахи“, обясни държавният глава. \r\nВестникът посочва, че, според твърденията на украинските Военноморски сили, руски кораби са открили огън и са задържали три от нейните артилерийски съда в неделя. Инцидентът предизвика остра ескалация на напрежението, което нараства между двете страни, след като „Москва анексира Крим от Украйна през 2014 година“. \r\nЩо се касае до терористичната групировка „Ислямска държава“ в Сирия, Ердоган заяви: „В Сирия вече няма „Даеш“. Има само няколко малки бандформирования, обучени и държани в резерв, под прикритието, че са „Ислямска държава“, за да създават хаос в Турция и региона“. \r\n„Ние, като Турция, се обвързваме да завършим ликвидирането на остатъците от тази организация в рамките на няколко месеца“, увери турският лидер. \r\nВестникът коментира, че САЩ си партнират със свързаните с ПКК ОНС в Сирия в своята борба срещу „Ислямска държава“. Материалната подкрепа и съвместните патрули между САЩ и ОНС тревожат Анкара, която предупреждава Вашингтон, че партньорството с една терористична групировка в борбата срещу друга няма да доведе до желаните резултати. \r\nТурция е категорична, че ПКК и ОНС са органично свързани терористични групировки. САЩ, обаче, независимо, че включват ПКК в списъка си на терористите, подкрепя ОНС военно, под претекста, че се бори с „Ислямска държава“, обяснява изданието. Към момента, по данни на Sabah, САЩ са изпратили 4700 тежки въоръжения и бронирани машини на ОНС. \r\n***  Ръководителят на Иранската организация за атомна енергия Али Акбар Салехи предупреди, че Техеран губи търпение с Европейския съюз, отбелязва израелския вестник  The Jerusalem Post . \r\n„Ако не можем да продадем петрола си и не се радваме на финансови сделки, не мисля, че запазването на сделката (за ядрената програма на страната) ще ни донесе повече полза\", подчерта Салехи, като се обърна към Върховния представител на ЕС по външните въпроси и политиката на сигурност Федерика Могерини с думите, че откакто Брюксел даде обещание за продължаване на търговията с петрол въпреки американските санкции, Иран е изгубил търпение в очакване на развитие. „Излязохме от предварителния график още преди месеци“, отбеляза Салехи след среща с Могерини.  \r\nРъководителят на Иранската организация за атомна енергия подчерта, че страната може да възобнови 20-процентното си обогатяване на уран, ако не види икономическата полза от споразумението от 2015 г. със световните сили.  \r\nСпоразумението от 2015 г. задължи Иран да ограничи спорната си ядрена програма, широко разглеждана на Запад като прикрито усилие за разработване на средства за създаване на атомни бомби, в замяна на прекратяването на международните санкции. \r\nАмериканският президент Доналд Тръмп оттегли САЩ от споразумението през май тази година, а по-рано този месец и наложи санкции за иранския износ на петрол, припомнят от редакцията. \r\n***", "date": "2018.11.28", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/28/2595551/hasan-ademov-dps-predlagame-zamrazyavane-na-maksimalniya-osiguritelen-dohod-ot-2600-lv-za-da-ima-predvidimost-prozrachnost-i-serioznite-firmi-da-ne-badat-izlagani.html", "text": "Предлагаме замразяване на максималния осигурителен доход от 2600 лв., за да има предвидимост, прозрачност и сериозните фирми да не бъдат излъгани. Това каза народният представител от ДПС д-р Хасан Адемов от трибуната на Народното събрание по време на гласуването на бюджета на ДОО за 2019 г., предаде репортер на  Агенция „Фокус“ . \r\n„Категорично не сме съгласни с увеличаването на максималния осигурителен доход от 2600 лв. на 3000 лв., защото той трябва да гарантира предвидимост. Ако искате да го вдигнете – аргументирайте се, направете го в предизборната платформа, да ви повярват хората и да ви подкрепят. А сега се оказва, че тези, които гласуваха за вас, защото предлагахте замразяване на максималния осигурителен доход, ги излъгахте. А тези, които казаха, че искат да го вдигнат, не получиха достатъчно доверие. Виждате какви драстични разминавания се получават, когато не изпълняваме политиките, които предлагаме“, заяви Адемов. Той посочи, че затова ДПС предлага замразяване на максималния осигурителен доход от 2600 лв. „За да има предвидимост, прозрачност и сериозните фирми да не бъдат излъгани“, заяви той. \r\nЦветилена СИМЕОНОВА", "date": "2018.11.28", "title": "Хасан Адемов, ДПС: Предлагаме замразяване на максималния осигурителен доход от 2600 лв., за да има предвидимост, прозрачност и сериозните фирми да не бъдат излъгани"}
{"url": "http://www.focus-news.net/news/2018/11/28/2595980/parlamentat-prie-okonchatelno-byudzheta-na-doo-za-2019-g-obzor.html", "text": "Парламентът прие окончателно Законопроекта за бюджета на държавното обществено осигуряване за 2019 г. \r\nПриходите в бюджета на ДОО са в размер на над 11,7 млрд. лева, разходите също. Бюджетът за следващата година е балансиран, с нулев дефицит. Приходите от осигурителни вноски са в размер на над 7,4 млрд. лева. Разходите за пенсии са в размер на над 9,9 млрд. лева, а тези за социални помощи и обезщетения - над 1,6 млрд. лева. \r\nМалко повече от 5,1 млрд. лева са приходите във фонд „Пенсии“ за 2019 г., a тези по бюджета на фонд „Пенсии, несвързани с трудова дейност“ са над 296 млн. лв. Малко над 217 млн. лв. са приходите в бюджета на фонд „Трудова злополука и професионална болест“. Приходите на фонд „Общо заболяване и майчинство“ са в размер на 1 137 018 лв. А приходите по бюджета на фонд „Безработица“ са повече от 315 млн. лв. \r\n1200 лева ще бъде таванът на пенсиите от 1 юли 2019 г. \r\nС 5.7% ще се увеличат пенсиите от 1 юли 2019 г. От същата дата минималната пенсия ще бъде 219,43 лв., като дотогава ще остане 207,60 лв. \r\nМинималният месечен размер на осигурителния доход за самоосигуряващи се лица ще бъде 560 лв.,а максималният – 3000 лв. А минималният месечен размер на осигурителния доход за регистрираните земеделски стопани и тютюнопроизводители ще бъде 400 лв. \r\nБез промяна остава обезщетението за безработица и майчинството през 2019 г. Настоящото равнище на минималното обезщетение за безработица е 9 лв. на ден, максималното - малко над 74 лв. 380 лева остава размерът на обезщетението за отглеждане на малко дете на възраст от една до две години. Запазва се и размерът от 540 лв. на еднократната помощ при смърт на осигурено лице, на която имат право съпругът или съпругата, децата и родителите. \r\nСлед приемането на бюджета на ДОО министърът на труда и социалната политика Бисер Петков коментира, че средният размер на пенсията на един пенсионер през следващата година ще нарасне с 24 лева, в резултат на индексирането на пенсиите с 5.7% и по-високата тежест на осигурителния стаж и ще достигне 386,27 лева. „Искам дебело да подчертая, че индивидуалният размер на пенсиите и на другите осигурителни плащания зависи от приноса и осигурителното поведение на всеки“, посочи той. По думите му максималният размер на пенсията ще позволи над 40 хил. пенсионери, чиито пенсии сега са ограничени от тавана, от 1 юли следващата година да получат пълния размер на пенсиите си. Петков обясни, че пенсиите от началото на следващата година ще се изчисляват по нов начин, който ще улесни бъдещите пенсионери при упражняване на правото им на пенсиониране. Той изрази увереност, че депутатите днес са приели реалистичен финансов план на осигурителната система за следващата година, който гарантира осигурителните права и социалната сигурност на българските граждани. „Дългите и на моменти разгорещени дебати по бюджета на ДОО доказват, че въпросът за пенсиите е първостепенен политически въпрос“, коментира той. „Няма как да не е така след като в осигурителната система се осигуряват 2,8 млн. работещи българи. За над 2,1 пенсионери тя осигурява основният им доход“, посочи Бисер Петков. Той подчерта, че приходите от осигурителни вноски в бюджета на ДОО за следващата година нарастват с около 15% и покриват 2/3 от осигурителните плащания. По думите му само преди 3 години те са финансирали по-малко от 50% от разходите по бюджета на ДОО. Според него по-голямата финансова автономност и по-малката зависимост на бюджета на ДОО от държавния бюджет е безспорно достойнство. „Минималната работна заплата е и минимален осигурителен доход. Този подход води до увеличение с 4.7% на средния минимален осигурителен доход“, каза още Бисер Петков. \r\nБиляна ИВАНОВА и Цветилена СИМЕОНОВА", "date": "2018.11.28", "title": "Парламентът прие окончателно бюджета на ДОО за 2019 г. (ОБЗОР)"}
{"url": "http://www.focus-news.net/news/2018/11/28/2595986/parlamentat-shte-prodalzhi-s-glasuvaneto-na-darzhavniya-byudzhet-za-2019-g-na-utreshnoto-zasedanie.html", "text": "Парламентът ще продължи с гласуването на държавния бюджет за 2019 г. на утрешното заседание, предаде репортер на  Агенция „Фокус“ . Депутатите приеха финансовата рамка на бюджета, както и бюджетите на всички министерства, освен на Министерството на младежта и спорта. Дебатите по държавния бюджет продължиха около 7 часа. Утрешното пленарно заседание ще започне от 9.00 часа.  \r\nБиляна ИВАНОВА", "date": "2018.11.28", "title": "Парламентът ще продължи с гласуването на държавния бюджет за 2019 г. на утрешното заседание"}
{"url": "http://www.focus-news.net/news/2018/11/28/2595392/predstoyashti-sabitiya-v-stranata-za-28-noemvri-agentsiya-fokus.html", "text": "*** \r\nОт 15.00 часа на „Дондуков“ 2 държавният глава Румен Радев ще приеме делегация на Групата за приятелство с България в Националното събрание на Френската република, водена от нейния председател Антоан Ерт.  \r\n*** \r\nОт 10.00 часа в нова конферентна зала на Софийския университет „Св. Климент Охридски“ вицепрезидентът Илияна Йотова ще открие конференция на тема „Бъдещето на демокрацията на Европейския съюз: бюджетът на ЕС за 2021-2027 и върховенството на правото – към демокрация или към отказ от ценностите и целите на съюза“. \r\n*** \r\nОт 09.00 часа ще започне редовното заседание на Народното събрание.  \r\n*** \r\nОт 15.30 часа в зала „Изток“ на Народното събрание ще се проведе съвместно заседание на парламентарните комисии по външна политика  и по европейските въпроси и контрол на европейските фондове, в рамките на което народните представители ще разговарят с извънредния и пълномощен посланик на Великобритания Н. Пр Ема Хопкинс за представяне на преговорния процес ЕС – Великобритания, относно Брекзит и двустранните отношения Великобритания – България в този контекст. \r\n*** \r\nОт 10.00 часа ще започне седмичното заседание на Министерския съвет.  \r\n*** \r\nОт 09.00 часа 9-и състав на Специализирания наказателен съд ще заседава по делото срещу Деян М., Мирослав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 26-и състав на Софийски градски съд ще заседава по делото срещу  Валентин Димитров и др. , обвинени в длъжностно присвояване в особено големи размери. \r\n*** \r\nОт 09.30 часа в Интер Експо Център ще започне вторият ден от организира Втората международна конференция „Предизвикателства пред развитието на публично-частните партньорства в Югоизточна Европа“, организирана от Юридическия факултет на Великотърновски университет „Св. св. Кирил и Методий“. \r\n*** \r\nОт 10.00 часа в Националния пресклуб на БТА, Н. Пр. Виталий Москаленко – извънреден и пълномощен посланик на Украйна в Република България ще даде пресконференция на тема „Нападението над украинските кораби в Черно море като неприкрита руска агресия срещу Украйна и международния правов ред“. \r\n*** \r\nОт 10.00 часа 16-и състав на Специализирания наказателен съд ще заседава по делото срещу Георги И., Геомил Н. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 6-и състав на Специализирания наказателен съд ще заседава по делото срещу Кирил К., Благой Д. и др., на които са повдигнати обвинения за организиране и ръководене на организирана престъпна група. \r\n*** \r\nДелегация на групата за приятелство с България в Националното събрание на Френската република ще бъде на официално посещение в България. Заместник-председателят на Народното събрание Емил Христов ще разговаря с френските парламентаристи в 10.10 часа в зала „Запад“. В 11.30 часа с тях ще се срещнат народните представители от Групата за приятелство България – Франция. В 14.15 часа гостите ще се срещнат с председателя на Комисията по земеделието и храните Десислава Танева в зала „Запад“.  \r\n*** \r\nВ 10.30 часа кметът на София Йорданка Фандъкова изпълнението на пилотен проект за монтиране на филтри на сгради, които се отопляват на твърдо гориво. Кметът ще посети сградата на БКС на район „Красна поляна“, на бул. „Вардар“ 3, за да се запознае с ефективността на поставените филтри. \r\n*** \r\nОт 12.00 часа кметът на София Йорданка Фандъкова ще присъства на среща между писателя Георги Господинов и ученици от столични гимназии в Софийската градска художествена галерия на ул. „Ген. Йосиф В. Гурко“ 1.  \r\n*** \r\nОт 12.00 часа председателят на Българската търговско-промишлена палата Цветан Симеонов ще открие Първото издание на търговско изложение „Магията на ръцете” – Базар за плетива, сувенири и аксесоари, което ще се проведе до 2 декември в Изложбена зала ЦУМ.  \r\n*** \r\nОт 12.00 часа във фоайето пред Музея на спорта на националния стадион „Васил Левски“ ще бъде представена фотоизложбата Моят Стадион, моят Старт“ на доайена на спортната фотография в България Бончук Андонов.  \r\n*** \r\nОт 13.00 часа в зала „Европа“ в МОСВ ще се проведе пресконференция по проект „Национална стратегия за адаптация към изменението на климата и План за действие“. \r\n*** \r\nОт 14.00 часа в сградата на Военната академия „Г. С. Раковски“ ще се проведе работна среща на тема „Бъдещи предизвикателства пред икономиката, отбраната и сигурността“, организирана от  Института по отбрана и международна сигурност съвместно с Военната академия „Г. С. Раковски“ и Софийския университет „Св. Климент Охридски“. \r\n*** \r\nОт 14.30 часа в галерия „Средец” министърът на културата Боил Банов ще отличи дейци на изкуството и културата. \r\n*** \r\nОт 17.30 часа в столичния храм „Св. Седмочисленици“ ще бъде отслужена панихида по повод навършването на 46 години от кончината на д-р Г. М. Димитров. \r\n*** \r\nОт 18.00 часа в Националната библиотека „Св. св. Кирил и Методий“ ще бъде представена книгата „Курският сблъсък“ от акад. Васил Сгурев. \r\n*** \r\nОт 17.30 часа в Посетителския информационен център кметът на Банско Георги Икономов ще се срещне с гражданите, които живеят в района между улиците „Глазне“ и „Пирин“, в посока Начална станция. \r\n*** \r\nОт 09.00 до 17.00 часа в село Мененкьово ще проведат профилактични ехографски прегледи на млечни жлези и щитовидна жлеза с нов модерен ехограф. Инициативата е на Община Белово в партньорство със „Сдружение за онкоболни и приятели“ – Пазарджик. \r\n*** \r\nОт 10.00 часа в сградата на Югозападно държавно предприятие ще проведе работна среща с представители на Сдружение „Югозапад“, във връзка с актуални теми и проблеми, които вълнуват дърводобивния и дървопреработващия сектор.  \r\n*** \r\nОт 10.00 часа в офиса на Областния информационен център - Благоевград на площад  „Георги Измирлиев“ ше се проведе пресконференция, по време на която ще бъдат представени очакваните възможности за финансиране на проекти чрез Европейските структурни и инвестиционни фондове през 2019 г.  \r\n*** \r\nОт 18.00 часа в зала „Пейо Яворов“ ще се проведе фолклорното събитие „Празник на гръцката култура в Благоевград“. \r\n*** \r\nОт 18.00 часа в ДТ „Никола Вапцаров“ ще бъде представен концертът „Един американец в Благоевград“. \r\n*** \r\nВ 18.30 пред сградата на ОД на МВР – Благоевград ще се проведе флашмоб срещу полицейските репресии по време на протестите срещу високите цени на горивата и социалната несправедливост в България.  \r\n*** \r\nОт 18.00 часа в Културен център „Морско казино“ ще се състои концертът „Музика от една фотоизложба“ в изпълнение на Trio Quatro. \r\n*** \r\nОт 9.30 часа в Зали „Младост“ на Двореца на културата и спорта ще се проведе пресконференция във връзка с откриването (в 10.00 часа) на второто издание на изложението за хотели, ресторанти и всичко за туризма ТУР-ЕКСПО ДЕСТИНАЦИЯ ВАРНА.  \r\n*** \r\nОт 10.30 часа в Детския отдел на Регионална библиотека „Христо Ботев” ще се проведат приказни игри „Есенни вълшебства“. \r\n***  \r\nОт 11.00 часа в Конферентната зала на Областен информационен център – Велико Търново  ще се проведе работна среща с медиите за представяне на обобщените резултати от дейността на центъра през периода 2016-2018 г.  \r\n***  \r\nОт 19.00 часа в Клуб 7 ще се проведе представяне на книгите „Иваил цар“ на автора Стоян Николов – Торлака.   \r\n***  \r\nОт 19.00 часа на  стадион „Ивайло“ ще се проведат масови тренировки – Есен 2018.  \r\n*** \r\nОт 13.00 часа в Община Димитровград ще се проведе приемна за граждани с експерти от институцията на омбудсмана на Р България. \r\n*** \r\nОт 11.00 часа ще се състои официална церемония по откриване на обновените сгради на Регионална дирекция „Пожарна безопасност и защита на населението“. В събитието ще вземат участие кметът на Община град Добрич Йордан Йорданов, директорът на Главна дирекция „Пожарна безопасност и защита на населението“ главен комисар Николай Николов, представители на изпълнителната власт, управляващи органи, изпълнители, екипът на проекта, личният състав на РДПБЗН и РСПБЗН и партньори. \r\n*** \r\nОт 18.30 часа в Младежкия център ще се проведе „Музикален салон 1“ на  Клуб „Пиано“ при Младежки център – Добрич с ръководител Детелина Захариева и гост изпълнители от Арт център „Палитра“ и Музикална къща „Катлин“. \r\n*** \r\nОт 11.00 часа в МБАЛ „Св. Иван Рилски“-ЕООД ще се проведе кампания за анонимно  изследване за носителство на ХИВ, консултиране и предоставяне на здравно-образователни материали, изследване на количеството на въглеродния окис в издишания въздух на пушачите.  \r\n*** \r\nОт 13.30 часа в малката зала на Народно читалище „Пробуда – 1914“ ще се проведе приемна за граждани с експерти от институцията на омбудсмана на Р България. \r\n*** \r\nОт 11.00 часа в пресклуба на ОДМВР-Кърджали ще се проведе брифинг за резултатите от дейността на дирекцията за 10-те месеца на годината, в който ще участват директорът на дирекцията старши комисар Венцислав Момчилов и началникът на отдел „Охранителна полиция“ комисар Димитър Димитров.  \r\n*** \r\nОт 13.30 часа в Клуба на инвалида, до Община Любимец, ще се проведе приемна за граждани с експерти от институцията на омбудсмана на Р България. \r\n*** \r\nОт 13.30 часа в Община Маджарово ще се проведе приемна за граждани с експерти от институцията на омбудсмана на Р България. \r\n*** \r\nОт 10.30 часа в Залата на архитектите в сградата на община Пазарджик самодейците от читалище „Н. Й. Вапцаров“ в село Бъта ще представят продукцията си по проект „Всеки си го може“. \r\n*** \r\nОт 09.30 часа в голямата заседателна зала на Дома на културата „Борис Христов“ заместник-министър Лъчезар Борисов ще открие информационен бизнес форум „Искаш бизнесът ти да расте? Ние имаме ноу-хау“. \r\n*** \r\nВ 11.00 часа в изложбената част на фоайето на първия етаж в НБ „Иван Вазов“ – Пловдив ще бъде открита изложбата „Чехословашката държавност – 1918 г.“. \r\n*** \r\nОт 11.00 часа в сградата на ОДМВР-Русе ще се проведе месечен брифинг. \r\n*** \r\nОт 18.00 часа в Историческия музей ще се открие изложбата „Лица от бойната слава на Русе“, посветена на 100-годишнината от края на Първата световна война. \r\n*** \r\nОт 13.30 часа в Община Свиленград  ще се проведе приемна за граждани с омбудсмана Мая Манолова и експерти от институцията. \r\n*** \r\nОт 10.00 часа в галерия „Седем” ще бъде открита изложбата „Спомени в шевици”, по проект „Майсторилница за сувенири” на НЧ „Отец Паисий-1936”.  \r\n*** \r\nОт 12.00  часа в залата на Областния информационен център ще бъдат представени условията за кандидатстване по процедура „Подобряване на производствения капацитет в малките и средни предприятия“, финансирана по Оперативна програма „Иновации и конкурентоспособност“ .   \r\n*** \r\nОт 11.00 часа в Зала 2 на Община Стара Загора ще се проведе заключителна пресконференция по проект “Вълшебна класна стая“. \r\n*** \r\nОт 15.00 часа в зала 203 на Община Стара Загора ще се проведе пресконференция на председателя на Общинския съвет Таньо Брайков. \r\n*** \r\nОт 18.00 часа във фоайето на Оперния театър ще бъде представен документалния филм на Елена Драгостинова и Йордан Бойчев, посветен на софийски дом на Борис Христов - „Сбъдването на мечтите“. \r\n*** \r\nОт 18.00 часа в къща музей „Гео Милев“ ще се състои премиерата на книгата „Смисълът – енциклопедия на бъдещето“ от Людмила Филипова. \r\n*** \r\nОт 18.30 часа в Регионална библиотека „Захарий Княжески“ ще бъде представена биографията на един от най-обичаните българи Орлин Горанов. \r\n*** \r\nОт 13.30 часа в Община Харманли  ще се проведе приемна за граждани с омбудсмана Мая Манолова и експерти от институцията.", "date": "2018.11.28", "title": "Предстоящи събития в страната за 28 ноември (Агенция „Фокус“)"}
{"url": "http://www.focus-news.net/news/2018/11/28/2595393/tass-kim-chen-un-se-saglasi-da-dopusne-mezhdunarodni-inspektori-na-poligona-v-yonbyon.html", "text": "Лидерът на Северна Корея Ким Чен-ун е изразил готовност да допусне международни инспектори в главния ядрен комплекс в Йонбьон с цел проверка на процедурата по закриването му. За това съобщи във вторник агенция „Йонхап“ цитирайки дипломатически източник, според когото Ким Чен-ун е предал такова послание на американския президент Доналд Тръмп чрез президента на Южна Корея Мун Дже-ин по време на срещата им през септември, предава  ТАСС . \r\n„По мои сведения,  Ким Чен-ун е заявил на президента (на Южна Корея) Мун Дже-ин по време на срещата им през септември, че ако САЩ предприемат подходящи мерки, той не само е готов да закрие ядрения комплекс в Йонбьон, но и ще допусне и проверка“, заявява източникът. \r\nНа 22 ноември генералният директор на Международната агенция за атомна енергия (МААЕ) Юкия Амано в послание към Съвета, управляващ организацията, заяви, че агенцията продължава да отчита дейност в района на ядрения комплекс. В резултат на междукорейската среща на 19 септември беше приета декларация, в която се казва за намеренията на Пхенян да продължи демонтирането на ядрения обект в Йонбьон.  \r\nГенералният директор също обяви готовността на МААЕ да играе роля в контрола на ядрената програма на Северна Корея, ако бъде постигнат политически консенсус между участващите страни. Генералният директор на МААЕ призова Пхенян да изпълни изцяло задълженията си съгласно резолюциите на Съвета за сигурност на ООН, да възобнови незабавно сътрудничеството си с агенцията и да уреди всички нерешени въпроси. \r\nВ центъра на Йонбьон са разположени завод за обогатяване на уран, реактор с мощност 5 мегавата, построени от севернокорейски специалисти през 1986 г., както и експериментален реактор с лека вода. По оценка на експертите, за една година работа комплексът може да получи достатъчно материал за направата на няколко ядрени заряди. След резултатите от третата междукорейска среща на високо равнище през септември на Пхенян се съгласи да затвори напълно основните елементи на ядрения център в Йонбьон.", "date": "2018.11.28", "title": "ТАСС: Ким Чен-ун се съгласи да допусне международни инспектори на полигона в Йонбьон"}
{"url": "http://www.focus-news.net/news/2018/11/28/2595395/sport-real-madrid-pobedi-s-20-roma.html", "text": "Реал Мадрид победи с 2:0 Рома в мач от петия кръг в груповата фаза на Шампионската лига. Така европейският клубен шампион е на първо място в Група “G” с 12 точки, а Рома е на второ място с актив от девет точки.  \r\nИ двата тима са с гарантирано място на осминафиналите на турнира, след като в другата среща в групата Виктория Пилзен победи с 2:1 при гостуването си на ЦСКА (Москва). И двата отбора събраха по четири точки и нямат шансове да продължат участието си в турнира.", "date": "2018.11.28", "title": "Спорт: Реал Мадрид победи с 2:0 Рома"}
{"url": "http://www.focus-news.net/news/2018/11/28/2595391/parlamentat-shte-prodalzhi-s-okonchatelnoto-glasuvane-na-byudzheta-na-doo-na-zasedanie-v-sryada.html", "text": "Парламентът прие приходната и разходната част в бюджета на фонд „Пенсии“ за следващата година, предаде репортер на  Агенция „Фокус“ . „За“ гласуваха 105 народни представители, 52 бяха „против“, а 14 се въздържаха.  \r\nМалко над 5,1 млрд. лева са приходите във фонд „Пенсии“ за 2019 година. Разходите са над 8,8 млрд. лева. Дефицитът в бюджета на фонда е малко над 3,7 млрд. лева. \r\nДебатите на днешното пленарно заседание продължиха 11 часа. Парламентът прие окончателно бюджета на НЗОК за следващата година. На пленарно заседание в сряда депутатите продължават със окончателното гласуване на бюджета на ДОО за 2019 година.  \r\nБиляна ИВАНОВА", "date": "2018.11.28", "title": "Парламентът ще продължи с окончателното гласуване на бюджета на ДОО на заседание в сряда"}
{"url": "http://www.focus-news.net/news/2018/11/28/2595394/reuters-avstriya-dopusna-nalaganeto-na-novi-sanktsii-na-rusiya-zaradi-intsidenta-v-azovsko-more.html", "text": "Министърът на външните работи на Австрия Карин Кнайсл допусна налагането на нови санкции срещу Русия, като поясни, че подобно решение ще бъде взето в зависимост от следващите стъпки на Москва и Киев, предава  Reuters . \r\nПървият дипломат на Виена заяви, че е обезпокоена от ескалацията на конфликта между Русия и Украйна, и от възможността той да стане още по-опасен. В отговор на въпрос за възможни санкции срещу Русия, тя отговори:  „Всичко зависи от изложените факти и по-нататъшното поведение на двете страни, но това ще бъде проверено“, заяви Кнайсл на пресконференция в Берлин, където бе на посещение. Тереза Герова", "date": "2018.11.28", "title": "Reuters: Австрия допусна налагането на нови санкции на Русия заради инцидента в Азовско море"}
{"url": "http://www.focus-news.net/news/2018/11/28/2595396/kathimerini-turtsiya-ospori-granitsite-na-gratskiya-kontinentalen-shelf-v-poreditsa-ot-navigatsionni-teleksi.html", "text": "Турция оспори границите на гръцкия континентален шелф в поредица навигационни телекси, които игнорират югоизточния остров Кастелоризо. Документите внушават, че той няма никакво значение, когато става дума за очертаване на морските региони в Източното Средиземноморие, коментират в редакцията на електронното издание на атинския ежедневник  Kathimerini . \r\nПо-конкретно, Анкара е издала пет навигационни телекси (1153/18, 1154/18, 1155/18, 1156/18 и 1157/18), които запазват морските зони за военни учения в района от Фетие в Югозападна Турция, на юг до остров Касос, изток от него и оттам - на юг от Анталия. \r\nТурските телекси са законни, тъй като резервират райони за учения в международни води. Въпреки това по същество те повтарят турските претенции в Източното Средиземноморие, тъй като Кастелоризо е отрязано от останалата част от островската верига на Додеканези. Гърция ги определя като  източния край на нейния континентален шелф и Изключителната икономическа зона (ИИЗ). \r\nПрактически казано, с позицията си към Кастелоризо, Анкара отхвърля политиката на Гърция за Източното Средиземноморие, в която островът се явява ключов компонент, подчертават от редакцията. \r\nПоследното развитие съвпада с енергийните проекти, които се развиват около остров Кипър, и на които Анкара се противопоставя. Тереза Герова", "date": "2018.11.28", "title": "Kathimerini: Турция оспори границите на гръцкия континентален шелф  в поредица от навигационни телекси"}
{"url": "http://www.focus-news.net/news/2018/11/28/2595403/bsp-i-gerb-v-spor-za-mediyni-publikatsii-za-apartamenti-obzor.html", "text": "От БСП обявиха в парламента, че внасят искане КПКОНПИ да провери медийни публикации за апартаменти на Десислава Атанасова, Делян Добрев, Красимир Велчев и Антон Тодоров. Секретарят на ПГ на БСП Филип Попов обясни, че левицата настоява Комисията да провери дали публикациите са фалшиви новини или не. „Това е сигнал, а не обвинение. Не е нещо преднамерено“, заяви той.  Според публикация в сайт Десислава Атанасова, Антон Тодоров, Делян Добрев и Красимир Велчев имат апартаменти, които използват без наем или са купили много изгодно. Според медията Десислава Атанасова има апартамент в комплекс „Царско село“. Делян Добрев има апартамент, който е придобил като „дарение“. Красимир Велчев ползва имот без наем, а Антон Тодоров ползва без наем малък апартамент. Според изданието и четиримата са свързани с Държавна сигурност.  \r\nВ отговор депутатът от ГЕРБ Десислава Атанасова обяви, че ще подаде оставка, ако някой от БСП докаже, че има апартамент в комплекс „Царско село“. Тя очаква същото от подателите на сигнала в КПКОНПИ срещу нея. Десислава Атанасова обърна внимание, че всички депутати всяка година декларират имуществото си и това е публично. „БСП трябваше да покажат фиша за заплатата на Корнелия Нинова, която и днес не беше на поименната проверка“, заяви тя. Според нея от БСП са прекалили и е много жалко, ако за тях достоверна информация са сайтове за лъжливи новини. Десислава Атанасова опроверга твърдението, че е свързана с Държавна сигурност. Тя показа документ, според който родените след 1973 година не подлежат на проверка дали са били членове на Държавна сигурност или не. \r\nБиляна ИВАНОВА", "date": "2018.11.28", "title": "БСП и ГЕРБ в спор за медийни публикации за апартаменти (ОБЗОР)"}
{"url": "http://www.focus-news.net/news/2018/11/28/2595398/afp-donald-tramp-mozhe-da-otmeni-sreshtata-si-s-vladimir-putin.html", "text": "Държавният глава на САЩ Доналд Тръмп предупреди, че може да отмени планираната си среща с руския президент Владимир Путин, която трябва да се състои в кулоарите на форума на Г-20 в аржентинската столица Буенос Айрес по-късно тази седмица, предава  AFP . \r\nТръмп поясни, че очаква доклад от съветниците си по националната сигурност за инцидента в Азовско море от неделя, когато руски военни кораби превзеха три украински плавателни съда. „Той ще бъде много определящ. Може би няма да имам среща (с Путин)“, отбеляза американският лидер пред местна медия.  Тереза Герова", "date": "2018.11.28", "title": "AFP: Доналд Тръмп може да отмени срещата си с Владимир Путин"}
{"url": "http://www.focus-news.net/news/2018/11/28/2595400/tass-govoritelyat-na-kremal-otreche-informatsiyata-za-telefonen-razgovor-mezhdu-putin-i-poroshenko.html", "text": "Държавният глава на Руската федерация Владимир Путин не е провеждал телефонен разговор с украинския президент Петро Порошенко след инцидента в Азовско море. Това увери говорителят на Кремъл Дмитрий Песков, предава  TACC . \r\n„Не е имало никакви телефонни разговори между президентите“, отговори в Песков в отговор на въпрос на агенцията дали Киев е потърсил контакт с Москва след събитията от неделя. \r\nПо-рано Порошенко заяви, че е отправил искане за провеждането на телефонен разговор с руския лидер, но така и не е получил отговор от Москва. Песков поясни, че Путин е обсъдил обстоятелствата около случилото се в Керченския проток с канцлера на ФРГ Ангела Меркел.  Тереза Герова", "date": "2018.11.28", "title": "ТАСС: Говорителят на Кремъл отрече информацията за телефонен разговор между Путин и Порошенко"}
{"url": "http://www.focus-news.net/news/2018/11/28/2595397/fond-strategicheskoy-kulyturyi-rusiya-kerchenskata-kriza-pokaza-che-borbata-za-krim-ne-e-priklyuchila.html", "text": "Провокацията, извършена от държавния глава на Украйна Петро Порошенко в Керченския проток с ясен мотив за запазване на властта, подкрепена от западните му съюзници, показа, че борбата за признаване на Крим като част от Русия далеч не е свършила, коментират в редакцията на аналитичното списание  „Фонд стратегической культурьи“ .  Агенция  \r\n„Фокус“  представя превод на статията с пояснението, че публикуваните на страницата материали съдържат оценки на цитираните медии и не са отражение на позицията на нашата редакция.  \r\nТрябва ясно да се разбере, че дори когато случаят „Скрипал“ бъде забравен или ситуацията в Донбас бъде решена чрез някакво чудо, въпросът за Крим дълго време ще остане основа за запазване на политиката на западните санкции срещу Русия и оказването на натиск на Москва. \r\nНе е необходимо да разчитаме на факта, че постепенно „всичко ще се реши\". Това означава, че обосновката на Русия за историческата справедливост и юридическото право за връщането на Крим в състава на държава трябва да бъдат продължени с непрестанна сила и да достигнат по-високо ниво на качество. Аргументите в полза на Русия, издигнати на разпилян, ведомствен признак; които не са обединени в солидна, фундаментална доктрина, нямат достатъчна сила, за да разоръжат напълно противниците на признаването на Крим като част от Русия. Пътуването до полуострова на определени групи западни представители, за да се запознаят с настроението на място, е хубаво нещо, но те няма да заменят старателно добре организираната работа на руските политици, адвокати и историци. \r\nСъздаването на авторитетна държавна комисия, която ще обедини в една „Бяла книга\" всички исторически, правни и други аргументи в полза на абсолютната легитимност на обединението на Крим с Русия, е узряла. Структурата на такава комисия може да включва представители на всички клонове на правителството, юридическите и академичните общности. Този документ, подготвен в кратък срок, трябва да бъде преведен на езиците на световната дипломация - английски и френски, за да представи руските аргументи на основните международни партньори на Москва в достъпна форма. В съответствие с приетата международна практика могат да съществуват два текста - пълни и кратки. Освен факта, че за опонентите на Русия в случай на сблъсък със системни доказателства ще бъде по-трудно да се опровергаят аргументите на руската страна, такава „Бяла книга\" би била добра помощ и за медийната общност. Можете да помислите за други практични, резонни стъпки, свързани с възраждането на историческата памет за принадлежността на Крим. \r\nСред възможните области на работа (може би има много, най-важното е, че те трябва да бъдат концентрирани)  редакцията се спира на няколко конкретни.  \r\n1. На първо място, това е по-ясно изразено и последователно денонсиране на решенията от 1954 г. относно прехвърлянето на Крим от СССР към Украйна, като се представят не само правни, но и исторически аргументи. \r\nВ това отношение, освен да се сочат нарушения от процедурен характер, които обикновено се подчертават, трябва да се обърне повече внимание на общия контекст. \r\nПо-специално,  трябва да се отрази, че когато Крим става част от Руската империя (през 1783 г.), започва юридическото оформяне на неговия статут. По-натам. Днешните власти в Киев не отчитат, че от гледна точка на международната легитимност, Украйна не е наследник на суверенитета, който тя спечели през 1945 г. като съосновател на ООН. По това време Крим не е част от Украйна. Прехвърлянето му не е отразено в никакви международни договори и следователно е чисто вътрешно действие. \r\nРусия, която е правоприемник на СССР, има право да денонсира тази програма с вътрешно решение. Единствената пречка е споразумението между СССР и СРУ, подписана през 1990 г. от Александър Кравчук и Борис Елцин относно взаимното признаване на съществуващите по това време граници на двете съветски републики. Въпреки това, след като напусна договора за приятелство, Порошенко даде на Москва всички политически и правни основания да денонсира деянието от 1990 г. Време е това да бъде направено.  \r\nОтделно, трябва да бъде разгледан въпросът за статута на Севастопол, който винаги е бил град на федерално подчинение, и следователно присъствието му в Украйна, дори под съмнителни съветски решения, винаги е било напълно нелегитимно. \r\n2. Друга област на работа е обявяването на решенията от 1954 г. не само за незаконни, но и за престъпни. Потиснати в Крим се оказаха всичките му жители. Първо, депресирани бяха кримските татари и представители на някои други националности, чиято рехабилитация беше извършена по специален закон, а след това всички останали. Прехвърлянето на цял народ без съгласието му от една страна в друга, дори ако това става заедно с територията, също е един вид изселване. Въпреки че степента на страдание на хората, останали на полуострова, не е физически същото като на онези, които са го напуснали,  принудителното лишаване от родината все още е нарушение на едно от основните човешки права. И връщането в Русия може да бъде приравнено към една от точките на програмата за рехабилитация на цялото население на Крим. \r\nУказът от 19 февруари 1954 г. може да се отбележи със същата печал, с който се отбелязва 19 май, деня на депортирането. Руснаците едва ли ще искат лични компенсации, но амбициозните инфраструктурни проекти, които се реализират в ранния етап интеграция на Крим с родината (Русия-бел.р.), може да се разглеждат като проява на материална компенсация за жертвите на изселването. \r\n3. Очевидно няма да има нищо ужасно в повторното провеждане на референдум за статута на Крим, с разбирането, че резултатите от волята на хората ще сложат край на възраженията срещу връщането на полуострова към състава на Русия. В някои международни среди и дори в Киев има индикации, че може да бъде проведено подобно допитване, но само при условие, че вотът бъде организиран на територията на цяла Украйна. Позицията тук обаче трябва да бъде недвусмислена: тъй като по онова време в Русия не е имало такъв референдум, той трябва да се проведе или в Крим, или в Русия и в Украйна едновременно. Резултатът ще бъде определен въз основа на общия брой гласове. Това ще даде всички основания да говорим за чистотата на правната процедура и демократичния характер на вземането на решения въз основа на волята на мнозинството. \r\n4. На историческото и културното наследство на Русия в Крим трябва да се придаде по-подходящ и оживен характер. По-конкретно, в редица европейски страни с републиканско устройство с цел запазване на националната  идентичност се стигна до отказ от тотално отричане на бившите монархически династии. Върнати са им собственост и правото да извършват социални и културни, но не и политически дейности. Може би този подход е узрял и в Русия. \r\nЗащо не, например, да им бъде осигурено колективно пребиваване в Крим, така че с тяхното присъствие да демонстрират Европа историческата идентичност на полуострова? Монархиите в тази част на света може да нямат власт, но влиянието върху общественото мнение е значително. В същото време би било ясно кой от тях наистина се грижи за доброто на бившата бащинска земя и кой само се преструва. \r\nМежду другото, за да се реализира тази идея, изобщо не е необходимо да се жертва един от Кримските дворци, в който сега се помещават музеи. По-добре е да бъде възстановена първата кралска резиденция в околностите на Ореанда, която изгаря през 1881 г. Това би било принос за културната рехабилитация на Крим. Тереза Герова", "date": "2018.11.28", "title": "„Фонд стратегической культурьи“ (Русия): Керченската криза показа, че борбата за Крим не е приключила"}
{"url": "http://www.focus-news.net/news/2018/11/28/2595401/kommersant-intsidentat-v-azovsko-more-ot-amerikansko-kam-evropeysko-liderstvo.html", "text": "Докато Киев и Москва нагазиха във взаимни обвинения за инцидента край бреговете на Крим, Западът призовава двете страни към диалог и не бърза да въвежда нови санкции срещу Русия. При това ключовият посредник този път не са САЩ, а Европа, коментират в редакцията на руския вестник  „Коммерсант“ . \r\n„Сдържаната международна реакция на ескалацията край бреговете на Крим показва, че за Запада инцидентът не стана основание за незабавно налагане на нови санкции срещу Русия“, коментира за изданието генералният директор на Русия съвет по международни въпроси Андрей Кортунов. „Това не означава, че политиката на САЩ и ЕС към Москва е станала по-приятелска. Причината е друга. Невъзможно е да се хвърли цялата вина за случилото се в Черно море върху Русия“, подчерта Кортунов. \r\nСъгласно думите му, като една от възможните причини за относителното спокойствие на Запада е дистанцирането от действията на украинския президент Петро Порошенко. В този ред на мисли реакцията на западните страни на морския инцидент не отговаря изцяло на очакванията на държавния глава на Украйна, който разчита на нова сакционна война, обобщава експертът. \r\n„Събитията край бреговете на Крим отново привлякоха вниманието на Европа към проблема с Украйна, който на Запад започна да бъде забравян на фона на други кризи и конфликти: Сирия, Договорът за ликвидиране на ракетите със среден и малък обсег, сложната ситуация между ЕС и САЩ, разделителни линии вътре в ЕС\", коментира Надежда Арбатова, ръководител на катедра „Европейски политически изследвания\" към Руската академия на науките. „Историята с корабите на украинския флот напомни на лидерите на ЕС, че този проблем няма да изчезне. В това отношение Европа не може да си позволи да остане настрана и да остави ситуацията на самотек\", твърди Арбатова. \r\nСпоред експерта телефонният разговор на канцлера на ФРГ Ангела Меркел с президента на Русия Владимир Пути, както и други подобни контакти показват, че европейската дипломация ще бъде принудена да премине към активни действия, към водене на преговори с ключови играчи в украинската криза - Киев, Москва, Вашингтон. \r\nАндрей Кортунов е съгласен, че Европа ще играе все по-голяма роля в разрешаването на украинската криза: „Въпреки че в конфликта с Русия украинската страна се опитва преди всичко да се обърне към САЩ, Америка е далече, а Европа е близо. А планът за интеграция със Запада Киев свързва с европейския проект“. Експертът добавя: „Фактът, че Украйна остава силно обвързана с Европа, дава на ЕС шанс да се превърне в истински влиятелен посредник\". Тереза Герова", "date": "2018.11.28", "title": "„Коммерсант“: Инцидентът в Азовско море: От американско към европейско лидерство"}
{"url": "http://www.focus-news.net/news/2018/11/28/2595399/izvestiya-kiev-iska-amerikanska-voenna-baza-v-ukrayna.html", "text": "Властите в Украйна подготвят следващата провокация срещу Русия. Киев се опитва да убеди САЩ в необходимостта от изграждането на военни бази на своя територия, разкриват за вестник  „Известия“  източници от управляващите кръгове.  \r\nИнформацията потвърждава Иван Виник от „Блок Петро Порошенко“. Депутатът подчерта, че американското присъствие може да осигури сигурността на Украйна. След инцидента в Керченския пролив честотата на обръщенията за помощ от страна на киевските власти към задокеанските им партньори се увеличи многократно, но никой няма да даде официални обещания на Украйна. Москва, от своя страна, има правото да отговори адекватно на следващото изостряне на русофобската психоза, коментира за изданието сенатор Владимир Джабаров. \r\nСъдейки по изказванията на събеседниците на „Известия“ от украинските дипломатически кръгове, страната, която от няколко години е поела курс на сближение със Запада, е заинтересована от появата на американска база на нейна територия.  \r\n„Виждаме, че Полша води активни преговори за разполагането на американски бази заради заплахата от страна на Москва. Протежението на нашата граница с Русия е далеч по-голямо, затова считаме, че у нас също е задължително да се появи военна база на САЩ“, коментира един от източниците на „Известия“ от дипломатическите кръгове в Украйна. \r\nДруг събеседник на редакцията добавя, че става дума за задкулисни преговори и опити да се обясни на Вашингтон защо в крайна сметка е необходимо създаването на военна база. Съгласно думите му, този въпрос придоби особена актуалност на фона на „влошаването на ситуацията в Азовско море“ и поредното напрежение в отношенията между Москва и Киев. Кримската мечта \r\nДепутатът от управляващата партия „Блок Петро Порошенко“ Иван Винник потвърди за „Известия“, че темата за разполагане на американска база в Украйна действително се обсъжда със САЩ. \r\n„Ако говорим на политическо ниво, диалогът с американците е в ход. А ако говорим на юридическо ниво, трябва да говорим за интеграция на Украйна в НАТО“, заяви депутатът. „Базата, разбира се, е нужна. Иначе няма да можем напълно и дългосрочно да осигурим нашата сигурност във връзка с политиката на Руската Федерация“, допълва Винник. \r\nПо думите му, военна база ще обезпечи дългосрочна безопасност и ще помогне за решаването на някои „въпроси за военното сдържане и противодействие“. Мястото за нейното разполагане задължително трябва да се определи „предвид заплахите от военен характер, които могат да възникнат в страната“. А те могат да възникнат, уверен е депутатът, в Източна Украйна и на Кримския полуостров. „Базата задължително трябва да е разположена в близост до тези територии“, обобщава Винник.   Без задължения \r\nВъпреки подкрепата, която САЩ оказват на Киев, Вашингтон няма да даде официални обещания на Украйна, „тъй като този ход ще изостри силно отношенията с Москва“, съобщи за „Известия“ източник от американските политически кръгове. С това е съгласен и бившият съветник на Пентагона, военният експерт Ричард Вайц. \r\n„Съществуват военни и дипломатически причини, поради които в момента САЩ не разглеждат вероятността за създаване на постоянна военна база в тази източноевропейска страна“, заяви ръководителят на Центъра за военно-политически изследвания в Hudson Institute. „Във военно отношение, която и да е база би била крайно уязвима пред евентуален руски ответен удар. По този начин е по-безопасно да се разположат войски и оборудване на друго място, където те могат да бъдат по-добре защитени“, обяснява Вайц.", "date": "2018.11.28", "title": "„Известия“: Киев иска американска военна база в Украйна"}
{"url": "http://www.focus-news.net/news/2018/11/28/2595402/vzglyad-beliyat-dom-schita-intsidenta-v-kerchenskiya-proliv-za-izcherpan.html", "text": "Съветникът на американския президент Доналд Тръмп по национална сигурност Джон Болтън отказа да коментира допълнително инцидента в района на Керченския пролив, отбелязва руският вестник  „Взгляд“  в пореден материал за реакциите за инцидента в Азовско море.  \r\nВ отговор на въпрос дали президентът на САЩ Доналд Тръмп възнамерява да „осъди руската агресия в Украйна“ на срещата с руския президент Владимир Путин в кулоарите на Г-20 в Аржентина, Болтън подчерта, че администрацията във Вашингтон вече е заявила позицията си по този въпрос и го смята за изчерпан. \r\n„Ники Хейли, която заема длъжността почетен посланик на САЩ, обяви позицията от името на САЩ по време на заседанието на Съвета за сигурност на ООН, и ще се придържаме към това изявление“, подчерта съветникът на американския президент. \r\nПо-рано Хейли заяви, че Вашингтон  е обезпокоен от ситуацията в Керченския пролив, и констатира сериозно нарушение на международното право.", "date": "2018.11.28", "title": "„Взгляд“: Белият дом счита инцидента в Керченския пролив за изчерпан"}
{"url": "http://www.focus-news.net/news/2018/11/28/2595404/ruskata-presa-v-tarsene-na-otgovor-na-vaprosa-kakvi-sa-posleditsite-ot-kerchenskata-kriza-agentsiya-fokus.html", "text": "Напрежението в Азовско море и последиците от неделния инцидент продължават да бъдат водеща тема в руските печатни издания, които търсят отговори на въпроса какво ще промени стълкновението между военните кораби на Киев и Москва край бреговете на Крим.  \r\n*** \r\nДокато Киев и Москва нагазиха във взаимни обвинения за инцидента край бреговете на Крим, Западът призовава двете страни към диалог и не бърза да въвежда нови санкции срещу Русия. При това ключовият посредник този път не са САЩ, а Европа, коментират в редакцията на руския вестник  „Коммерсант“ . \r\n„Сдържаната международна реакция на ескалацията край бреговете на Крим показва, че за Запада инцидентът не стана основание за незабавно налагане на нови санкции срещу Русия“, коментира за изданието генералният директор на Русия съвет по международни въпроси Андрей Кортунов. „Това не означава, че политиката на САЩ и ЕС към Москва е станала по-приятелска. Причината е друга. Невъзможно е да се хвърли цялата вина за случилото се в Черно море върху Русия“, подчерта Кортунов. \r\nСъгласно думите му, като една от възможните причини за относителното спокойствие на Запада е дистанцирането от действията на украинския президент Петро Порошенко. В този ред на мисли реакцията на западните страни на морския инцидент не отговаря изцяло на очакванията на държавния глава на Украйна, който разчита на нова сакционна война, обобщава експертът. \r\n„Събитията край бреговете на Крим отново привлякоха вниманието на Европа към проблема с Украйна, който на Запад започна да бъде забравян на фона на други кризи и конфликти: Сирия, Договорът за ликвидиране на ракетите със среден и малък обсег, сложната ситуация между ЕС и САЩ, разделителни линии вътре в ЕС\", коментира Надежда Арбатова, ръководител на катедра „Европейски политически изследвания\" към Руската академия на науките. „Историята с корабите на украинския флот напомни на лидерите на ЕС, че този проблем няма да изчезне. В това отношение Европа не може да си позволи да остане настрана и да остави ситуацията на самотек\", твърди Арбатова. \r\nСпоред експерта телефонният разговор на канцлера на ФРГ Ангела Меркел с президента на Русия Владимир Пути, както и други подобни контакти показват, че европейската дипломация ще бъде принудена да премине към активни действия, към водене на преговори с ключови играчи в украинската криза - Киев, Москва, Вашингтон. \r\nАндрей Кортунов е съгласен, че Европа ще играе все по-голяма роля в разрешаването на украинската криза: „Въпреки че в конфликта с Русия украинската страна се опитва преди всичко да се обърне към САЩ, Америка е далече, а Европа е близо. А планът за интеграция със Запада Киев свързва с европейския проект“. Експертът добавя: „Фактът, че Украйна остава силно обвързана с Европа, дава на ЕС шанс да се превърне в истински влиятелен посредник\". \r\n*** \r\nВластите в Украйна подготвят следващата провокация срещу Русия. Киев се опитва да убеди САЩ в необходимостта от изграждането на военни бази на своя територия, разкриват за вестник  „Известия“  източници от управляващите кръгове.  \r\nИнформацията потвърждава Иван Виник от „Блок Петро Порошенко“. Депутатът подчерта, че американското присъствие може да осигури сигурността на Украйна. След инцидента в Керченския пролив честотата на обръщенията за помощ от страна на киевските власти към задокеанските им партньори се увеличи многократно, но никой няма да даде официални обещания на Украйна. Москва, от своя страна, има правото да отговори адекватно на следващото изостряне на русофобската психоза, коментира за изданието сенатор Владимир Джабаров. \r\nСъдейки по изказванията на събеседниците на „Известия“ от украинските дипломатически кръгове, страната, която от няколко години е поела курс на сближение със Запада, е заинтересована от появата на американска база на нейна територия.  \r\n„Виждаме, че Полша води активни преговори за разполагането на американски бази заради заплахата от страна на Москва. Протежението на нашата граница с Русия е далеч по-голямо, затова считаме, че у нас също е задължително да се появи военна база на САЩ“, коментира един от източниците на „Известия“ от дипломатическите кръгове в Украйна. \r\nДруг събеседник на редакцията добавя, че става дума за задкулисни преговори и опити да се обясни на Вашингтон защо в крайна сметка е необходимо създаването на военна база. Съгласно думите му, този въпрос придоби особена актуалност на фона на „влошаването на ситуацията в Азовско море“ и поредното напрежение в отношенията между Москва и Киев. \r\nДепутатът от управляващата партия „Блок Петро Порошенко“ Иван Винник потвърди за „Известия“, че темата за разполагане на американска база в Украйна действително се обсъжда със САЩ. \r\n„Ако говорим на политическо ниво, диалогът с американците е в ход. А ако говорим на юридическо ниво, трябва да говорим за интеграция на Украйна в НАТО“, заяви депутатът. „Базата, разбира се, е нужна. Иначе няма да можем напълно и дългосрочно да осигурим нашата сигурност във връзка с политиката на Руската Федерация“, допълва Винник. \r\nПо думите му, военна база ще обезпечи дългосрочна безопасност и ще помогне за решаването на някои „въпроси за военното сдържане и противодействие“. Мястото за нейното разполагане задължително трябва да се определи „предвид заплахите от военен характер, които могат да възникнат в страната“. А те могат да възникнат, уверен е депутатът, в Източна Украйна и на Кримския полуостров. „Базата задължително трябва да е разположена в близост до тези територии“, обобщава Винник.   \r\nВъпреки подкрепата, която САЩ оказват на Киев, Вашингтон няма да даде официални обещания на Украйна, „тъй като този ход ще изостри силно отношенията с Москва“, съобщи за „Известия“ източник от американските политически кръгове. С това е съгласен и бившият съветник на Пентагона, военният експерт Ричард Вайц. \r\n„Съществуват военни и дипломатически причини, поради които в момента САЩ не разглеждат вероятността за създаване на постоянна военна база в тази източноевропейска страна“, заяви ръководителят на Центъра за военно-политически изследвания в Hudson Institute. „Във военно отношение, която и да е база би била крайно уязвима пред евентуален руски ответен удар. По този начин е по-безопасно да се разположат войски и оборудване на друго място, където те могат да бъдат по-добре защитени“, обяснява Вайц. \r\n*** \r\nПровокацията, извършена от държавния глава на Украйна Петро Порошенко в Керченския проток с ясен мотив за запазване на властта, подкрепена от западните му съюзници, показа, че борбата за признаване на Крим като част от Русия далеч не е свършила, коментират в редакцията на аналитичното списание  „Фонд стратегической культурьи“ .  Агенция  \r\n„Фокус“  представя превод на статията с пояснението, че публикуваните на страницата материали съдържат оценки на цитираните медии и не са отражение на позицията на нашата редакция.  \r\nТрябва ясно да се разбере, че дори когато случаят „Скрипал“ бъде забравен или ситуацията в Донбас бъде решена чрез някакво чудо, въпросът за Крим дълго време ще остане основа за запазване на политиката на западните санкции срещу Русия и оказването на натиск на Москва. \r\nНе е необходимо да разчитаме на факта, че постепенно „всичко ще се реши\". Това означава, че обосновката на Русия за историческата справедливост и юридическото право за връщането на Крим в състава на държава трябва да бъдат продължени с непрестанна сила и да достигнат по-високо ниво на качество. Аргументите в полза на Русия, издигнати на разпилян, ведомствен признак; които не са обединени в солидна, фундаментална доктрина, нямат достатъчна сила, за да разоръжат напълно противниците на признаването на Крим като част от Русия. Пътуването до полуострова на определени групи западни представители, за да се запознаят с настроението на място, е хубаво нещо, но те няма да заменят старателно добре организираната работа на руските политици, адвокати и историци. \r\nСъздаването на авторитетна държавна комисия, която ще обедини в една „Бяла книга\" всички исторически, правни и други аргументи в полза на абсолютната легитимност на обединението на Крим с Русия, е узряла. Структурата на такава комисия може да включва представители на всички клонове на правителството, юридическите и академичните общности. Този документ, подготвен в кратък срок, трябва да бъде преведен на езиците на световната дипломация - английски и френски, за да представи руските аргументи на основните международни партньори на Москва в достъпна форма. В съответствие с приетата международна практика могат да съществуват два текста - пълни и кратки. Освен факта, че за опонентите на Русия в случай на сблъсък със системни доказателства ще бъде по-трудно да се опровергаят аргументите на руската страна, такава „Бяла книга\" би била добра помощ и за медийната общност. Можете да помислите за други практични, резонни стъпки, свързани с възраждането на историческата памет за принадлежността на Крим. \r\nСред възможните области на работа (може би има много, най-важното е, че те трябва да бъдат концентрирани)  редакцията се спира на няколко конкретни.  \r\n1. На първо място, това е по-ясно изразено и последователно денонсиране на решенията от 1954 г. относно прехвърлянето на Крим от СССР към Украйна, като се представят не само правни, но и исторически аргументи. \r\nВ това отношение, освен да се сочат нарушения от процедурен характер, които обикновено се подчертават, трябва да се обърне повече внимание на общия контекст. \r\nПо-специално,  трябва да се отрази, че когато Крим става част от Руската империя (през 1783 г.), започва юридическото оформяне на неговия статут. По-натам. Днешните власти в Киев не отчитат, че от гледна точка на международната легитимност, Украйна не е наследник на суверенитета, който тя спечели през 1945 г. като съосновател на ООН. По това време Крим не е част от Украйна. Прехвърлянето му не е отразено в никакви международни договори и следователно е чисто вътрешно действие. \r\nРусия, която е правоприемник на СССР, има право да денонсира тази програма с вътрешно решение. Единствената пречка е споразумението между СССР и СРУ, подписана през 1990 г. от Александър Кравчук и Борис Елцин относно взаимното признаване на съществуващите по това време граници на двете съветски републики. Въпреки това, след като напусна договора за приятелство, Порошенко даде на Москва всички политически и правни основания да денонсира деянието от 1990 г. Време е това да бъде направено.  \r\nОтделно, трябва да бъде разгледан въпросът за статута на Севастопол, който винаги е бил град на федерално подчинение, и следователно присъствието му в Украйна, дори под съмнителни съветски решения, винаги е било напълно нелегитимно. \r\n2. Друга област на работа е обявяването на решенията от 1954 г. не само за незаконни, но и за престъпни. Потиснати в Крим се оказаха всичките му жители. Първо, депресирани бяха кримските татари и представители на някои други националности, чиято рехабилитация беше извършена по специален закон, а след това всички останали. Прехвърлянето на цял народ без съгласието му от една страна в друга, дори ако това става заедно с територията, също е един вид изселване. Въпреки че степента на страдание на хората, останали на полуострова, не е физически същото като на онези, които са го напуснали,  принудителното лишаване от родината все още е нарушение на едно от основните човешки права. И връщането в Русия може да бъде приравнено към една от точките на програмата за рехабилитация на цялото население на Крим. \r\nУказът от 19 февруари 1954 г. може да се отбележи със същата печал, с който се отбелязва 19 май, деня на депортирането. Руснаците едва ли ще искат лични компенсации, но амбициозните инфраструктурни проекти, които се реализират в ранния етап интеграция на Крим с родината (Русия-бел.р.), може да се разглеждат като проява на материална компенсация за жертвите на изселването. \r\n3. Очевидно няма да има нищо ужасно в повторното провеждане на референдум за статута на Крим, с разбирането, че резултатите от волята на хората ще сложат край на възраженията срещу връщането на полуострова към състава на Русия. В някои международни среди и дори в Киев има индикации, че може да бъде проведено подобно допитване, но само при условие, че вотът бъде организиран на територията на цяла Украйна. Позицията тук обаче трябва да бъде недвусмислена: тъй като по онова време в Русия не е имало такъв референдум, той трябва да се проведе или в Крим, или в Русия и в Украйна едновременно. Резултатът ще бъде определен въз основа на общия брой гласове. Това ще даде всички основания да говорим за чистотата на правната процедура и демократичния характер на вземането на решения въз основа на волята на мнозинството. \r\n4. На историческото и културното наследство на Русия в Крим трябва да се придаде по-подходящ и оживен характер. По-конкретно, в редица европейски страни с републиканско устройство с цел запазване на националната  идентичност се стигна до отказ от тотално отричане на бившите монархически династии. Върнати са им собственост и правото да извършват социални и културни, но не и политически дейности. Може би този подход е узрял и в Русия. \r\nЗащо не, например, да им бъде осигурено колективно пребиваване в Крим, така че с тяхното присъствие да демонстрират Европа историческата идентичност на полуострова? Монархиите в тази част на света може да нямат власт, но влиянието върху общественото мнение е значително. В същото време би било ясно кой от тях наистина се грижи за доброто на бившата бащинска земя и кой само се преструва. \r\nМежду другото, за да се реализира тази идея, изобщо не е необходимо да се жертва един от Кримските дворци, в който сега се помещават музеи. По-добре е да бъде възстановена първата кралска резиденция в околностите на Ореанда, която изгаря през 1881 г. Това би било принос за културната рехабилитация на Крим. \r\n*** \r\nСъветникът на американския президент Доналд Тръмп по национална сигурност Джон Болтън отказа да коментира допълнително инцидента в района на Керченския пролив, отбелязва руският вестник  „Взгляд“  в пореден материал за реакциите за инцидента в Азовско море.  \r\nВ отговор на въпрос дали президентът на САЩ Доналд Тръмп възнамерява да „осъди руската агресия в Украйна“ на срещата с руския президент Владимир Путин в кулоарите на Г-20 в Аржентина, Болтън подчерта, че администрацията във Вашингтон вече е заявила позицията си по този въпрос и го смята за изчерпан. \r\n„Ники Хейли, която заема длъжността почетен посланик на САЩ, обяви позицията от името на САЩ по време на заседанието на Съвета за сигурност на ООН, и ще се придържаме към това изявление“, подчерта съветникът на американския президент. \r\nПо-рано Хейли заяви, че Вашингтон  е обезпокоен от ситуацията в Керченския пролив, и констатира сериозно нарушение на международното право. \r\n***", "date": "2018.11.28", "title": "Руската преса в търсене на отговор на въпроса какви са последиците от Керченската криза  (Агенция „Фокус“)"}
{"url": "http://www.focus-news.net/news/2018/11/28/2595405/the-independent-velikobritaniya-se-gotvi-za-buryata-diana.html", "text": "Обединеното кралство се подготвя за връхлитането на бурята „Диана“, която ще удари острова в средата на седмицата с бурни ветрове и силни дъждове, съобщава британският вестник  The Independent . \r\nМетеоролозите вече издадоха предупредителни кодове за редица райони в страната и призоваха хората да избягват крайбрежието на страната, където ветровете с пориви до 70 км/ч ще допринесат за образуването на големи вълни. Най-засегнати ще бъдат западните английски крайбрежни региони, Северна Ирландия и части от Шотландия. \r\nОчаква се лошото време да доведе до проблеми в обществения транспорт и най-вече в движението на високоскоростните превозни средства. Въпреки това синоптиците не прогнозират влошаване на метеорологичните условия до степен, която ще наруши ежедневния ритъм на живот на хората.  \r\nКъм настоящия момент бурята се намира над Азорските острови. Ирландия вече бе засегната от силни ветрове и дъжд, които доведоха до временно преустановяване на работата на всички товарни терминали в пристанището в Дъблин. Тереза Герова", "date": "2018.11.28", "title": "The Independent: Великобритания се готви за бурята „Диана“"}
{"url": "http://www.focus-news.net/news/2018/11/28/2595408/balgariya-i-polsha-obediniha-pozitsii-po-vodeshti-mezhdunarodni-temi-obzor.html", "text": "България и Полша са единни в позициите си по водещи международни теми като кризата между Русия и Украйна, Брекзит и отбраната на Европейския съюз. Това стана ясно oт официалното посещение в София на президента на Полша Анджей Дуда. По време на визитата си той проведе срещи с държавния глава Румен Радев, министър-председателя Бойко Борисов и председателя на Народното събрание Цвета Караянчева. \r\nВ разговора си двамата държавни глави се обединиха около тезата, че Русия трябва незабавно да върне задържаните украински кораби и да освободи пленените моряци. „Призоваваме за сдържаност, за разум, за деескалация на напрежението чрез диалог и без употреба на сила и за гарантиране на свободата на гражданското корабоплаване. За нас като страни от този регион е много важно да не допуснем по-нататъшна ескалация“, заяви Радев. От своя страна, Дуда заяви, че Русия е агресор и за пореден път се случва нарушаване на споразуменията, сключени между Русия и Украйна. По-късно през деня тази тема беше сред основните и на разговорите на полския президент с премиера Бойко Борисов. Двамата изразиха тревогата си от ситуацията в Азовско море. „Ако има международни инициативи за по-нататъшни санкции на Русия, Полша ще участва в тях. Защото там, където загиват хора и където има опасност за живота, трябва да се взимат важни решения“, заяви Дуда. Борисов също защити тезата, че е в интерес на всички напрежението да бъде преодоляно с диалог.  \r\nТемата за излизането на Великобритания от ЕС също беше във фокуса на разговорите на двамата държавни глави. Според тях Брекзит е лоша новина за Съюза, но трябва да се уважава суверенният избор на гражданите. \"Във Великобритания работят и учат много българи и още повече поляци. И за нас е от особена важност правата на гражданите на ЕС да се запазят. А също и много британски граждани живеят в страни от ЕС\", заяви Радев. \r\nСигурността и отбраната на ЕС също присъстваше в дневния ред на срещите на полския президент с българските му колеги. „Полша се превръща все повече във фактор за сигурността на Европа с всички модернизационни програми за повишаване на отбранителните способности на своите военни сили. А всяка държава трябва да допринася за укрепването на алианса и с политическа мъдрост, и с бойни способности“, заяви Радев. От своя страна, Дуда обясни, че Полша е готова да съдейства на България във връзка с превъоръжаването на армията. \r\nДруги теми на дискусия по време на посещението на полския президент в София бяха двустранните отношения и взаимодействието на двете държави в селскостопанска политика, туризма, образованието, културата, енергетиката и др. \r\nЦветилена СИМЕОНОВА", "date": "2018.11.28", "title": "България и Полша обединиха позиции по водещи международни теми (ОБЗОР)"}
{"url": "http://www.focus-news.net/news/2018/11/28/2595409/afp-vzriv-ubi-22-dushi-blizo-do-himicheski-zavod-v-severen-kitay.html", "text": "Експлозия близо до химически завод в Северен Китай уби най-малко 22-ма души и рани 22-ма други, предава  AFP. \r\nИнцидентът се е случил 00:41 часа (местно време) в град Джандзякоу, разположен на около 200 км северозападно от китайската столица Пекин. Изгорели са 50 големи и малки превозни средства, поясниха местните власти чрез съобщение в социалната мрежа. Останките от тях са разчистени от пътя , а пожарникарите продължават работа на място, става ясно от снимки, публикувани в социалната мрежа „Туитър“ от китайския телевизионен канал CGTN.  \r\n„Извършва се издирвателна и спасителна дейност на място, както и разследване на причината за произшествието“, заявиха властите.", "date": "2018.11.28", "title": "AFP: Взрив уби 22 души близо до химически завод в Северен Китай"}
{"url": "http://www.focus-news.net/news/2018/11/28/2595410/tass-v-astana-shte-se-provede-11-ta-po-red-mezhdunarodna-sreshta-za-siriya.html", "text": "Развитието на ситуацията в района на Идлиб и създаването на конституционната комисия ще бъдат основни теми на 11-та по ред международната среща за Сирия, която ще се проведе в периода 28-29 ноември в Астана, столицата на Казахстан, предава руската информационна агенция  TACC . \r\nСред другите теми, които ще бъдат дискутирани на форума, са засилването на доверието между правителството на Сирия и въоръжената опозиция, борбата с тероризма, включително с „Ислямска държава“, както и връщането на сирийските бежанци по домовете им. \r\nВ срещата ще участват делегации на официален Дамаск и опозицията му, страните-гаранти на Астанинския процес (Русия, Иран, Турция), а също ООН и Йордания в качеството на наблюдатели. \r\nВ първия ден преговорите ще се водят на двустранни и многостранни нива. Планирани са тристранни консултации между Русия, Иран и Турция. Срещите ще се проведат в хотелите, в които са настанени делегациите.  \r\nВ рамките на втория ден от срещата ще се състои заседание с участието на всички страни, което ще бъде последвано от съвместно изявление за резултатите от преговорите. Част от участниците в преговори, включително на Русия, Сирия и Иран, вече пристигнаха в столицата на Казахстан. Специалният представител на ООН за Сирия Стафан де Мистура се очаква да се присъедини към тях по-късно в сряда. Тереза Герова", "date": "2018.11.28", "title": "ТАСС: В Астана ще се проведе 11-та по ред международна среща за Сирия"}
{"url": "http://www.focus-news.net/news/2018/11/28/2595411/the-morning-star-velikobritaniya-izprati-voynitsi-za-savmestni-ucheniya-sas-sauditska-arabiya-vapreki-mezhdunarodnite-prizivi-za-prekasvane-na-vrazkite-s-riyad.html", "text": "Въпреки международните призиви към Уестминстър да прекъсне връзките си с Рияд, Лондон изпрати стотици войници на Кралските военновъздушна сили (RAF) в Саудитска Арабия за провеждане на съвместни военни учения, съобщава британският вестник  The Morning Star . \r\nОколо 200 войници и осем изтребители „Тайфун“ участват в маневрите като част от поредица от ангажименти с близкоизточните съюзници на Обединеното кралство. Ученията, които целят да поддържат боеспособността на саудитските ВВС, започнаха във вторник, въпреки призивите към Великобритания да преустанови военните контакти и търговията с оръжие със Саудитска Арабия заради „катастрофалната“ война срещу Йемен и предполагаемата роля на Рияд в убийството на журналиста Джамал Хашоги. Очаква се те да завършат на 11 декември.  \r\nВоенните на Рияд поясниха, че ученията са ключова част от плановете за обучение на саудитските ВВС. В тях ще бъдат задействани всички бойни системи на военновъздушните сили на страната. Лондон поясни, че ученията следва да се разглеждат в контекста на „засилващите се близки отношения“ между двете страни. \r\nДелегация на британското правителство се срещна с представители на Рияд на 31 октомври, за да обсъди „разширяването на хоризонтите на политическото, военното и търговското сътрудничество\". \r\nСаудитска Арабия не е единствената държава в Персийския залив, с която британските военни провеждат учения, подчертават от редакцията.  Тереза Герова", "date": "2018.11.28", "title": "The Morning Star: Великобритания изпрати войници за съвместни учения със Саудитска Арабия, въпреки международните призиви за прекъсване на връзките с Рияд"}
{"url": "http://www.focus-news.net/news/2018/11/28/2595412/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Водещите печатни издания във Великобритания остават погълнати от темата за Брекзит и бъдещето на страната след подписването на сделката. Внимание е обърнато и на спорните връзки между Лондон и Рияд.  \r\n*** \r\nПосланикът на САЩ в Обединеното кралство Уди Джонсън опита да поправи щетите, причинени от описанието на президента Доналд Тръмп на компромиса на Тереза Май в Брюксел като „много добра сделка за ЕС“, коментира британският вестник  The Times . \r\nОт  Даунинг стрийт са бесни, след като Тръмп заяви, че предложеният договор за развод между Лондон и Брюксел може да възпрепятства търговията между Великобритания и САЩ. Така той даде допълнителни муниции в ръцете на онези, които искат да убият сделката на Тереза Мей, докато тя се опитва да тушира огромната враждебност сред гражданите в навечерието на „смисления вот“ в парламента на 11 декември, уверени са в редакцията. \r\nМинистър-председателят на Великобритания даде да се разбере, че няма да търси среща с Доналд Тръмп докато е в Аржентина за срещата на Г-20 по-късно тази седмица. Крайно необичайно е за Даунинг стрийт да прави изявления за подобни планове предварително, отбелязва вестникът. \r\n*** \r\nВъпреки международните призиви към Уестминстър да прекъсне връзките си с Рияд, Лондон изпрати стотици войници на Кралските военновъздушна сили (RAF) в Саудитска Арабия за провеждане на съвместни военни учения, съобщава британският вестник  The Morning Star . \r\nОколо 200 войници и осем изтребители „Тайфун“ участват в маневрите като част от поредица от ангажименти с близкоизточните съюзници на Обединеното кралство. Ученията, които целят да поддържат боеспособността на саудитските ВВС, започнаха във вторник, въпреки призивите към Великобритания да преустанови военните контакти и търговията с оръжие със Саудитска Арабия заради „катастрофалната“ война срещу Йемен и предполагаемата роля на Рияд в убийството на журналиста Джамал Хашоги. Очаква се те да завършат на 11 декември.  \r\nВоенните на Рияд поясниха, че ученията са ключова част от плановете за обучение на саудитските ВВС. В тях ще бъдат задействани всички бойни системи на военновъздушните сили на страната. Лондон поясни, че ученията следва да се разглеждат в контекста на „засилващите се близки отношения“ между двете страни. \r\nДелегация на британското правителство се срещна с представители на Рияд на 31 октомври, за да обсъди „разширяването на хоризонтите на политическото, военното и търговското сътрудничество\". \r\nСаудитска Арабия не е единствената държава в Персийския залив, с която британските военни провеждат учения, подчертават от редакцията. \r\n*** \r\nОбединеното кралство се подготвя за връхлитането на бурята „Диана“, която ще удари острова в средата на седмицата с бурни ветрове и силни дъждове, съобщава британският вестник  The Independent . \r\nМетеоролозите вече издадоха предупредителни кодове за редица райони в страната и призоваха хората да избягват крайбрежието на страната, където ветровете с пориви до 70 км/ч ще допринесат за образуването на големи вълни. Най-засегнати ще бъдат западните английски крайбрежни региони, Северна Ирландия и части от Шотландия. \r\nОчаква се лошото време да доведе до проблеми в обществения транспорт и най-вече в движението на високоскоростните превозни средства. Въпреки това синоптиците не прогнозират влошаване на метеорологичните условия до степен, която ще наруши ежедневния ритъм на живот на хората.  \r\nКъм настоящия момент бурята се намира над Азорските острови. Ирландия вече бе засегната от силни ветрове и дъжд, които доведоха до временно преустановяване на работата на всички товарни терминали в пристанището в Дъблин. \r\n*** \r\nБританското евроскептично издание  The Daily Express  публикува статия за финала на националната обиколката на премиера, в рамките на която „отчаяната“ Тереза Мей убеждава хората, че Брекзит ще засили износа и ще насърчи създаването на работни места в цялата страна. \r\nПремиерът трябва да отпътува за Шотландия в следобедните часове на деня, за да заяви, че рибната промишленост и други производители на храни могат да се възползват от продължаващите тесни търговски връзки с ЕС, обещани по силата на споразумението с Брюксел. Тя също така настоява, че сделката ще означава също възможност за износителите да намерят нови пазари, след като Лондон преговаря за сключването на търговски договори с редица държави по света. Но опитът й да продаде сделката за Брекзит на страната попадна под сериозен удар, се като бивш близък съюзник на Мей я осъди като „най-лошата на света“.  \r\nБившият британски министър на отбраната Майкъл Фалън потвърди, че планира да гласува против сделката в парламентарния вот на 11 декември. „Страхът ми е, че тази сделка ни дава най-лошото от целия свят - без гаранции за гладка търговия в бъдеще и без възможност да намаляваме тарифите, което ни е нужно, за да сключим търговски сделки с други държави извън ЕС“, обясни Фалън. \r\nВ последния етап от обиколката си в Обединеното кралство Мей  трябва да говори със служители във фабрика близо до Глазгоу. Очаква се тя да се обърне към тях с думите: „Това е една сделка, която е полезна за шотландските работодатели и която ще защитава работните места. Тя включва нова зона за свободна търговия без тарифи, такси, количествени ограничения или правила за проверка на произхода - безпрецедентна икономическа връзка, друга голяма икономика.От решаващо значение е, че споразумението също така гарантира, че ще изоставим програми на ЕС, които не работят за нашите интереси, така че ще излезем от общата селскостопанска политика“, ще подчертае британския премиер, визирайки включително програмите в областта на рибарството. \r\n\"Най-накрая ще бъдем независима островна държава отново - като върнем пълната си суверенна власт над водите ни и станем отново свободни да решаваме сами за ловуването в нашите води“, ще заяви Мей. \r\n***", "date": "2018.11.28", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/11/28/2595407/the-times-amerikanskiyat-poslanik-v-london-se-opita-da-tushira-udara-na-donald-tramp-za-sdelkata-za-brekzit.html", "text": "Посланикът на САЩ в Обединеното кралство Уди Джонсън опита да поправи щетите, причинени от описанието на президента Доналд Тръмп на компромиса на Тереза Май в Брюксел като „много добра сделка за ЕС“, коментира британският вестник  The Times . \r\nОт  Даунинг стрийт са бесни, след като Тръмп заяви, че предложеният договор за развод между Лондон и Брюксел може да възпрепятства търговията между Великобритания и САЩ. Така той даде допълнителни муниции в ръцете на онези, които искат да убият сделката на Тереза Мей, докато тя се опитва да тушира огромната враждебност сред гражданите в навечерието на „смисления вот“ в парламента на 11 декември, уверени са в редакцията. \r\nМинистър-председателят на Великобритания даде да се разбере, че няма да търси среща с Доналд Тръмп докато е в Аржентина за срещата на Г-20 по-късно тази седмица. Крайно необичайно е за Даунинг стрийт да прави изявления за подобни планове предварително, отбелязва вестникът.", "date": "2018.11.28", "title": "The Times: Американският посланик в Лондон се опита да тушира „удара“ на Доналд Тръмп за сделката за Брекзит"}
{"url": "http://www.focus-news.net/news/2018/11/28/2595414/sport-tsvetan-sokolov-i-kuchine-lube-chivitanova-pobediha-s-32-zenit-kazan.html", "text": "Цветан Соколов и неговият отбор Кучине Лубе (Чивитанова) победиха с 3:2 гейма (в отделните части 20:25, 25:22, 24:26, 25:23, 19:17) световния и европейски клубен шампион Зенит (Казан) на Световното клубно първенство, което се провежда в Полша. Мачът между двата отбора се изигра в Плоцк. \r\nСоколов бе най-резултатен играч за Кучине Лубе с 20 реализирани точки. За Зенит се отличи Максим Михайлов с 21 точки. \r\nЛубе е начело в класирането в Група А. След две победи отборът има актив от пет точки. За Зенит загубата е втора, след като по-рано тимът загуби от Факел с 2:3 гейма.", "date": "2018.11.28", "title": "Спорт: Цветан Соколов и Кучине Лубе (Чивитанова) победиха с 3:2 Зенит (Казан)"}
{"url": "http://www.focus-news.net/news/2018/11/28/2595406/the-daily-express-sega-ili-nikoga-otchayanata-tereza-mey-zapochva-brekzit-obikolka-na-stranata.html", "text": "Британското евроскептично издание  The Daily Express  публикува статия за финала на националната обиколката на премиера, в рамките на която „отчаяната“ Тереза Мей убеждава хората, че Брекзит ще засили износа и ще насърчи създаването на работни места в цялата страна. \r\nПремиерът трябва да отпътува за Шотландия в следобедните часове на деня, за да заяви, че рибната промишленост и други производители на храни могат да се възползват от продължаващите тесни търговски връзки с ЕС, обещани по силата на споразумението с Брюксел. Тя също така настоява, че сделката ще означава също възможност за износителите да намерят нови пазари, след като Лондон преговаря за сключването на търговски договори с редица държави по света. Но опитът й да продаде сделката за Брекзит на страната попадна под сериозен удар, се като бивш близък съюзник на Мей я осъди като „най-лошата на света“.  \r\nБившият британски министър на отбраната Майкъл Фалън потвърди, че планира да гласува против сделката в парламентарния вот на 11 декември. „Страхът ми е, че тази сделка ни дава най-лошото от целия свят - без гаранции за гладка търговия в бъдеще и без възможност да намаляваме тарифите, което ни е нужно, за да сключим търговски сделки с други държави извън ЕС“, обясни Фалън. \r\nВ последния етап от обиколката си в Обединеното кралство Мей  трябва да говори със служители във фабрика близо до Глазгоу. Очаква се тя да се обърне към тях с думите: „Това е една сделка, която е полезна за шотландските работодатели и която ще защитава работните места. Тя включва нова зона за свободна търговия без тарифи, такси, количествени ограничения или правила за проверка на произхода - безпрецедентна икономическа връзка, друга голяма икономика.От решаващо значение е, че споразумението също така гарантира, че ще изоставим програми на ЕС, които не работят за нашите интереси, така че ще излезем от общата селскостопанска политика“, ще подчертае британския премиер, визирайки включително програмите в областта на рибарството. \r\n\"Най-накрая ще бъдем независима островна държава отново - като върнем пълната си суверенна власт над водите ни и станем отново свободни да решаваме сами за ловуването в нашите води“, ще заяви Мей. Тереза Герова", "date": "2018.11.28", "title": "The Daily Express: Сега или никога: Отчаяната Тереза Мей започва Брекзит-обиколка на страната"}
{"url": "http://www.focus-news.net/news/2018/11/28/2595417/libertas-makedoniya-gartsiya-izprati-ovtsa-invalid-v-spetsialna-ferma-za-zhivotni-sas-spetsialni-nuzhdi-v-holandiya.html", "text": "Необичаен пътник бе качен на борда на редовния полет от гръцкия остров Крит за Атина. Става въпрос за двегодишна овца-инвалид, която бе изпратена в холандска ферма за животни със специални нужди, съобщава македонското електронно издание  „Либертас“ . \r\nОвцата Янула се движи със специално направено помощно средство с две колела. Животинката е била намерена в планината през декември 2016 г. от Андреас Георгопулос, който се връщал от катерене. „Беше ударена, а може би родена така, не е могла да следва стадото и то я е изоставило. Влачеше се сама по замръзналия път и реших да я кача в автомобила“, разказва Георгопулос. След това заедно с приятелката си приели овцата в дома си, където прекарала две години в очакване на финализиране на всички бюрократични процедури за изпращането й в Холандия. Тереза Герова", "date": "2018.11.28", "title": "„Либертас“ (Македония): Гърция изпрати овца-инвалид в специална ферма за животни със специални нужди в Холандия"}
{"url": "http://www.focus-news.net/news/2018/11/28/2595418/die-presse-avstriya-se-distantsira-ot-ideyata-za-evropeyskata-armiya.html", "text": "Австрия се дистанцира от идеята за създаването на единна европейска армия, пише националният ежедневник  Die Presse  в статия за посещението на първия дипломат на Виена Карин Кнайсл във федералната германска столица за Берлинската конференция за сигурността \r\nГермания се стреми към изграждането на армия на Европейския съюз. Черно-синята коалиция на Австрийската народна партия (АНП) и „Партия на свободата на Австрия“ обаче отхвърлят идеята.  \r\nОт редакцията привеждат любопитен факт за събитието в Берлин. Участниците в конференцията – предимно униформени – е трябвало да почакат около 15 минути за появата на Кнайсл, за да представи речта си. Причината – настояването на германския министър на отбраната Урсула фон дер Лайен за разговор с ръководителя на австрийската дипломация. Темата – новата криза в отношенията между Русия и Украйна.  \r\nМалко по-рано говори Урсула фон дер Лайен, която призова за по-широк обмен на данни и по-тясно сътрудничество между държавите-членки на ЕС. Особено в областта на сигурността. Наскоро канцлерът на ФРГ Ангела Меркел бе на посещение в Брюксел, където изнесе емоционална реч с призиви за създаване на „истинска европейска армия“. В лицето на Виена Берлин обаче явно този път няма да има съюзник, коментират от редакцията. Тереза Герова", "date": "2018.11.28", "title": "Die Presse: Австрия се дистанцира от идеята за европейската армия"}
{"url": "http://www.focus-news.net/news/2018/11/28/2595419/ria-novosti-darzhavniyat-departament-na-sasht-prizova-evropa-da-izpalnyava-striktno-sanktsiite-sreshtu-rusiya.html", "text": "Държавният департамент на САЩ призова Европа да изпълнява стриктно санкциите срещу Русия, предава  РИА Новости . \r\n„Страните от Европа са длъжни да направят своите санкции срещу Русия по-ефективни“, заяви говорителят на Държавният департамент Хедър Науърт. \r\n„Много европейски страни  са въвели санкции против Русия заради действията й в Крим. Както казаха експертите, не всички санкции са напълно приложени. Това е един от аспектите, в които европейските държави могат да направят повече“, заяви Науърт по време на брифинг. \r\n„Бихме желали нашите европейски съюзници да направят повече в помощ на Украйна. Правителството на САЩ заема много силна позиция в нейната поддръжка…. Не искам да кажа, че САЩ носят тази тежест, но те се занимават с този въпрос сами“, оплака се представителят на администрацията във Вашингтон. \r\nНауърт също така заяви, че европейските държави, през които ще премине газопроводът „Северен поток 2“, са длъжни да помислят дали им е необходим, тъй като той „помага на руските власти“. \r\nОтношенията между Руската федерация и западните страни се влошиха покрай ситуацията в Украйна. Западът, обвинявайки Русия във вмешателство, въведе санкции против нея. През юли 2014 г. Европейският съюз и САЩ преминаха от целеви санкции срещу отделни лица и фирми към мерки срещу цели сектори на икономиката. Русия многократно заяви, че не е страна по конфликта в Украйна и субект на Минските споразумения. \r\n„Северен поток 2“ предполага строителството на газопровод с мощност 55 млрд. куб. м. газ годишно от бреговете на Русия през Балтийско море до Германия. САЩ се обявиха против този проект. Президентът на Руската федерация Владимир Путин заяви, че Доналд Тръмп преследва интересите на американския бизнес в доставките на втечнен природен газ в Европа. \r\nКанцлерът на Германия Ангела Меркел от своя страна нееднократно обяви, че Берлин разглежда „Северен поток 2“ като търговски проект, но тя свързва неговото прилагане със запазването на транзита на руски газ през Украйна. Руската страна на свой ред заяви, че проектът се явява абсолютно търговски и конкурентен, и че той не предполага прекъсване на транзита на руски газ за ЕС през Украйна. \r\nПроектът „Северен поток 2“ предполага строителството на две тръби с обща мощност 55 млрд. куб. м. газ на година от бреговете на Русия през Балтийско море до Германия. Планира се новият тръбопровод да бъде построен редом до действащия „Северен поток“. Завършването на строителството е планирано за краят на 2019 г.", "date": "2018.11.28", "title": "РИА Новости: Държавният департамент на САЩ призова Европа да изпълнява стриктно санкциите срещу Русия"}
{"url": "http://www.focus-news.net/news/2018/11/28/2595415/sport-rezultati-ot-machovete-ot-shampionskata-liga.html", "text": "Завършиха мачовете от петия предпоследен кръг в Групи от \"Е\" до \"Н\" на Шампионската лига, в които станаха ясни някои от сигурните участници в осминафиналите. Това са Манчестър Сити, Байерн Мюнхен, Аякс, Реал Мадрид, Рома, Ювентус и Манчестър Юнайтед. Ето резултатите от изиграните мачове: \r\nРеал Мадрид-Рома 2: \r\nЦСКА (Москва)- Виктория Пилзен 1:2  \r\nРома-Реал Мадрид 0:2 \r\nЛион-Манчестър Сити 2:2 \r\nЮвентус-Валенсия 1:0 \r\nМанчестър Юнайтед-Йънг Бойс 0:0 \r\nБайерн (Мюнхен)-Бенфика 5:1 \r\nХофенхайм-Шахтьор 2:3", "date": "2018.11.28", "title": "Спорт: Резултати от мачовете от Шампионската лига"}
{"url": "http://www.focus-news.net/news/2018/11/28/2595420/pregled-na-mezhdunarodnite-novini-do-6-chasa-agentsiya-fokus.html", "text": "Парламентът на Македония одобри искането на съда за задържане на депутата Никола Груевски и с 62 гласа „за“ прие решението за отнемане на имунитета на бившия министър-председател на югозападната ни съседка, предава скопският телевизионен канал  „Сител“ . \r\nДепутатите от опозиционната ВМРО-ДПМНЕ не присъстваха на заседанието, но обявиха, че с оглед факта, че Унгария предостави убежище на Груевски, няма значение какво ще бъде решението на парламента в Скопие. \r\nГруевски бе главна тема и на заседанието на унгарския парламент. Лидерът на кабинета в Будапеща Виктор Орбан обясни пред депутатите, че е много зает и няма време да проведе среща с бившия македонски премиер. Той отново изказа благодарността си към него за подкрепата, която е оказал за справянето с бежанската криза. Орбан за пореден път подчерта, че се съмнява в капацитета на македонската съдебна система и нейната независимост при вземането на решение. \r\n***  Русия е увеличила рязко военното си присъствие по границата с Украйна. Това заяви държавният глава на страната Петро Порошенко в телевизионно интервю, в което предупреди за опасността от „пълномащабна война“, предава  AFP . \r\n„Броят на (руските) танкове в базите, разположени по нашата граница, е увеличен трикратно“, алармира Порошенко в интервю, допълвайки, че „броят на единиците, разположени по нашата границите, нарасна драстично“. \r\n***  Държавният глава на САЩ Доналд Тръмп ще проведе редица срещи в кулоарите на форума на Г-20 в аржентинската столица Буенос Айрес, който ще се проведе по-късно тази седмица. Сред лидерите, с които Тръмп ще разговаря очи в очи, са китайският президент Си Дзинпин и държавният глава на Русия Владимир Путин – въпреки инцидента в Азовско море, предава  AFP . \r\n„По време на Г-20 президентът (Доналд Тръмп) и делегацията ще проведа срещи с множество лидери, включително с президента на Аржентина, президента на Русия, министър-председателя на Япония и канцлера на Германия, ще има и работна вечеря с президента на Китай\", обяви прессекретарят Сара Сандърс в рамките на брифинг в Белия дом. \r\n***  Министър-председателят на Сърбия Ана Бърнабич внесе жалба от името на правителството в Белград в Секретариата на страните, подписали Централноевропейско споразумение за свободна търговия (ЦЕФТА), във връзка с решението на Косово да въведе 100-процентови мита за вноса на сръбски и босненски товари, предава руската информационна агенция  TACC . \r\n„В ЦЕФТА е изпратена официална молба за консултации в рамките на общия комитет. ЦЕФТА е длъжна да разреши проблема, който Прищина създаде чрез нарушаването на споразумението, в рамките на 90-дневен срок след постъпването на молбата“, поясни Бърнабич пред журналисти в Белград, като допълни, че ако в указания срок не бъде взето конкретно решение, Сърбия ще подаде жалба в Арбитражния съд. \r\nСръбският премиер подчерта, че освен в ЦЕФТА, копие от жалбата е изпратено и Временната административна мисия на ООН в Косово – ЮНМИК. \r\nНа 21 ноември Косово наложи 100-процентни мита върху вноса стоки от Сърбия и Босна и Херцеговина. В отговор сръбският президент Александър Вучич проведе спешни срещи с посланиците на Русия, Китай, САЩ, Великобритания, Франция, Германия и Италия, и свика извънредно заседание на Съвета за националната сигурност. Министърът на търговията и икономическите отношения на Босна и Херцеговина Мирко Шарович определи действията на Косово като враждебен акт и нарушение на споразумението на страните от Централна и Югоизточна Европа за свободната търговия. \r\n***  НАТО разпространи изявление по повод задържането в Керченския проток на три украински военни кораба, в което отново призова за „сдържаност“ и потвърждава, че ще продължи да оказва на Украйна „политическа и практическа подкрепа“, предава  РИА Новости .  \r\nИнцидентът в Азовско море бе обсъден на заседание на Северноатлантическия съвет в Брюксел на ниво посланици. „С оглед на използването от страна на Русия на военна сила срещу Украйна в близост до Керченския проток, съюзниците от НАТО призовават Русия да осигури безпрепятствен достъп към украинските пристанища и да гарантира свободата на корабоплаването“, се казва в изявлението на Алианса.  \r\nСпоред НАТО „няма никакви основание за използването от Русия на военна сила срещу корабите на украинския военноморски флот. Призоваваме Русия незабавно да освободи украинските моряци и плавателни съдове“, става ясно още от разпространения текст. \r\nАлиансът призова към „спокойствие и сдържаност“, и потвърди, че ще следи ситуацията, както и че ще „продължи да оказва политическа и практическа подкрепа на страната в рамките на съществуващото сътрудничество“. \r\n***  Министрите на външните работи на Сърбия и Босна и Херцеговина Ивица Дачич и Игор Църнадак обявиха, че на следващата среща с колегите им от Западните Балкани ще поискат от тях да изяснят дали страните ще спазват принципите на регионално сътрудничество, предава македонската електронна медия  A1 On . \r\nНа пресконференция след срещата си с Църнадак първият дипломат на Белград подчерта, че изявленията на албанския премиер Еди Рама от Печ „убиха идеята за регионално сътрудничество\". Двамата министри осъдиха решението на властите в Прищина за налагането на 100-процентови мита за вноса в страната на стоки от Сърбия и Босна и Херцеговина, което определиха като „враждебна позиция\" на Косово. \r\nДачич добави, че сърцевината на всички срещи на равнище за Западните Балкани е регионалното сътрудничество, което включва и общото икономическо пространство. „Има ли значение всичко това? Сърбия не е готова да участва във фарса и да обсъжда всичко останало, докато тези мерки са в сила“, предупреди външният министър на западната ни съседка. \r\nДачич подчерта, че Сърбия и Босна и Херцеговина ще действат заедно, тъй като е нарушена една от основните свободи на ЕС - общата икономическо пространство. В тази връзка двамата споделиха, че очакват от международната общност ясна и конкретна реакция. \r\nСпоред Църнадак мерките на Прищина са неприемливи, но увери, че нито Сараево, нито Белград ще въведат контрамерки, тъй като подобен ход допълнително ще усложни ситуацията. \r\nДачич и Църнадак приветстваха изявлението на държавния секретар на САЩ Майк Помпео, който призова Прищина да отмени мярката, и добавиха, че „то няма ефект засега\". Сръбският външен министър не пропусна да отбележи, че Европа е доказала лицемерието си, като е подкрепила Косово за членството в Интерпол, но същевременно е отказала да предостави на страната визова либерализация. \r\n***  Министърът на външните работи на Австрия Карин Кнайсл допусна налагането на нови санкции срещу Русия, като поясни, че подобно решение ще бъде взето в зависимост от следващите стъпки на Москва и Киев, предава  Reuters . \r\nПървият дипломат на Виена заяви, че е обезпокоена от ескалацията на конфликта между Русия и Украйна, и от възможността той да стане още по-опасен. В отговор на въпрос за възможни санкции срещу Русия, тя отговори:  „Всичко зависи от изложените факти и по-нататъшното поведение на двете страни, но това ще бъде проверено“, заяви Кнайсл на пресконференция в Берлин, където бе на посещение. \r\n***  Посланикът на САЩ в Обединеното кралство Уди Джонсън опита да поправи щетите, причинени от описанието на президента Доналд Тръмп на компромиса на Тереза Май в Брюксел като „много добра сделка за ЕС“, коментира британският вестник  The Times . \r\nОт  Даунинг стрийт са бесни, след като Тръмп заяви, че предложеният договор за развод между Лондон и Брюксел може да възпрепятства търговията между Великобритания и САЩ. Така той даде допълнителни муниции в ръцете на онези, които искат да убият сделката на Тереза Мей, докато тя се опитва да тушира огромната враждебност сред гражданите в навечерието на „смисления вот“ в парламента на 11 декември, уверени са в редакцията. \r\nМинистър-председателят на Великобритания даде да се разбере, че няма да търси среща с Доналд Тръмп докато е в Аржентина за срещата на Г-20 по-късно тази седмица. Крайно необичайно е за Даунинг стрийт да прави изявления за подобни планове предварително, отбелязва вестникът. \r\n***  Австрия се дистанцира от идеята за създаването на единна европейска армия, пише националният ежедневник  Die Presse  в статия за посещението на първия дипломат на Виена Карин Кнайсл във федералната германска столица за Берлинската конференция за сигурността \r\nГермания се стреми към изграждането на армия на Европейския съюз. Черно-синята коалиция на Австрийската народна партия (АНП) и „Партия на свободата на Австрия“ обаче отхвърлят идеята.  \r\nОт редакцията привеждат любопитен факт за събитието в Берлин. Участниците в конференцията – предимно униформени – е трябвало да почакат около 15 минути за появата на Кнайсл, за да представи речта си. Причината – настояването на германския министър на отбраната Урсула фон дер Лайен за разговор с ръководителя на австрийската дипломация. Темата – новата криза в отношенията между Русия и Украйна.  \r\nМалко по-рано говори Урсула фон дер Лайен, която призова за по-широк обмен на данни и по-тясно сътрудничество между държавите-членки на ЕС. Особено в областта на сигурността. Наскоро канцлерът на ФРГ Ангела Меркел бе на посещение в Брюксел, където изнесе емоционална реч с призиви за създаване на „истинска европейска армия“. В лицето на Виена Берлин обаче явно този път няма да има съюзник, коментират от редакцията.", "date": "2018.11.28", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/11/28/2595413/ako-makedoniya-s-tiranskata-platforma-yasno-se-kazva-che-makedoniya-e-chast-ot-proekta-za-velika-albaniya-tvardi-srabski-politik.html", "text": "Коментирайки „провокациите“ на албанския премиер Еди Рама, отправени от Печ, бившият координатор за Косово и Метохия в сръбското правителство Небойша Чович заяви, че „пред нас ни беше казано, че Велика Албания се превръща в реалност“, предава македонската електронна медия  AKO . \r\n„И не само това, погледнете Тиранската платформа. Още тогава Рама заяви, че работи върху тази идея, а Македония е част от проектa“, увери сръбският политик.  \r\nОсвен Човик, последните ходове на Косово, въвеждането на 100-процентови мита и съвместното заседание на правителствата на Косово и Албания, коментира и настоящият координатор за Косово и Метохия в сръбския парламент - Милован Дрецун. Двамата изразиха увереност,, че е в ход проектът за Велика Албания. \r\nДрецун смята, че на пътя на руското влияние са Македония, Черна гора и Сърбия. Черна гора се отскубна от прегръдката на Русия и влезе в НАТО без референдум. \r\nВ Македония с промяната на властта се очаква бърз прием в редиците на НАТО. Но Дрецун смята, че скоро ще бъде премахната границата между Македония и Албания. Според него, с помощта на западните сили се реализират  проекти с една цел - крайното преахване на руското влияние на Балканите и създаване на Велика Албания.", "date": "2018.11.28", "title": "АКО (Македония): С Тиранската платформа ясно се казва, че Македония е част от проекта за Велика Албания, твърди сръбски политик"}
{"url": "http://www.focus-news.net/news/2018/11/28/2595421/cnn-finalnata-bitka-za-senata-e-spechelena-ot-podkrepyan-ot-donald-tramp-kandidat.html", "text": "Синди Хайд-Смит от Републиканската партия спечели изборите за сенатор в САЩ, предава американският телевизионен канал  CNN  с уточнението, че последната битка бе в щата Мисисипи. \r\nХайд-Смит победи съперника си Майк Еспи от Демократическата партия, бивш конгресмен и секретар. Така републиканците ще имат общо 53 места в Сената на САЩ срещу 47 за демократите, подчертава телевизията, като допълва, че след междинните избори в САЩ Републиканската партия успя да увеличи мнозинството си в горната камара на Конгреса с две места. Тереза Герова", "date": "2018.11.28", "title": "CNN: Финалната битка за Сената е спечелена от подкрепян от Доналд Тръмп кандидат"}
{"url": "http://www.focus-news.net/news/2018/11/28/2595416/parlamentat-prie-byudzheta-na-nzok-za-2019-g-obzor.html", "text": "След над 8-часов дебат в пленарна зала депутатите приеха бюджета на НЗОК за 2019 година. 490 млн. лева повече отпуска държавата в бюджета за 2019 година, в сравнение с 2018 година. За следващата година приходите в бюджета ще бъдат в размер на почти 4,3 млрд. лева. Ръстът в приходите е с 418,4 млн. лв. спрямо 2018 година. През следващата година Министерството на здравеопазването ще изплати 43 хил. лева на НЗОК за разходи. Разходите в бюджета на Касата са в размер на над 4,3 млрд. лева. Те са с над 489 млн. лева повече в сравнение с 2018 година. Здравноосигурителната вноска от 8% ще се запази и през 2019 година. В бюджета на НЗОК  2,5 млрд. лева отпуска държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ – малко над 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са средствата за дентални дейности, а 1,2 млрд. лева за лекарства и медицински изделия.  \r\nОт БСП заявиха, че ще внесат бюджета на НЗОК за 2019 година в Конституционния съд. Лидерът на левицата Корнелия Нинова обърна внимание, че бюджетът променя 18 закона. „Това е звучен шамар върху българското право, тежък удар по законодателния процес и петно върху лицето на парламента“, обяви тя.  \r\nПарламентът реши Фондът за лечение на деца да закрит до 31 март 2019 г., а след това функциите му да бъдат иззети от НЗОК. „Касата има много по-голям опит относно трансплантациите, отколкото Фондът за лечение на деца в чужбина и не е проблем, че той ще бъде закрит“, заяви министърът на здравеопазването Кирил Ананиев. Той увери, че не се отменят съществуващи права на децата като пациенти за лечение в чужбина. \r\nИзпълнителната агенция „Медицински одит“ и Изпълнителната агенция по трансплантациите ще се слеят в Изпълнителна Агенция „Медицински надзор“ от 1 април 2019 година. Директорът на новата агенция ще бъде назначаван от министъра на здравеопазването съгласувано с министър-председателя.  „Чрез преминаването на Агенцията по трансплантациите в ИА „Медицински надзор“ на пациентите ще им бъде осигурена комплексна медицинска услуга“, обяви министър Кирил Ананиев. \r\nСлед приемането на бюджета ще бъде създадена Национална здравноинформационна система, която да се администрира и поддържа от Министерството на здравеопазването. Системата ще събира, обработва и съхранява информация за здравното състояние на населението чрез създаване на електронен здравен запис на всеки гражданин. Националната експертна лекарска комисия ще създаде и поддържа информационна база данни за всички лица, преминали през ТЕЛК/НЕЛК. \r\nНовите лечебни заведения няма да могат да сключват договори с НЗОК през 2019 година. Лечебните заведения, сключили договор по реда на Наредбата за медицински дейности за 2018 година, да не може през 2019 година да сключват договори или допълнителни споразумения с НЗОК за нови клинични пътеки, амбулаторни процедури и клинични процедури. Освен ако те не са изпълнявани на територията на РЗОК. \r\nНеусвоените здравноосигурителни плащания ще се използват по решение на Надзора на Касата и УС на БЛС или БЗС. Първоначалното предложение беше средствата да се разпределят само от Надзора на Касата. От БЛС възразиха и между двете четения текстът беше променен.  \r\nБиляна ИВАНОВА", "date": "2018.11.28", "title": "Парламентът прие бюджета на НЗОК за 2019 г. (ОБЗОР)"}
{"url": "http://www.focus-news.net/news/2018/11/28/2595425/api-ogranicheno-e-dvizhenieto-na-tovarni-avtomobili-nad-12-tona-prez-prohod-troyanski.html", "text": "Ограничено e движението на товарни автомобили над 12 тона през проход Троянски. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "АПИ: Ограничено e движението на товарни автомобили над 12 тона през проход Троянски"}
{"url": "http://www.focus-news.net/news/2018/11/28/2595426/faz-v-berlin-shte-se-provede-konferentsiya-za-islyama-i-edva-li-shte-mine-bez-konfrontatsii.html", "text": "Във федералната столица Берлин ще се проведе годишната Германска конференция за исляма. Един бърз поглед в списъка с участниците е достатъчен, за да стане ясно, че събитието едва ли ще мине без конфронтации, коментират в редакцията на водещия национален ежедневник  Die Frankfurter Allgemeine Zeitung . \r\nЗа разлика от предшественика си на поста Томас де Мазиер (ХДС), настоящият федерален министър на вътрешните работи на Германия Хорст Зеехофер (ХСС) едва ли ще използва форума за диалог с консервативните ислямски асоциации в страната, уверени са в редакцията. \r\nМакар баварският политик да покани същите участници, към които се обърна и Де Мезиер, позицията на Зеехофер, че „ислямът не принадлежи на Германия“, едва ли се е променила. Очаква се в рамките на конференцията той да изнесе реч.  Тереза Герова", "date": "2018.11.28", "title": "FAZ: В Берлин ще се проведе конференция за исляма – и едва ли ще мине без конфронтации"}
{"url": "http://www.focus-news.net/news/2018/11/28/2595428/predstoyashti-sabitiya-v-stranata-za-28-noemvri-agentsiya-fokus.html", "text": "*** \r\nОт 15.00 часа на „Дондуков“ 2 държавният глава Румен Радев ще приеме делегация на Групата за приятелство с България в Националното събрание на Френската република, водена от нейния председател Антоан Ерт.  \r\n*** \r\nОт 10.00 часа в нова конферентна зала на Софийския университет „Св. Климент Охридски“ вицепрезидентът Илияна Йотова ще открие конференция на тема „Бъдещето на демокрацията на Европейския съюз: бюджетът на ЕС за 2021-2027 и върховенството на правото – към демокрация или към отказ от ценностите и целите на съюза“. \r\n*** \r\nОт 09.00 часа ще започне редовното заседание на Народното събрание.  \r\n*** \r\nОт 15.30 часа в зала „Изток“ на Народното събрание ще се проведе съвместно заседание на парламентарните комисии по външна политика и по европейските въпроси и контрол на европейските фондове, в рамките на което народните представители ще разговарят с извънредния и пълномощен посланик на Великобритания Н. Пр Ема Хопкинс за представяне на преговорния процес ЕС – Великобритания, относно Брекзит и двустранните отношения Великобритания – България в този контекст. \r\n*** \r\nОт 10.00 часа ще започне седмичното заседание на Министерския съвет.  \r\n*** \r\nОт 09.00 часа 9-и състав на Специализирания наказателен съд ще заседава по делото срещу Деян М., Мирослав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 26-и състав на Софийски градски съд ще заседава по делото срещу  Валентин Димитров и др. , обвинени в длъжностно присвояване в особено големи размери. \r\n*** \r\nОт 09.30 часа в Интер Експо Център ще започне вторият ден от Втората международна конференция „Предизвикателства пред развитието на публично-частните партньорства в Югоизточна Европа“, организирана от Юридическия факултет на Великотърновски университет „Св. св. Кирил и Методий“. \r\n*** \r\nОт 10.00 часа в Националния пресклуб на БТА, Н. Пр. Виталий Москаленко – извънреден и пълномощен посланик на Украйна в Република България ще даде пресконференция на тема „Нападението над украинските кораби в Черно море като неприкрита руска агресия срещу Украйна и международния правов ред“. \r\n*** \r\nОт 10.00 часа 16-и състав на Специализирания наказателен съд ще заседава по делото срещу Георги И., Геомил Н. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 6-и състав на Специализирания наказателен съд ще заседава по делото срещу Кирил К., Благой Д. и др., на които са повдигнати обвинения за организиране и ръководене на организирана престъпна група. \r\n*** \r\nДелегация на групата за приятелство с България в Националното събрание на Френската република ще бъде на официално посещение в България. Заместник-председателят на Народното събрание Емил Христов ще разговаря с френските парламентаристи в 10.10 часа в зала „Запад“. В 11.30 часа с тях ще се срещнат народните представители от Групата за приятелство България – Франция. В 14.15 часа гостите ще се срещнат с председателя на Комисията по земеделието и храните Десислава Танева в зала „Запад“.  \r\n*** \r\nВ 10.30 часа кметът на София Йорданка Фандъкова изпълнението на пилотен проект за монтиране на филтри на сгради, които се отопляват на твърдо гориво. Кметът ще посети сградата на БКС на район „Красна поляна“, на бул. „Вардар“ 3, за да се запознае с ефективността на поставените филтри. \r\n*** \r\nОт 12.00 часа кметът на София Йорданка Фандъкова ще присъства на среща между писателя Георги Господинов и ученици от столични гимназии в Софийската градска художествена галерия на ул. „Ген. Йосиф В. Гурко“ 1.  \r\n*** \r\nОт 12.00 часа председателят на Българската търговско-промишлена палата Цветан Симеонов ще открие Първото издание на търговско изложение „Магията на ръцете” – Базар за плетива, сувенири и аксесоари, което ще се проведе до 2 декември в Изложбена зала ЦУМ.  \r\n*** \r\nОт 12.00 часа във фоайето пред Музея на спорта на националния стадион „Васил Левски“ ще бъде представена фотоизложбата Моят Стадион, моят Старт“ на доайена на спортната фотография в България Бончук Андонов.  \r\n*** \r\nОт 13.00 часа в зала „Европа“ в МОСВ ще се проведе пресконференция по проект „Национална стратегия за адаптация към изменението на климата и План за действие“. \r\n*** \r\nОт 14.00 часа в сградата на Военната академия „Г. С. Раковски“ ще се проведе работна среща на тема „Бъдещи предизвикателства пред икономиката, отбраната и сигурността“, организирана от  Института по отбрана и международна сигурност съвместно с Военната академия „Г. С. Раковски“ и Софийския университет „Св. Климент Охридски“. \r\n*** \r\nОт 14.30 часа в галерия „Средец” министърът на културата Боил Банов ще отличи дейци на изкуството и културата. \r\n*** \r\nОт 17.30 часа в столичния храм „Св. Седмочисленици“ ще бъде отслужена панихида по повод навършването на 46 години от кончината на д-р Г. М. Димитров. \r\n*** \r\nОт 18.00 часа в Националната библиотека „Св. св. Кирил и Методий“ ще бъде представена книгата „Курският сблъсък“ от акад. Васил Сгурев. \r\n*** \r\nОт 17.30 часа в Посетителския информационен център кметът на Банско Георги Икономов ще се срещне с гражданите, които живеят в района между улиците „Глазне“ и „Пирин“, в посока Начална станция. \r\n*** \r\nОт 09.00 до 17.00 часа в село Мененкьово ще проведат профилактични ехографски прегледи на млечни жлези и щитовидна жлеза с нов модерен ехограф. Инициативата е на Община Белово в партньорство със „Сдружение за онкоболни и приятели“ – Пазарджик. \r\n*** \r\nОт 10.00 часа в сградата на Югозападно държавно предприятие ще проведе работна среща с представители на Сдружение „Югозапад“, във връзка с актуални теми и проблеми, които вълнуват дърводобивния и дървопреработващия сектор.  \r\n*** \r\nОт 10.00 часа в офиса на Областния информационен център - Благоевград на площад  „Георги Измирлиев“ ще се проведе пресконференция, по време на която ще бъдат представени очакваните възможности за финансиране на проекти чрез Европейските структурни и инвестиционни фондове през 2019 г.  \r\n*** \r\nОт 18.00 часа в зала „Пейо Яворов“ ще се проведе фолклорното събитие „Празник на гръцката култура в Благоевград“. \r\n*** \r\nОт 18.00 часа в ДТ „Никола Вапцаров“ ще бъде представен концертът „Един американец в Благоевград“. \r\n*** \r\nВ 18.30 пред сградата на ОДМВР – Благоевград ще се проведе флашмоб срещу полицейските репресии по време на протестите срещу високите цени на горивата и социалната несправедливост в България.  \r\n*** \r\nОт 18.00 часа в Културен център „Морско казино“ ще се състои концертът „Музика от една фотоизложба“ в изпълнение на Trio Quatro. \r\n*** \r\nОт 9.30 часа в Зали „Младост“ на Двореца на културата и спорта ще се проведе пресконференция във връзка с откриването (в 10.00 часа) на второто издание на изложението за хотели, ресторанти и всичко за туризма ТУР-ЕКСПО ДЕСТИНАЦИЯ ВАРНА.  \r\n*** \r\nОт 10.30 часа в Детския отдел на Регионална библиотека „Христо Ботев” ще се проведат приказни игри „Есенни вълшебства“. \r\n***  \r\nОт 11.00 часа в Конферентната зала на Областен информационен център – Велико Търново ще се проведе работна среща с медиите за представяне на обобщените резултати от дейността на центъра през периода 2016-2018 г.  \r\n***  \r\nОт 19.00 часа в Клуб 7 ще се проведе представяне на книгата „Иваил цар“ на автора Стоян Николов – Торлака.   \r\n***  \r\nОт 19.00 часа на  стадион „Ивайло“ ще се проведат масови тренировки – Есен 2018.  \r\n*** \r\nОт 13.00 часа в Община Димитровград ще се проведе приемна за граждани с експерти от институцията на омбудсмана на Р България. \r\n*** \r\nОт 11.00 часа ще се състои официална церемония по откриване на обновените сгради на Регионална дирекция „Пожарна безопасност и защита на населението“. В събитието ще вземат участие кметът на Община град Добрич Йордан Йорданов, директорът на Главна дирекция „Пожарна безопасност и защита на населението“ главен комисар Николай Николов, представители на изпълнителната власт, управляващи органи, изпълнители, екипът на проекта, личният състав на РДПБЗН и РСПБЗН и партньори. \r\n*** \r\nОт 18.30 часа в Младежкия център ще се проведе „Музикален салон 1“ на  Клуб „Пиано“ при Младежки център – Добрич с ръководител Детелина Захариева и гост изпълнители от Арт център „Палитра“ и Музикална къща „Катлин“. \r\n*** \r\nОт 11.00 часа в МБАЛ „Св. Иван Рилски“ ЕООД ще се проведе кампания за анонимно изследване за носителство на ХИВ, консултиране и предоставяне на здравно-образователни материали, изследване на количеството на въглеродния окис в издишания въздух на пушачите.  \r\n*** \r\nОт 13.30 часа в малката зала на Народно читалище „Пробуда – 1914“ ще се проведе приемна за граждани с експерти от институцията на омбудсмана на Р България. \r\n*** \r\nОт 11.00 часа в пресклуба на ОДМВР - Кърджали ще се проведе брифинг за резултатите от дейността на дирекцията за 10-те месеца на годината, в който ще участват директорът на дирекцията старши комисар Венцислав Момчилов и началникът на отдел „Охранителна полиция“ комисар Димитър Димитров.  \r\n*** \r\nОт 13.30 часа в Клуба на инвалида до Община Любимец ще се проведе приемна за граждани с експерти от институцията на омбудсмана на Р България. \r\n*** \r\nОт 13.30 часа в Община Маджарово ще се проведе приемна за граждани с експерти от институцията на омбудсмана на Р България. \r\n*** \r\nОт 10.30 часа в Залата на архитектите в сградата на Община Пазарджик самодейците от читалище „Н. Й. Вапцаров“ в село Бъта ще представят продукцията си по проект „Всеки си го може“. \r\n*** \r\nОт 09.30 часа в голямата заседателна зала на Дома на културата „Борис Христов“ заместник-министър Лъчезар Борисов ще открие информационен бизнес форум „Искаш бизнесът ти да расте? Ние имаме ноу-хау“. \r\n*** \r\nВ 11.00 часа в изложбената част на фоайето на първия етаж в НБ „Иван Вазов“ – Пловдив ще бъде открита изложбата „Чехословашката държавност – 1918 г.“. \r\n*** \r\nОт 11.00 часа в сградата на ОДМВР - Русе ще се проведе месечен брифинг. \r\n*** \r\nОт 18.00 часа в Историческия музей ще се открие изложбата „Лица от бойната слава на Русе“, посветена на 100-годишнината от края на Първата световна война. \r\n*** \r\nОт 13.30 часа в Община Свиленград  ще се проведе приемна за граждани с омбудсмана Мая Манолова и експерти от институцията. \r\n*** \r\nОт 10.00 часа в галерия „Седем” ще бъде открита изложбата „Спомени в шевици” по проект „Майсторилница за сувенири” на НЧ „Отец Паисий-1936”.  \r\n*** \r\nОт 12.00  часа в залата на Областния информационен център ще бъдат представени условията за кандидатстване по процедура „Подобряване на производствения капацитет в малките и средни предприятия“, финансирана по Оперативна програма „Иновации и конкурентоспособност“ .   \r\n*** \r\nОт 11.00 часа в Зала 2 на Община Стара Загора ще се проведе заключителна пресконференция по проект „Вълшебна класна стая“. \r\n*** \r\nОт 15.00 часа в зала 203 на Община Стара Загора ще се проведе пресконференция на председателя на Общинския съвет Таньо Брайков. \r\n*** \r\nОт 18.00 часа във фоайето на Оперния театър ще бъде представен документалния филм на Елена Драгостинова и Йордан Бойчев, посветен на софийски дом на Борис Христов - „Сбъдването на мечтите“. \r\n*** \r\nОт 18.00 часа в къща музей „Гео Милев“ ще се състои премиерата на книгата „Смисълът – енциклопедия на бъдещето“ от Людмила Филипова. \r\n*** \r\nОт 18.30 часа в Регионална библиотека „Захарий Княжески“ ще бъде представена биографията на Орлин Горанов. \r\n*** \r\nОт 13.30 часа в Община Харманли ще се проведе приемна за граждани с омбудсмана Мая Манолова и експерти от институцията.", "date": "2018.11.28", "title": "Предстоящи събития в страната за 28 ноември (Агенция „Фокус“)"}
{"url": "http://www.focus-news.net/news/2018/11/28/2595424/gd-granichna-politsiya-intenziven-e-trafikat-za-tovarni-avtomobili-na-gkpp-kulata-gkpp-kapitan-andreevo-gkpp-lesovo-i-gkpp-dunav-most.html", "text": "Интензивен е трафикът за товарни автомобили на ГКПП „Кулата“, ГКПП „Капитан Андреево“, ГКПП „Лесово“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-гръцката граница трафикът на ГКПП „Кулата“ трафикът е интензивен за товарни автомобили в двете посоки. На българо-турската граница трафикът е силно интензивен на ГКПП „Капитан Андреево“ за товарни автомобили в двете посоки и интензивен на ГКПП „Лесово“ за товарни автомобили на изход. На българо-румънската граница трафикът е интензивен на ГКПП „Дунав мост“ за товарни автомобили на изход. На българо-сръбската граница, българо-македонската граница трафикът е нормален на всички гранични контролно-пропускателни пунктове.", "date": "2018.11.28", "title": "ГД „Гранична полиция“: Интензивен е трафикът за товарни автомобили на ГКПП „Кулата“, ГКПП „Капитан Андреево“, ГКПП „Лесово“ и ГКПП „Дунав мост“"}
{"url": "http://www.focus-news.net/news/2018/11/28/2595423/le-figaro-frantsiya-kerchenskata-kriza-voynite-chesto-zapochvat-s-teritorialni-sporove.html", "text": "Инцидентът между Русия и Украйна в Азовско море припомни, че конфликтът между двете страни все още не е приключил. Той може да избухне с пълна сила във всеки един момент. При все че той не може да бъде определен като критичен с оглед на факта, че завърши без жертви, следва да се има предвид, че войните често започват с териториални спорове, предупреждава Рено Жирар в статия за водещия френски ежедневник  Le Figaro . \r\nАвторът припомня, че ескалацията между Москва и Киев започна през март тази година, когато кримски риболовен траулер бе задържан от украинския флот в Черно море. След този случай Русия започна проверки на всички плавателни съдове с курс към Азовско море, аргументирайки действията си с необходимостта от гарантиране на сигурността на Кримския мост.  \r\nМакар и да не е критичен, последният инцидент в региона отправя предупреждение за това колко опасно е украинският конфликт да бъде оставян на самотек. Присъединяването на Крим към Русия премина безкръвно, но двете войни в Донбас (лятото на 2014 г. и зимата на 2015 г.) отнеха живота на 10 хил. души, припомня авторът.  \r\nКакто в Москва, така и в Киев властите очевидно са попаднали в спиралата на националистическата треска. Украинците мечтаят за огромна американска военна помощ, която би позволила на армията им бързо да спечели обратно Донбас. Руснаците са загрижени за идеята за по-нататъшно разширяване на НАТО в посока изток. Тя иска да го спре веднъж завинаги. Украйна не може да бъде част от Алианса, категорични са в Москва.  \r\nИсторически, стратегическата доктрина на Русия винаги е гледала на Украйна като пречка за западното нашествие (поляци, шведи, французи, германци). Руснаците обвиняват Запада, че не е изпълнил (устното) обещание, дадено от президента Джорд Буш-старши на Михаил Горбачов на Конференцията за сигурност и сътрудничество в Европа от 20 ноември 1990 г. в Париж. \r\nНатрупването на разочарование от двете страни може да стане взривоопасно. Конфликтът в Донбас е абсцес, който отравя всички международни отношения. След като Западът наложи тежки санкции на Москва, тя отказва да сътрудничи за разрешаването на световни кризи. И се насочи към неестествен съюз с Китай. \r\n„Войните често започват с териториални спорове, които впоследствие изглеждат незначителни за бившите им участници. Необходимо е спешно да свикаме нова Конференция за сигурност и сътрудничество в Европа, за да обсъдим неотложни въпроси: разширяването на НАТО, кибернетичната война, неприкосновеността на границите, военните учения“, препоръчва Жирар. \r\nВсеки разбира същността на възможната сделка: отказ на Вашингтон да разшири НАТО и отклонение на Москва от старата доктрина за „сфери на влияние\". Единствените неизвестни в това уравнение са датата и броят на жертвите, които ще бъдат необходими, за да се стигне до това решение. Тереза Герова", "date": "2018.11.28", "title": "Le Figaro (Франция): Керченската криза: Войните често започват с териториални спорове"}
{"url": "http://www.focus-news.net/news/2018/11/28/2595422/sofiya-izpalnyavat-se-obrabotki-sas-smesi-sreshtu-zaledyavane-v-grada-nad-140-snegopochistvashti-mashini-rabotyat-na-teren.html", "text": "Започнаха първите обработки със смеси срещу заледяване в града, над 140 снегопочистващи машини работят на терен. Това съобщиха от пресцентъра на  Столична община . Информацията за обстановката в София е към 5.30 часа. Най-обилен е снеговалежът в южните райони. Над 140 снегопочистващи машини работят на терен.  \r\nИзпълняват се обработки със смеси срещу заледяване по общинските пътища в районите Панчарево и Витоша. Работи се по пътищата Железница – Плана и Панчарево – Бистрица – Симеоново. Опесъчаване и избутване на снежна маса се извършва на планинския път Драгалевци – Алеко.  \r\nОбщественият транспорт се движи по обичайните си маршрути по всички линии.  \r\nОчаква се снеговалежът да продължи, температурите да се понижават, затова гражданите да използват автомобилите си, оборудвани за движение при зимни условия и да карат със съобразена скорост.", "date": "2018.11.28", "title": "София: Изпълняват се обработки със смеси срещу заледяване в града, над 140 снегопочистващи машини работят на терен"}
{"url": "http://www.focus-news.net/news/2018/11/28/2595427/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 4° до + 11°. Времето над страната е предимно облачно. Вятър духа в областите Кърджали, Монтана, Разград, Търговище, Хасково и Ямбол. Дъжд вали в по-голямата част от страната. Сняг вали в областите Враца, Ловеч, Монтана, Русе, София, Плевен, Перник. \r\nПътните настилки са предимно сухи, по усойните и планински райони частично заледени, обработени и проходими при зимни условия. \r\nНамалена видимост до 100 м поради мъгла има в обл. Ловеч. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 до 20.12.2018 г.. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две в посока София.  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г. \r\nАМ „Хемус“:  \r\nОбласт София: \r\nНа 28.11.2018 г. от 09:30 до 16:00 часа движението в тунел \"Правешки ханове\" посока Варна се осъществява в една лента поради ремонтни дейности в изпреварващата лента. Движението се извършва в активната лента.  \r\nДо 31.03.2019 г. в участъка от км 30+260 до км 47+060 /от п.в. „Витинска река“ до п.в. Ботевград/ само в посока София е ограничено движението на МПС над 12 тона поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 20.12.2018 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nОбласт Варна: \r\nДо 30.11.2018 г. движението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДо 23.12 2018 г. движението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка.  \r\nАМ „Люлин“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на над 12 т както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г.; \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-622: Движението по път ІІІ-622 в участъка Невестино – Ваксево – Църварица от км 0+000 до км 26+000 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 28.11.2018 г.; \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности . \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 30.11.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г.; \r\nПът II-101: Движението по път ІII-101 Д. Церовене – Монтана от км 74+000 до км 75+000 се осъществява в едната лента поради извършване на строително монтажни работи. Движението се регулира с пътни знаци. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-604: Движението по път III-604 Върба – Бобораци при км 4+050 е ограничено поради ремонт на ж.п. прелез.  \r\nОбходен маршрут: Движението е пренасочено по път I-6 през общински път за с. Беланица до път III-604 и е сигнализирано с пътни знаци. Срок до 30.11.2018 г.;  \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nПът III-6602: Движението по път III-6602 Старозагорски минерални бани – Сладък кладенец от км 16+780 до км 28+000 се извършва с повишено внимание поради рязане на и косене на тревни площи. Една от лентите е стеснена. Движението се регулира от сигналисти. Срок до 29.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.11.28", "title": "Актуална пътна обстановка"}
{"url": "http://www.focus-news.net/news/2018/11/28/2595429/predstoyashti-mezhdunarodni-sabitiya-za-28-noemvri-agentsiya-fokus.html", "text": "*** ВМРО-ДПМНЕ ще проведе антиправителствени протести \r\n*** 24-часова стачка с искане за по-високи заплати и пенсии \r\n*** Пресконференция на външните министри на Швейцария и Русия \r\n*** Втори рунд на президентските избори \r\n*** Ще бъде произнесена присъдата по делото срещу Жан-Мари льо Пен за хомфобски изказвания \r\n*** Нанси Пелойзи трябва да бъде преизбрана за лидер на Демократите в Камарата на представителите, което ще й гарантира позицията председател на долната камара \r\n*** Джеймс Матис и Майк Помпео ще информират Сената за водената от Саудитска Арабия война в Йемен и подкрепата на американската администрация за престолонаследника Мохамед бин Салман \r\n***", "date": "2018.11.28", "title": "Предстоящи международни събития за 28 ноември ( Агенция „Фокус“)"}
{"url": "http://www.focus-news.net/news/2018/11/28/2595432/prezidentat-rumen-radev-shte-se-sreshtne-s-delegatsiya-na-natsionalnoto-sabranie-na-frenskata-republika.html", "text": "В 15.00 часа на „Дондуков“ 2 държавният глава Румен Радев ще приеме делегация на Групата за приятелство с България в Националното събрание на Френската република, водена от нейния председател Антоан Ерт. Това съобщиха от  Прессекретариата на държавния глава .", "date": "2018.11.28", "title": "Президентът Румен Радев ще се срещне с делегация на Националното събрание на Френската република"}
{"url": "http://www.focus-news.net/news/2018/11/28/2595434/vitseprezidentat-iliyana-yotova-shte-otkrie-konferentsiya-za-badeshteto-na-demokratsiyata-na-evropeyskiya-sayuz-byudzheta-na-es-za-2021-2027-i-varhovenstvoto-na-pravoto.html", "text": "От 10.00 часа в Нова конферентна зала на Софийския университет „Св. Климент Охридски“ вицепрезидентът Илияна Йотова ще открие конференция на тема „Бъдещето на демокрацията на Европейския съюз: бюджетът на ЕС за 2021-2027 и върховенството на правото – към демокрация или към отказ от ценностите и целите на съюза“. Това съобщиха от  Прессекретариата на държавния глава . Събитието се организира от Института за публична политика, Института за икономика и международни отношения, Съюза на икономистите в България, Института за държавата и правото на БАН и Българската асоциация по международно право. \r\nВ 18.30 часа в Софийска градска художествена галерия вицепрезидентът ще бъде гост на 10-ото издание на наградите „Жълта роза“ на Зонта клуб – София. Отличията се връчват за принос към каузите на Зонта клуб – подкрепа на жените и защита на техните права, проекти по подпомагане на хора в неравностойно положение и подкрепа на млади български таланти. Илияна Йотова беше патрон на тазгодишния благотворителен Бал на жълтата роза, който бе в подкрепа на талантливите деца от музикалните училища в Широка лъка и Котел. \r\nЗонта  клуб – София е част от международната организация Зонта интернешънъл на изявени жени лидери с различни професии. Дейността на над 1200 клуба в 67 страни с повече от 33 хил. членове е насочена към подобряване живота на жените по света.", "date": "2018.11.28", "title": "Вицепрезидентът Илияна Йотова ще открие конференция за бъдещето на демокрацията на Европейския съюз, бюджета на ЕС за 2021-2027 и върховенството на правото"}
{"url": "http://www.focus-news.net/news/2018/11/28/2595435/pravitelstvoto-shte-otpusne-dopalnitelni-sredstva-po-byudzhetite-na-obshtinite-za-2018-g-v-sferata-na-obrazovanieto.html", "text": "Правителството ще отпусне допълнителни средства по бюджетите на общините за 2018 г. Това става ясно от  дневния ред  на министрите за днешното редовно правителствено заседание.  \r\nДопълните средства ще бъдат разпределени за: оптимизация на вътрешната структура на персонала в системата на предучилищното и училищното образования; информационни и комуникационни технологии; програмата „С грижа за всеки ученик“ и за компенсиране на безплатния транспорт на деца и ученици. Предложенията са внесени от министъра на образование и науката Красимир Вълчев.  \r\nКабинетът ще одобри и вътрешнокомпенсирани промени на утвърдените разходи по области на политики/бюджетни програми по бюджета на Министерството на отбраната. Точката е внесена от вицепремиера и министър на отбраната Красимир Каракачанов.  \r\nМинистрите ще разгледат и доклад за продължаване ползването на сграда за административните нужди на Министерството на туризма. Предложението е внесено от вицепремиера и министър на външните работи Екатерина Захариева и на министъра на туризма Николина Ангелкова. \r\nПравителството ще обсъди и споразумение между МОСВ и македонското Министерство на околната среда и пространственото планиране за сътрудничество в областта на опазване на околната среда и водите. Министрите ще гласуват и меморандум за разбирателство между двете министерства за сътрудничество в областта на опазване на околната среда. Предложенията са на министъра на околната среда и водите Нено Димов.  \r\nМинистърът на туризма Николина Ангелкова ще представи проекторешения за определяне на спечелилите конкурса участници за концесионер на три морски плажа: „Ривиера“, „Река Вая“ и „Албена“.  \r\nКабинетът ще обсъди и проектозакон за преброяване на населението и жилищния фонд в Р България през 2021 г.", "date": "2018.11.28", "title": "Правителството ще отпусне допълнителни средства по бюджетите на общините за 2018 г. в сферата на образованието"}
{"url": "http://www.focus-news.net/news/2018/11/28/2595437/ministar-boil-banov-shte-otlichi-deytsi-na-izkustvoto-i-kulturata-v-mesetsa-na-narodnite-buditeli.html", "text": "В галерия „Средец” министърът на културата Боил Банов ще отличи дейци на изкуството и културата. Това съобщиха от пресцентъра на  Министерство на културата . Те ще получат грамота и „Златен век” за приноса си към българското изкуство и култура и тяхното популяризиране. Награждаването традиционно се провежда през месец ноември, в който честваме делото на народните будители. Церемонията по награждаването започва от 14.30 часа.", "date": "2018.11.28", "title": "Министър Боил Банов ще отличи дейци на изкуството и културата в месеца на народните будители"}
{"url": "http://www.focus-news.net/news/2018/11/28/2595431/parlamentat-shte-prodalzhi-s-okonchatelnoto-priemane-na-byudzheta-na-doo-za-2019-g.html", "text": "Парламентът ще продължи с окончателното приемане на бюджета на Държавното обществено осигуряване за 2019 г. Това предвижда  програмата за работа на Народното събрание . На близо 11-часово заседание вчера депутатите приеха окончателно Законопроекта за бюджета на НЗОК и първите два члена от бюджета на ДОО - рамката на бюджета и приходната и разходната част на фонд „Пенсии“.  \r\nПриходите в бюджета на ДОО са в размер на над 11,7 млрд. лева, разходите също. Бюджетът за следващата година е балансиран, с нулев дефицит. Приходите от осигурителни вноски са в размер на над 7,4 млрд. лева. Разходите за пенсии са в размер на над 9,9 млрд. лева, а тези за социални помощи и обезщетения - над 1,6 млрд. лева. Малко над 5,1 млрд. лева са приходите във фонд „Пенсии“ за 2019 г.  \r\nБюджетът на ДОО предвижда от 1 юли 2019 г. пенсиите да се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. Максималният осигурителен доход ще се повиши от 2600 на 3000 лева. Размерът на осигурителната вноска за фонд „Пенсии“ ще се запази. Запазва се минималният дневен размер на обезщетението за безработица от 9 лева. 380 лева остава размерът на обезщетението за отглеждане на малко дете от една до две годишна възраст.", "date": "2018.11.28", "title": "Парламентът ще продължи с окончателното приемане на бюджета на ДОО за 2019 г."}
{"url": "http://www.focus-news.net/news/2018/11/28/2595438/tass-delegatsiite-na-vsichki-uchastnitsi-v-mezhdunarodnata-sreshta-za-siriya-pristignaha-v-astana.html", "text": "Всички участници в 11-тата по ред международна среща за Сирия, включително представителите на въоръжената опозиция, са пристигнали за преговорите в Астана, предава руската информационна агенция  TACC , като се позовава на информация от представител на Министерството на външните работи на Казахстан. \r\nРазвитието на ситуацията в района на Идлиб и създаването на конституционната комисия ще бъдат основни теми на 11-та по ред международната среща за Сирия, която ще се проведе в периода 28-29 ноември в столицата на Казахстан. \r\nСред другите теми, които ще бъдат дискутирани на форума, са засилването на доверието между правителството на Сирия и въоръжената опозиция, борбата с тероризма, включително с „Ислямска държава“, както и връщането на сирийските бежанци по домовете им. \r\nВ срещата ще участват делегации на официален Дамаск и опозицията му, страните-гаранти на Астанинския процес (Русия, Иран, Турция), а също ООН и Йордания в качеството на наблюдатели. \r\nВ първия ден преговорите ще се водят на двустранни и многостранни нива. Планирани са тристранни консултации между Русия, Иран и Турция. Срещите ще се проведат в хотелите, в които са настанени делегациите.  \r\nВ рамките на втория ден от срещата ще се състои заседание с участието на всички страни, което ще бъде последвано от съвместно изявление за резултатите от преговорите. Част от участниците в преговори, включително на Русия, Сирия и Иран, вече пристигнаха в столицата на Казахстан. Специалният представител на ООН за Сирия Стафан де Мистура се очаква да се присъедини към тях по-късно в сряда. Тереза Герова", "date": "2018.11.28", "title": "ТАСС: Делегациите на всички участници в международната среща за Сирия пристигнаха в Астана"}
{"url": "http://www.focus-news.net/news/2018/11/28/2595430/nimh-zastudyavaneto-prodalzhava-shte-vali-snyag-i-shte-se-obrazuva-snezhna-pokrivka.html", "text": "Днес в Северна България и високите полета ще вали сняг и ще се образува снежна покривка. В сутрешните часове в североизточните райони все още ще вали дъжд при отрицателни температури и ще се образуват поледици и обледеняване на проводници. В по-голямата част от Южна България дъждът ще се примесва и ще преминава в сняг. Атмосферното налягане е значително по-ниско от средното за ноември – от север бързо ще се повишава. Ще духа умерен, в Източна България силен до бурен вятър от север-североизток и в Добруджа, Лудогорието и по планинските проходи ще има снежни виелици и ще се образуват преспи и навявания. Застудяването ще продължи и в по-голямата част от страната температурите ще са с обратен денонощен ход. Сутринта температури ще са  минус 2 - 0° в Северна България до 4-8° в Южна България, а към 14 часа: минус 4 - минус 2° в Северна България и по високите полета, 2-4° в Горнотракийската низина. През нощта срещу четвъртък снеговалежите ще продължат, значителни ще са в Южна България и там ще се образува снежна покривка с изключение на крайните югозападни райони. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Боряна Маркова. \r\nПо Черноморието ще духа силен и бурен северен вятър. Ще има валежи, като по северното крайбрежие дъждът ще премине в сняг. Температурите ще се понижават и към 14 часа ще бъдат от минус 2 – 0° по северното крайбрежие до 6-8° по южното. Температурата на морската вода е 10-13°. Вълнението на морето ще бъде 4-5 бала. \r\nНад планините ще е облачно, ще вали сняг. По старопланинските проходи ще има снежни виелици и ще се образуват навявания. Ще духа силен вятър от изток-североизток. Ще застудява и на 1200 метра максималната температура ще е около минус 2°, на 2000 метра – около минус 5°.", "date": "2018.11.28", "title": "НИМХ: Застудяването продължава - ще вали сняг и ще се образува снежна покривка"}
{"url": "http://www.focus-news.net/news/2018/11/28/2595440/delegatsiya-na-grupata-za-priyatelstvo-s-balgariya-v-natsionalnoto-sabranie-na-frenskata-republika-e-na-ofitsialno-poseshtenie-v-balgariya.html", "text": "Делегация на групата за приятелство с България в Националното събрание на Френската република, водена от нейния председател Антоан Ерт, е на официално двудневно посещение в България. Това съобщиха от пресцентъра на  Народното събрание . \r\nЗаместник-председателят на Народното събрание Емил Христов ще разговаря с френските парламентаристи в 10.10 часа в зала „Запад“. В 11.30 часа с тях ще се срещнат народните представители от Групата за приятелство България – Франция. Преди това чуждестранната делегация ще бъде приветствана в пленарната зала. В 14.15 часа гостите ще се срещнат с председателя на Комисията по земеделието и храните Десислава Танева в зала „Запад“.  \r\nНа 29 ноември 2018 г. френските депутати ще разговарят с председателя на Комисията по труда, социалната и демографска д-р Хасан Адемов. Срещата им ще започне в 10.30 часа в зала „Изток“. В 11.30 часа делегацията на групата за приятелство с България във френския парламент ще се срещне с председателя на Комисията по външна политика Народно събрание Джема Грозданова.  \r\nВ програмата на чуждестранните парламентаристи е предвидена среща с президента на Република България Румен Радев, както и с ръководството на френското училище „Виктор Юго“.", "date": "2018.11.28", "title": "Делегация на групата за приятелство с България в Националното събрание на Френската република е на официално посещение в България"}
{"url": "http://www.focus-news.net/news/2018/11/28/2595439/vidin-okolo-5-6-km-kolona-ot-tovarni-avtomobili-se-e-obrazuvala-na-izhod-na-gkpp-dunav-most-vidin.html", "text": "Интензивен е трафикът на изход на ГКПП „Дунав мост - Видин“ на изход. Това съобщи слушател на  Радио „Фокус“ . Има образувала се 5-6 км колона от товарни автомобили.", "date": "2018.11.28", "title": "Видин: Около 5-6 км колона от товарни автомобили се е образувала на изход на ГКПП „Дунав мост - Видин“"}
{"url": "http://www.focus-news.net/news/2018/11/28/2595436/nimh-preduprezhdeniya-za-snyag-poleditsi-vyatar-i-dazhd-sa-obyaveni-za-tsyalata-strana.html", "text": "Жълт и оранжев код е в сила за сняг, поледици, вятър и дъжд в цялата страна, сочи справка на сайта на  НИМХ . Оранжев код за вятър, сняг и поледици обявен в областите – Търговище, Разград, Шумен, Добрич, Варна и Бургас. Започналият да вали през нощта дъжд ще премине в сняг. Ще се усили североизточният вятър, до 20-25 м/с и ще има виелици и навявания. \r\nЖълт код за валежи от сняг е в сила за областите Перник, София град, София област, Видин, Монтана, Враца и Плевен. Очаква се снежната покривка да достигне средно между 10 и 20 см. \r\nСъщото предупреждение, но за дъжд и сняг е обявена в областите Кюстендил, Благоевград, Пазарджик, Смолян и Пловдив. В тези райони през нощта ще завали дъжд, през деня ще премине в сняг. До полунощ ще се образува неравномерна снежна покривка. Ще се усили вятърът от север-североизток, до 20-25 м/с. \r\nЖълта предупредителна степен за дъжд и вятър и сняг и вятър е в сила за 10 области на страната.  \r\nЗа дъжд и вятър - Кърджали, Хасково, Ямбол, Сливен и Стара Загора. През нощта ще завали дъжд, през деня ще премине в сняг. До полунощ ще се образува снежна покривка. Ще се усили вятърът от север-североизток, до 15-25 м/с. \r\nЗа сняг и вятър – Ловеч, Габрово, Велико Търново, Русе и Силистра. В тези райони ще вали сняг и ще се натрупва снежна покривка, до полунощ средно между 15 и 30 см. Ще се усили североизточният вятър, до 20-25 м/с и ще има виелици и навявания.", "date": "2018.11.28", "title": "НИМХ: Предупреждения за сняг, поледици, вятър и дъжд са обявени за цялата страна"}
{"url": "http://www.focus-news.net/news/2018/11/28/2595443/v-mosv-shte-se-provede-preskonferentsiya-po-proekt-natsionalna-strategiya-za-adaptatsiya-kam-izmenenieto-na-klimata-i-plan-za-deystvie.html", "text": "Закриваща пресконференция по проект „Национална стратегия за адаптация към изменението на климата и План за действие“ по договор BG05SFOP001-2.001-0007/10.04.2018 г. за предоставяне на безвъзмездна финансова помощ по Оперативна програма „Добро управление“ ще се проведе от 13.00 часа в сградата на Министерството на околната среда и водите на бул. „Мария Луиза“ 22, зала „Европа“. Това съобщиха от пресцентъра на  Министерството на околната среда и водите . \r\nПрограмата е съфинансирана от ЕС чрез Европейския социален фонд, а бенефициент по проекта е Министерството на околната среда и водите (МОСВ). \r\nОсновната цел на проекта е да очертае стратегическата рамка и приоритетни направления за адаптация към изменението на климата в периода до 2030 г., като идентифицира и потвърждава необходимостта от предприемането на конкретни действия за адаптация на национално и секторно равнище. \r\nНа пресконференцията ще бъде представен финалният проект на разработения рамков документ и постигнатите до момента резултати.", "date": "2018.11.28", "title": "В МОСВ ще се проведе пресконференция по проект „Национална стратегия за адаптация към изменението на климата и План за действие“"}
{"url": "http://www.focus-news.net/news/2018/11/28/2595444/sofiya-dvizhenieto-na-avtobus-30-do-poslednata-mu-spirka-v-selo-balsha-e-vazstanoveno.html", "text": "Движението на автобус 30 до последната му спирка в село Балша е възстановено. Това съобщиха от пресцентъра на  Столична община .", "date": "2018.11.28", "title": "София: Движението на автобус 30 до последната му спирка в село Балша е възстановено"}
{"url": "http://www.focus-news.net/news/2018/11/28/2595442/api-shofyorite-tryabva-da-tragvat-na-pat-s-avtomobili-podgotveni-za-zimni-usloviya.html", "text": "Шофьорите, на които им предстои пътуване, трябва да тръгват с автомобили, подготвени за движение при зимни условия. Прогнозата на метеоролозите е за сериозно застудяване като на много места се очакват валежи от сняг. Това съобщиха от пресцентъра на  Агенция „Пътна инфраструктура“ . \r\nНеобходимо е да се кара внимателно, със съобразена скорост, да се спазват правилата за движение, необходимата дистанция и да не предприемат резки маневри. Блокирането на движението от превозни средства, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори. \r\nНа директорите на областните пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. \r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества. Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища .", "date": "2018.11.28", "title": "АПИ: Шофьорите трябва да тръгват на път с автомобили, подготвени за зимни условия"}
{"url": "http://www.focus-news.net/news/2018/11/28/2595433/zeri-kosovo-kosovo-shte-ima-armiya-do-sredata-na-dekemvri.html", "text": "Водещият прищински ежедневник  Zeri  цитира източник, който разкрива намеренията на косовските власти армията на най-младата държава на Балканите да бъде създадена до средата на декември.  \r\nСпоред друг източник на изданието, гласуването на второ четене на трите проектозакона, свързани с трансформацията на Косовските сили за сигурност (КСС) в армия ще бъде насрочено за 6-ти или 13-ти декември. Представители на кабинета в Прищина отказаха коментар за възможна дата с аргумента, че въпросът за армията сега е в ръцете на парламента. . Тереза Герова", "date": "2018.11.28", "title": "Zeri (Косово): Косово ще има армия до средата на декември"}
{"url": "http://www.focus-news.net/news/2018/11/28/2595446/mvr-shofyorite-tryabva-da-tragvat-na-pat-sas-zareden-rezervoar-i-podgotveni-avtomobili-zaradi-ryazkata-promyana-na-vremeto.html", "text": "Шофьорите трябва да тръгват на път със зареден резервоар и подготвени автомобили заради рязката промяна на времето. Това съобщиха от пресцентъра на  МВР . Очакват се значителни валежи от дъжд в южните райони, и от сняг - в останалата част на страната, като в Източна и Централна България ще има и силен вятър. Това налага водачите да са подготвени, ако им предстои пътуване. Най-добре да се поема на път със зареден резервоар гориво. Водачите трябва да заредят незамръзващи течности в охладителната система на автомобила и за чистачките. Желателно е да носят със себе си вода, топли дрехи, одеяло. Нека телефоните им са заредени и да носят зарядни, които да ползват по време на път.  Препоръки за движение по пътищата при ниски температури Пешеходци \r\n- Излизайте навън само ако това е абсолютно наложително  \r\n- Движете се само по тротоарите, използвайте подлезите и надлезите за пешеходци  \r\n-  Извън населените места се движете СРЕЩУ АВТОМОБИЛНИЯ ПОТОК по банкета  \r\n- Обличайте се с топли дрехи  \r\n- Обуйте здрави зимни обувки, при възможност с дълбок грайфер  \r\n-  Ако сте с шапка, при пресичане се огледайте няколко пъти, преди да стъпите на улицата. Шапката помага против студа, но в известна степен пречи на слуховото възприятие  \r\n-  Дори да сте на пешеходна пътека, огледайте се и само ако автомобилът е далече, преминете  \r\n- Слушалките в ушите и силната музика пречат на възприятията  \r\n-  Ако има поледица или сняг, върнете се и изчакайте, докато снегът бъде почистен и бъде опесъчено  Шофьори    \r\n- Ако не се налага непременно да пътувате, отложи заминаването до нормализиране на обстановката  \r\n-  Преценете дали се налага на път да тръгне цялото семейство. Особено важна е преценката, ако имате малко дете  \r\n- Ако все още не сте сменили гумите, не губете време – незабавно ги подменете с гуми за зимни условия  \r\n- Всички течности в системите на автомобила трябва да са подменени с незамръзващи  \r\nПроверете:  \r\n- налягането на гумите   \r\n- работят ли чистачките  \r\n- в изправност ли са всички светлинни източници – фарове, мигачи, аварийни светлини, габарити  \r\n- работи ли отоплителната система на автомобила  \r\n- Заредете достатъчно гориво  \r\n- Преди път извън населено място се осведомете:  \r\n- за прогнозата за времето  \r\n- за временни или постоянни ограничения по набелязания маршрут  \r\n- Въоръжете се с търпение, ако попаднете в „тапа“  \r\nПоставете в колата:  \r\n- вериги за сняг  \r\n- буксирно въже, лопата  \r\n- зарядно за акумулатор  \r\n- мобилно зарядно за телефон  \r\n- дебело одеяло  \r\n- вода и суха храна  \r\n- проверете и обновете съдържанието на автоаптечката  \r\n- вземете достатъчно лекарства, ако си на лечение  \r\nПри попадане в рискова ситуация сигнализирайте първо на телефона за спешни случаи 112, след това потърсете за съдействие близки и приятели.", "date": "2018.11.28", "title": "МВР: Шофьорите трябва да тръгват на път със зареден резервоар и подготвени автомобили заради рязката промяна на времето"}
{"url": "http://www.focus-news.net/news/2018/11/28/2595451/ombudsmanat-maya-manolova-organizira-priemni-v-11-obshtini-ot-oblast-haskovo.html", "text": "Омбудсманът Мая Манолова и експерти от институцията ще приемат граждани във всички общини на Област Хасково – Димитровград, Ивайловград, Любимец, Маджарово, Минерални бани, Свиленград, Симеоновград, Стамболово, Тополовград, Харманли и Хасково. Това съобщиха от пресцентъра на  омбудсмана на Република България . Общественият защитник ще приема в Община Свиленград и в Областна администрация -Хасково на 29 ноември 2018 г., а в останалите общини от областта гражданите ще бъдат консултирани от експертите на Манолова.  \r\nПриемните ще се проведат, след предварително записване, както следва: Община Димитровград \r\nДата: 28 ноември 2018 г. \r\nНачален час на приемната – 13.00 \r\nТелефони за записване: 0391/ 68 214                           \r\nМясто: Община Димитровград (бул. „Г. С. Раковски“ № 15); Община Ивайловград \r\nДата: 28 ноември 2018 г. \r\nНачален час на приемната – 13.30 \r\nТелефон за записване: 03661/ 60 51; 0884 776 669                     \r\nМясто: Народно читалище „Пробуда – 1914“, малка зала (ул. „Орфей“ № 1); Община Любимец \r\nДата: 28 ноември 2018 г. \r\nНачален час на приемната – 13.30 \r\nТелефон за записване: 03751/ 89 12                     \r\nМясто: Клуб на инвалида, до Община Любимец (ул. „Републиканска“ № 4); Община Маджарово \r\nДата: 28 ноември 2018 г. \r\nНачален час на приемната – 13.30 \r\nТелефон за записване: 03720/ 22 20 \r\nМясто: Община Маджарово, зала на II етаж (ул. „Петър Ангелов“ № 1); Община Свиленград \r\nДата: 28 ноември 2018 г. \r\nНачален час на приемната – 13.30 \r\nТелефони за записване: 0379/ 74 365; 0886 848 098 \r\nМясто: Общинска администрация Свиленград, кабинет 320 (бул. „България“ № 32); Община Симеоновград \r\nДата: 28 ноември 2018 г. \r\nНачален час на приемната – 13.00 \r\nТелефон за записване: 03781/ 23 41 \r\nМясто: Общинска администрация Свиленград,  \r\nзала „Гьорчо Караколев“ – ритуална зала (пл. „Шейновски“ № 3); Община Харманли \r\nДата: 28 ноември 2018 г. \r\nНачален час на приемната – 13.30 \r\nТелефони за записване: 0373/ 82 727 \r\nМясто: Община Харманли (пл. „Възраждане“ № 1); Община Минерални бани \r\nДата: 29 ноември 2018 г.  \r\nНачален час на приемната – 10.00 \r\nТелефон за записване: 0885 693 669           \r\nМясто: Община Минерални бани, зала на Общински съвет (бул. „Васил Левски“ № 3); Община Стамболово \r\nДата: 29 ноември 2018 г. \r\nНачален час на приемната – 10.00 \r\nТелефон за записване: 0879 635 718 \r\nМясто: Община Стамболово, кабинет 35; Община Тополовград \r\nДата: 29 ноември 2018 г. \r\nНачален час на приемната – 10.00 \r\nТелефон за записване: 0888 522 504            \r\nМясто: Информационен център „Терзиева къща“ \r\n(ул. „Драма“ № 3); Община Хасково \r\nДата: 29 ноември 2018 г. \r\nНачален час на приемната – 10.00  \r\nТелефони за записване: 0879 250 959 \r\nМясто: Областна администрация Хасково (пл. „Свобода“ № 5).", "date": "2018.11.28", "title": "Омбудсманът Мая Манолова организира приемни в 11 общини от област Хасково"}
{"url": "http://www.focus-news.net/news/2018/11/28/2595441/sofiya-167-mashini-sa-na-teren-za-izvarshvane-na-obrabotki-sreshtu-zaledyavaniya-vav-vsichki-rayoni-na-stolitsata.html", "text": "167 машини са на терен за извършване на обработки срещу заледявания във всички райони на столицата. Това съобщиха от пресцентъра на  Столична община . В момента се извършват обработки във всички райони на София. Приоритетно се извършва се избутване на снежна маса и разпръскване на соли против заледяване по улиците, по които се движи масовия градски транспорт, улици със обществена значимост, опасни и стръмни участъци. Обработват се и общинските пътища в районите „Нови Искър“, „Кремиковци“, „Панчарево“ и „Банкя“. \r\nИзпълняват се всички маршрути на градския транспорт. Затруднения има в планинските райони. Към момента известни затруднения има по маршрута на автобус 30, който не стига до последната спирка в село Балша, а обръща движението при кметството.", "date": "2018.11.28", "title": "София: 167 машини са на терен за извършване на обработки срещу заледявания във всички райони на столицата"}
{"url": "http://www.focus-news.net/news/2018/11/28/2595448/mvnr-sluzhitelite-v-gratskiya-transport-provezhdat-24-chasova-stachka.html", "text": "По информация на българското посолство в Атина се провежда 24-часова стачка на Общогръцката морска федерация. Тя ще продължи от 00.01 часа до 24.00 часа, като всички категории кораби ще останат в пристанищата и няма да обслужват линиите. Това съобщиха от  пресцентъра на Министерството на външните работи.   \r\nСънародниците ни, желаещи да получат повече информация, могат да се свържат с българското посолство на следните телефони: 00302106748105, 0030 2106748106, 0030 2106748107 и 00306937096220. Гражданите могат да се свързват и с бреговата охрана в Гърция и туристическите компании, чиито услуги са използвали при резервациите.  \r\nГенералната конфедерация на гръцките работници също е обявила 24-часова общогръцка стачка днес. Автобусите в Атина ще се движат от 09.00 до 21.00 часа.  \r\nСъщевременно според гръцките медии служителите в метрото, електрическата градска железница, трамваите и тролейбусите са взели решение да спрат работа.  \r\nМинистерството на външните работи съветва българските граждани, които пребивават или пътуват до Гърция, да следят за актуална информация, тъй като данните относно предвидените стачни действия се променят.", "date": "2018.11.28", "title": "МВнР: Служителите в гръцкия транспорт провеждат 24-часова стачка"}
{"url": "http://www.focus-news.net/news/2018/11/28/2595450/denyat-28-noemvri-v-balgarskata-istoriya.html", "text": "На тази дата през 1898 г. е открита Захарна фабрика - първото голямо индустриално предприятие в България (1898). Фабриката е изградена с белгийски капитали върху площ от 14 000 кв. м. Тя е изключително модерно за времето си предприятие с пълен цикъл на работа. Капацитетът ѝ позволява да се преработват 100 вагона цвекло на денонощие. \r\nНа 28 ноември 1907 г. по нареждане на Яне Сандански, Тодор Паница застрелва в София Борис Сарафов и Иван Гарванов. Това е началото на фактическото разцепление във ВМОРО.  поп Андрей, Червеният поп, познат от поемата на Гео Милев „Септември”, министърът на държавната администрация и административната реформа Николай Василев.   Георги Кирязов Рупчев,  български поет и преводач.  \r\n2010 г. \r\nБулевард „Брюксел“ в район „Искър“, Източна София, свързващ Летище София с булевард „Цариградско шосе“, е пуснат в експлоатация - 9 дни преди договорения срок. Реконструиран е основно през 2010 г. Строителните работи по обекта са изпълнени за 122 дни, а стойността на ремонта на бул. „Брюксел“ е 16,19 млн. лева. При реконструкцията е изградена и първата в България шумоизолираща стена — от 2-те страни на естакадата на булеварда.  \r\n2009 г. \r\nНа 5-ия Извънреден конгрес на Национално движение за стабилност и възход Христина Христова е избрана за нов председател партията, след като партията дълго време е председателствано от Симеон Сакскобургготски. На 27 октомври 2013 г. на този пост е избрана Антония Първанова. \r\nНационално движение за стабилност и възход (НДСВ) е българска политическа партия от лидерски тип. Тя е основана през 2002 г. (след неуспешен опит през 2001 г.) от последния цар на България Симеон Сакскобургготски като Национално движение Симеон Втори. Името е променено на 3 юни 2007 г. на конгрес, чиято законност е оспорвана, и отново на 18 октомври 2008 г. Седалището на партията е на адрес София, ул. „Врабча“ № 23. \r\n1996 г.  \r\nЕвропейската комисия по правата на човека в Страсбург обявява, че бившият български министър-председател Андрей Луканов е арестуван и задържан неправомерно, затова България трябва да изплати обезщетение на наследниците му. Луканов е арестуван през 1992 г. На 8 юли 1992 г. парламентът гласува да се отнеме депутатския имунитет на бившия премиер Андрей Луканов, срещу когото започва следствие по обвинение в дела за дълбоката икономическа криза, в която изпада страната през 80-те години, и за оказване на помощи на комунистически партии и на страни от Третия свят. \r\nАндрей Карлов Луканов е политически и държавен деец. Роден е в Москва на 26 септември 1938 г. Завършва Института за международни отношения в Москва. Член е на БКП от 1965 г. Член на ЦК на БКП от 1977 г. и на Политбюро на ЦК на БКП (1989-1990 г.). Председател е на Министерския съвет от 8 февруари до 20 декември 1990 г. Убит е в София на 2 октомври 1996 г . \r\n1977 г.  \r\nМинистъра на външните работи Петър Младенов заминава на официално посещение в Португалия. Визитата трае до 30 ноември, когато са подписани и Консулска конвенция между Народна република България и Португалската република. Конвенцията влиза в сила 30 дни след размяната на ратификационни документи. Ратифицирана с Указ през февруари 1978 г., но няма данни за размяна на ратификационни документи. На 30 ноември е подписана и спогодба между правителството на Народна република България и правителството на Република Португалия за сътрудничество в областта на туризма. Тя влиза в сила от 9 юни 1978 г. Утвърдена е с Решение на МС през 1978 г.  \r\nБългария и Португалия установяват дипломатически отношения през 1925 г. През 1945 г. те са прекъснати и са възстановени на 24 юни 1974 г. \r\n1948 г.  \r\nВ САЩ е пуснат в продажба първият фотоапарат “Полароид”. \r\n1918 г. \r\nНачело на ширококоалиционния кабинет застава Теодор Теодоров от Народната партия, а в управляващата коалиция е привлечена и Прогресивно-либералната партия. \r\nТеодор Теодоров се включва активно в политическия живот на страната след падането на правителство на Стефан Стамболов през май 1894 г. Той е един от основателите и ръководните дейци на Народната партия, а след сливането и с Прогресивно-либералната партия (1920 г.), и на Обединената народнопрогресивна партия.  \r\nСлед държавния преврат на 9 юни 1923 г. влиза в Демократическия сговор. Заема различни постове: председател на VIII Обикновено народно събрание (1894-1896 г.), министър на правосъдието (10 февруари 1896-26 август 1897 г.), министър на финансите (26 август 1897-18 януари 1899 г.). Същият пост заема и от 16 март 1911 г. до 4 юли 1913 г. От 17 октомври до 28 ноември 1918 г. е министър на външните работи и изповеданията, от 28 ноември 1918 г. до 6 октомври 1919 г. е министър-председател и министър на външните работи и изповеданията. \r\n1907 г.  \r\nПо нареждане на Яне Сандански, Тодор Паница застрелва в София Борис Сарафов и Иван Гарванов. \r\nБорис Петров Сарафов - български общественик, деец на националноосвободителните борби на българите в Македония и Одринско. Роден е на 12 юли 1872 г. Завършва Солунската мъжка гимназия (1890 г.) и Военното училище в София (1893 г.). Служи като офицер в Белоградчик. Войвода на чета в четническата акция на ВМОК (1895 г.) и на 12 юли превзема Мелник. Май 1899 г. - март 1901 г. е председател на ВМОК. Сътрудничи с Гоце Делчев и Гьорче Петров - задгранични представители на ВМОРО в България. Началник е на Главния щаб на въстанието в Битолски революционен окръг по време на Илинденско-Преображенското въстание. През 1903-1904 г. пътува из Европа и популяризира идеите и делото на ВМОРО. Участва в Рилския конгрес (1905 г.) като представител на Битолския революционен окръг. Избран е заедно с Иван Гарванов и Христо Матов в Задграничното представителство на ВМОРО в България.  \r\nИван Гарванов е един от основателите и ръководителите на Българското тайно революционно братство в Турция, образувано в противовес на ВМОРО. След включването на братството през 1899 г. във ВМОРО става член на Солунския комитет. През 1901 г., след Солунската афера, застава начело на ЦК на ВМОРО. Под негово ръководство на Солунския конгрес на ВМОРО 1903 г. се взема решение за вдигане на въстание. След солунските атентати от април 1903 г. е арестуван и изпратен на заточение в Акя, Мала Азия. Освободен е през 1904 г, идва в България и става учител във Втора мъжка гимназия в София. След 1906 г., в състава на Задграничното представителство на ВМОРО, става изразител на идеите на дясното течение. \r\n1894 г.  \r\nОтменени са повечето ограничителни текстове в Закона за печата от декември 1887 г. Първият закон за печата у нас след Освобождението е приет през декември 1883 г. Той отменя действащия дотогава реакционен отомански закон за печата от 1865 г. \r\n1880 г.  \r\nНазначен е нов либерален кабинет начело с Петко Каравелов, реконструиран на 17 декември. \r\nПетко Каравелов е политически и държавен деец, редовен член на Българското книжовно дружество. През 1877 г. е назначен за вицегубернатор на Видин, по-късно става окръжен управител на Търново. Взема участие в работата на Учредителното събрание 1879 г. Избран е за председател на Първото обикновено народно събрание. Заема различни длъжности: министър на финансите (24 март – 28 ноември 1880 г.), министър-председател и министър на финансите, управляващ Министерството на правосъдието (28 ноември 1880–27 април 1881 г.). След държавния преврат 1881 г. емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Заема различни длъжности: министър-председател и министър на финансите (29 юни 1884–9 август 1886 г.), министър на обществените строежи, пътищата и съобщенията (29 юни 1884–1 януари 1885 г.) и управляващ Министерството на вътрешните работи (21 март 1885–9 август 1886 г.). След детронацията на княз Александър I Батенберг е председател на временното правителство (12–16 август 1886 г.) и член на Регентството. \r\n1878 г.  \r\nБългарското книжовно дружество в Браила взема решение да пренесе дейността си в София. \r\nДружеството е основано в края на септември 1869 г. в Браила от представители на българските общини във Влашко, Молдова и Южна Русия. Поставя си научни и патриотични цели, с които се стреми да подтиква развитието на българската интелигенция и да оказва въздействие на националноосвободителната борба на българския народ. На първото общо събрание е приет устав на дружеството, който регламентира неговото организационно изграждане. За пръв председател е избран проф. Марин Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание 1876 г. и Руско-турската освободителна война 1877-1878 г. временно прекратява своята дейност. През 1884 г. е приет нов устав, според който Българското книжовно дружество фактически се превръща в академия. Създават се три клона: историко-филологически, природо-медицински и държавно-научен. През 1901-1911 г. дружеството издава \"Летопис на Българското книжовно дружество в София\", от началото на 1902 г. започва да излиза и поредицата \"Българска библиотека\". През 1903 г. дружеството се натоварва и с издаването на \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\". \r\nБългарското книжовно дружество развива богата и многостранна дейност, особено в годините непосредствено след Освобождението. На 6 март 1911 г. то се преименува в Българска академия на науките. \r\n1878 г.  \r\nОснована е Публична библиотека в София (дн. Народна библиотека „Св. св. Кирил и Методий“), с Музеен отдел (от 1892 г. - Народен музей с три отдела). Читалнята е открита на 15 януари 1879 г.  \r\nНа 11 август 1994 г. Народната библиотека е обявена за културен институт с национално значение. Пет години след което излиза Законът за закрила на културата, по смисъла на който Библиотеката е институт с национално значение. През 2000 г. излиза новият Закон за задължителното депозиране на печатни и други видове публикации. \r\nНа тази дата са родени: \r\n1969 г.  \r\nРоден е Николай Василев - български икономист. Има бакалавърска степен по икономика и мениджмънт (1990-1994 г.) от Университета за икономически науки в Будапеща (Унгария; данъчен консултант за Източна Европа и Европейския съюз в \"Купърс и Лайбранд\" в Будапеща); бакалавърска степен по бизнесадминистрация и втора специалност \"Финанси и икономика\" (1994-1995 г.) в университета на щат Ню Йорк, гр. Осциго, САЩ. През 1996–1997 г. специализира данъчна политика и финанси в университета \"Кейо\" (Токио) със стипендия \"Такасе\" (сътрудник по стратегия на японските финансови пазари в SBC \"Wartburg\"); магистърска степен по \"Международна икономика и финанси\" от университета Брендайс, Уолтъм, Масачусетс, САЩ (стипендия \"Джордж Сорос\"). От септември 2000 г. е старши вицепрезидент и директор \"Проучвания за Централна и Източна Европа\" в консултантска фирма \"Zazard Capital Markets\" (Лондон). Депутат е в ХХХIХ НС от НДСВ. Вицепремиер и министър на икономиката е в правителството на Симеон Сакскобургготски (2001 г.). Депутат в XL Народно събрание. В правителството на Сергей Станишев е министър на държавната администрация и административната реформа. \r\n1948 г.  \r\nРоден е Димитър Гетов - български музикант, аранжор и композитор. До 1976 г. е диригент на естрадния оркестър \"Плевен\", а от 1976 г. е в \"Сребърни звезди\" при Естрадата на БНА. В началото на 80-те години сътрудничи на БНТ като музикант и аранжор. Автор е на песни, оркестрови пиеси и музика за естрадни спектакли. \r\n1940 г.  \r\nРодена е Неда Монова Антонова - българска писателка, поетеса. През 1972 г. завършва Института по култура в Ленинград (дн. Санкт Петербург). В периода 1959 – 1963 г. работи като учителка, след което една година е библиотекарка в Плевен. В годините 1972–1974 е драматург на Северняшкия ансамбъл в Плевен. От 1975 г. Неда Антонова е редактор в сп. \"Отечество\". През 1979-1984 г. е редактор в художествената редакция на Държавното военно издателство. В периода 1984-1990 г. е член на групата на писателите и композиторите при Министерството на народната отбрана. Творбите й са предимно на исторически теми. Автор е на драматургични творби \"И слезе Господ на земята\" (1984 г.), \"Гълъб за сърдечни послания\" (1989 г.), \"Звезда от последна величина\" (1990 г.), на стихосбирката \"Повторими неща\" (1969 г.), на романите \"Войната свърши в четвъртък\" (1979 г.), \"Не умирай вместо мен\" (1981 г.), \"Три кита в аквариума\" (1982 г.), \"Приют за щастливи\" (1983 г.), \"Обичам те, вълк\" (1984 г.), \"Ангела\" (1985 г.), \"Надали\" (1987 г.), \"Вълк на покрива\" (1988 г.), \"Лобният път на сърцето\" (1989 г.). \r\n1925 г.  \r\nРоден е Мито Петков Гановски - български художник. Професор е от 1974 г. В годините 1970 – 1976 и зам.-ректор във ВИИИ в София. Сред по-известните му произведения са \"Прабългари\" (1961 г.), \"Септемвриец\" (1962 г.), \"Непокорният\" (1963 г.), \"Април 1876\" (1966 г.), \"Септемврийски погром\" (1968 г.), \"Партизанско семейство\" (1969 г.), \"Златният век\" (1972 г.), \"Приказка за Странджа\" (1974 г.), \"Добруджанска съпротива\" (1976 г.) и др. \r\n1915 г. \r\nНа 16 ноември 1915 г. (28 ноември по нов стил) е роден Асен Димитров Диамандиев - български музикален педагог, хоров диригент и композитор. \r\n1908 г. \r\nНа 16 ноември 1908 г. (28 ноември по нов стил) е родена Вера Тодорова Недкова - българска художничка.  \r\n1893 г.  \r\nРоден е Димитър Любомиров Гичев - български общественик, един от водачите на Българския земеделски народен съюз, верен последовател на Ал. Стамболийски. В годините 1922-1923 г. е пловдивски окръжен управител. През 1931 г. е министър на земеделието в кабинета на А. Малинов, след това в кабинета на Н. Мушанов - министър на търговията до 19 май 1934 г. По негова инициатива са гласувани законите за розопроизводството, за цвеклосеенето, за занаятчиите. Редактор е на в. \"Земеделско знаме\". Умира на 26 април 1964 г. в София. \r\n1879 г.  \r\nРоден е Поп Андрей (Андрей Игнатов Иванов) в с. Медковец, област Монтана. Поп Андрей учи в гимназията във Видин, след което завършва курсове за свещеници в Русе. Работи като свещеник в с. Сливовик, Монтанско. Поради несъгласие с политиката на църковните власти е изпратен за 6 м. на заточение в Преображенския манастир. Участва в работата на I конгрес на БКП (1919). По време на Септемврийското въстание 1923 г. ръководи отряд и командва оръдие в сраженията при гара Брусарци, Монтанско. При разгрома на въстанието е заловен и обесен е на телеграфен стълб на 30 септември 1923 г. в Медковец. \r\nНа тази дата умират: \r\n2007 г. \r\nУмира българският художник, сценарист и режисьор Доньо Донев. \r\nРоден е на 27 юни 1929 г. в Берковица. Завършва „Графика“ в Националната художествена академия през 1954 г. \r\nПървият му анимационен филм като художник е „Грух и Грушка“ (1957), а с „Дует“ (1961) дебютира като сценарист и режисьор. Работи като художник във в. „Вечерни новини“ (1954-1956), художник и режисьор в отдела за анимационни филми в СИФ (1956-1970) и в САФ „София“ (1970-1993), където е и ръководител на творчески колектив. \r\nРаботи върху анимационната поредица „Тримата глупаци“ от 1970 г. до 1990 г. Донев е главен редактор на вестника „Тримата глупаци“ (1989-1997), а също и на „Четиримата глупаци“ (1997) и списание „Фрас“. \r\nДоньо Донев е професор в НАТФИЗ и преподава анимационна режисура. \r\nПрез 2000 г. е удостоен с Орден „Стара планина“ - първа степен. \r\n2001 г.  \r\nУмира Георги Кирязов Рупчев - български поет и преводач. Роден е на 2 септември 1957 г. в София. През 1982 г. завършва българска филология в СУ “Св. Климент Охридски”. Дебютира през 70-те години във в. \"Средношколско знаме\" и сп. \"Родна реч\". Публикува в първите самиздатски броеве на алманасите \"Мост\" и \"Глас\". Превежда: \"Песен на Песните\", текстове на \"Пинк Флойд\", Дж. Ленън, Т. С. Елиът, А. Ахматова, О. Манделщам. Автор е на съчиненията \"Уморени от чудото\" (1982 г.), \"Смяна на нощната стража\" (1987 г.), \"Смъртта на Тибалт\" (1989 г.), \"Силните на нощта\" (1991 г.). \r\n1991 г.  \r\nУмира Иван Николов (И. Н. Иванов) – български поет и преводач. Роден е на 28 февруари 1937 г. в с. Горски извор, Хасковско. През 1965 г. завършва българска филология в СУ “Климент Охридски”. Работи като журналист и главен редактор на издателство \"Хр. Г. Данов\" в Пловдив (1969-1980 г.) и главен редактор на алманах \"Юг\" (1980-1989). Член е на Управителния съвет на СБП (от 1986 г.). Участва в сатиричния сборник с шаржове \"Криво огледало\" (заедно с А. Германов - илюстрации). Превежда поезия от руски език (М. Цветаева, А. Ахматова), редактира и съставя сборниците \"Питат ли ме де зората\" (1970 г.), \"Опорна точка\" (1973 г.), \"Топчето пукна\" (1976 г.), антологията \"Приятели от Кишинев\" (1977 г.), \"Спомени за Ал. Блок\" (1982 г.), \"Спомени за Есенин\" (1984), \"Кръстопътна земя\" (1985 г.). Иван Николов е автор на съчинения \"Селянинът с хляба\" (1960 г.), \"Безсънна звезда\" (1963 г.), \"Бъдете празнични\" (1965 г.), \"Момчето с лунички\" (1966 г.), \"Юг\" (1967 г.), \"Голямото лято\" (1968 г.), \"Люлки над света\" (1968 г.), \"Дъх на пелин\" (1969 г.), \"Етажерка\" (1970 г.), \"Руска тетрадка\" (1971 г.), \"Дай си дясната ръка\" (1972 г.), \"В средата на живота\" (1973 г.), \"Мъжка сянка\" (1973 г.), \"Парнас около нас\" (кн. 1-2, 1974-1987 г., съавт. А. Германов), \"Седмоцветна дъга\" (1974 г.), \"Подземна вода\" (1976 г.), \"Кактусовата алея\" (1977 г.), \"Разни работи\" (1978 г.), \"Изповедалня\" (1980 г.), \"Криво огледало\" (1983 г.), \"Сто стихотворения\" (1983), \"Стълба в небето\" (1984 г.), \"Животопис\" (1987 г.), \"Требник. Приписки с върха на перото\" (1989 г.), \"Трилистник\" (1990 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.28", "title": "Денят 28 ноември в българската история"}
{"url": "http://www.focus-news.net/news/2018/11/28/2595452/kmetat-na-sofiya-yordanka-fandakova-shte-prisastva-na-sreshta-mezhdu-pisatelya-georgi-gospodinov-i-uchenitsi-ot-stolichni-gimnazii.html", "text": "Кметът на София Йорданка Фандъкова ще присъства на среща между писателя Георги Господинов и ученици от столични гимназии. Това съобщиха от пресцентъра на  Столична община . Събитието ще се проведе от 12.00 часа в Софийската градска художествена галерия на ул. „Ген. Йосиф В. Гурко“ 1. Организатор е Столична община. Инициативата е израз на желанието да се реализира едно неформално живо общуване на автора с младите му читатели. \r\nГеорги Господинов е носител на Специалната награда на София за изключителни постижения и принос в националната култура, връчена му тази година на тържествена церемония в Народния театър „Иван Вазов” в Деня на София – 17 септември.  \r\nВ разговора ще се включи и Яна Генова, директор на Фондация „Следваща страница“ и на Къщата за литература и превод в София.", "date": "2018.11.28", "title": "Кметът на София Йорданка Фандъкова ще присъства на среща между писателя Георги Господинов и ученици от столични гимназии"}
{"url": "http://www.focus-news.net/news/2018/11/28/2595445/neue-osnabrcker-zeitung-zapadat-tvarde-barzo-hvarli-vinata-za-intsidenta-v-azovsko-more-na-moskva.html", "text": "„Кой е жертва и кой – виновник за неделния инцидент в Азовско море?“, е въпросът, който задават в редакцията на германския ежедневник  Die Neue Osnabrücker Zeitung  в статия, посветена на стълкновението между руски и украински кораби край бреговете на Кримския полуостров и последвалото решение на властите в Киев да обявят военно положение в страната. \r\nОт редакцията са категорични, че Западът твърде бързо, някак по навик, е хвърлил вината за инцидента на Москва. „Но е факт, че в края на март 2019 г. в Украйна са насрочени президентски избори. Заради вялата борба с корупцията рейтингът на президента Петро Порошенко е крайно нисък и преизбирането му на висшия държавен пост е под въпрос. Военното положение ще сплоти украинците срещу външния враг в лицето на Русия. В края на януари предстои удължаването на срока на действие на европейските санкции срещу Москва. Ще бъде много полезно, ако междувременно Русия се прояви в ролята на агресор“, е ироничният коментар на редакцията.  Тереза Герова", "date": "2018.11.28", "title": "Neue Osnabrücker Zeitung: Западът твърде бързо хвърли вината за инцидента в Азовско море на Москва"}
{"url": "http://www.focus-news.net/news/2018/11/28/2595456/api-ot-0930-chasa-do-1600-chasa-dvizhenieto-shte-se-osashtestvyava-v-edna-lenta-v-tunel-praveshki-hanove-na-avtomagistrala-hemus-v-posoka-varna-poradi-remont.html", "text": "От 09.30 часа до 16.00 часа движението ще се осъществява в една лента в тунел „Правешки ханове“ на автомагистрала „Хемус“ в посока Варна поради ремонт в изпреварващата лента. Това съобщиха от пресцентъра на  Агенция \"Пътна инфраструктура\" . Движението ще се извършва в активната лента.  \r\nДо 21 декември ще бъде ограничено движението по дясната лента в посока Перник на път I-1 София – Перник поради ремонт на тротоарна конзола на моста на река Владайска при разклона за с. Владая до КПП Владая. Трафикът ще преминава двупосочно по останалите две ленти за движение. \r\nНеобходимо е шофьорите да карат внимателно и да спазват стриктно въведената временна организация за движение.", "date": "2018.11.28", "title": "АПИ: От 09.30 часа до 16.00 часа движението ще се осъществява в една лента в тунел „Правешки ханове“ на автомагистрала „Хемус“ в посока Варна поради ремонт"}
{"url": "http://www.focus-news.net/news/2018/11/28/2595453/die-sueddeutsche-zeitung-konflikt-v-tochnoto-vreme-tselta-e-ikonomichesko-zadushavane-na-ukrainskite-pristanishta.html", "text": "Според най-тиражирания вестник в Германия -  Die Sueddeutsche Zeitung , руските действия в Азовско море са насочени към икономическо задушаване на украинските пристанища Мариупол и Бердянск.  \r\n„За украинците е важно да защитават принципа за свободно преминаване на кораби към Азовско море и достъпа до важните пристанища  Мариупол и Бердянск, които се намират там\", е заключението на редакцията. \r\nВестникът припомня, че в края на краищата, международната общност не признава нито присъединяването на Крим към Русия, нито претенциите на Москва за изключителния контрол над зоната от 12 мили край брега на полуострова. Въпреки това руските гранични служители, според данни от Киев,  са извършили проверки и временно са задържали кораби в залива на Керч около 200 пъти. \r\nСпоред украинската страна „целта е постепенно да се предприемат икономически мерки за задушаване на пристанищата в Мариупол и Бердянск\".  Чуждестранните кораби все по-често  отказват да влязат в тези пристанища\", отбелязва Süddeutsche Zeitung. Тереза Герова", "date": "2018.11.28", "title": "Die Sueddeutsche Zeitung: Конфликт в точното време – целта е икономическо задушаване на украинските пристанища"}
{"url": "http://www.focus-news.net/news/2018/11/28/2595454/blagoevgrad-mokri-i-hlazgavi-sa-patnite-nastilki-v-oblastta-vazmozhni-sa-zaledyavaniya-po-usoynite-mesta.html", "text": "Мокри и хлъзгави са пътните настилки в областта, възможни са заледявания по усойните места. Това съобщи за  Радио „Фокус“ - Пирин  дежурният служител в Областно пътно управление - Благоевград. Заледените участъци се опесъчават. С нормална интензивност се осъществява трафикът по главен път Е-79, второкласен път 19 Симитли - Гоце Делчев и автомагистрала „Струма“ в участъка от областта. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2018.11.28", "title": "Благоевград: Мокри и хлъзгави са пътните настилки в областта, възможни са заледявания по усойните места"}
{"url": "http://www.focus-news.net/news/2018/11/28/2595458/dobrich-patnite-nastilki-v-oblastta-sa-mokri-i-hlazgavi.html", "text": "Пътните настилки са мокри и хлъзгави заради превалявания от мокър сняг в ранните часове на деня, предаде кореспондент на  Радио „Фокус” – Варна . Времето в Добрич е облачно, духа умерен на моменти силен вятър, температурите към момента са отрицателни, но няма образувана поледица. Обезопасени са два участъка в Добрич по улиците „Димитър Списаревски“ и „Сан Стефано“, където през изминалото денонощие е имало пропадане на пътно платно и са се образували дупки. Въведена е временна организация на движение по много улици в града заради работата по обновяване на водния сектор. Актуална информация за въведените промени в организацията на движение на автомобили с пълния списък на улиците, където се работи, е публикувана на сайта на Община град Добрич. Въведена е временна организация на движение на автомобили в района на кръговото кръстовище по ул. „Отец Паисий“ (до бившата Стоматология) в посока пешеходната част на площад „Свобода“ заради дейности по интегрирания проект за обновяване на водния сектор. Участъците са сигнализирани, затруднено е паркирането в „Синя зона“ и преминаването на автомобили в този район. По пътя Варна – Добрич продължават частичните ремонти на асфалт. Срокът за изпълнение на дейностите е до края на месеца. Движението на автомобили е регулирано с пътни знаци. По отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Областният управител на Добрич Красимир Кирилов още вчера отправи апел чрез медиите водачите на превозни средства да тръгват на път с автомобили, подготвени за зимни условия. На последното заседание на Областния щаб за изпълнение на плана за защита при бедствия и аварии бе отправен апел към снегопочистващите фирми - в зоните за почистване да бъдат включени и ТИР паркинги на територията на областта. \r\nЖулиета НИКОЛОВА", "date": "2018.11.28", "title": "Добрич: Пътните настилки в областта са мокри и хлъзгави"}
{"url": "http://www.focus-news.net/news/2018/11/28/2595459/stara-zagora-predsedatelyat-na-obshtinskiya-savet-tanyo-braykov-shte-dade-preskonferentsiya-v-obshtinata.html", "text": "От 15.00 часа в зала 203 на Община Стара Загора ще се проведе пресконференция на председателя на Общинския съвет Таньо Брайков. Това съобщиха от пресцентъра на  Общината . Темата е предстоящото редовно заседание на Общинския съвет.", "date": "2018.11.28", "title": "Стара Загора: Председателят на Общинския съвет Таньо Брайков ще даде пресконференция в Общината"}
{"url": "http://www.focus-news.net/news/2018/11/28/2595460/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на спирателен кран и монтаж на водомер на ул. „Подлозище“ в кв. „Горна баня“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на: жк. „Овча купел“ 1, жк. „Овча купел“ 2; кв. „Суходол“ в района на ул. „Момина сълза“, ул. „Траян Танев“, ул. „Суходолски път“ и ул. „Околовръстен път“; жк. „Люлин“ 4 и 5  и кв. „Филиповци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Овча купел“ 2 – ул. „Антони Колар“ и ул. „Херман Майер“; жк. „Овча купел“ 1 – ул. „Братя Бартел“ и ул. „Пролетен ден“; жк. „Люлин“ 5 - ул. „Капитан Иван Златев“ и бул. „Райко Даскалов“; жк. „Люлин“ 4 - ул. „Никола Беловеждов“ и бул. „Батошево“; кв. „Филиповци“ - ул. „3-ти Март“ и ул. „Земеделска“ \r\nВъв връзка с ремонт на уличен водопровод на бул. „Д-р Г.М.Димитров“ в жк. „Дианабад“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. „Владимир Трендафилов“ , ул. „Кирил Цонев“, ул. „Никола Габровски“, ул. „Тинтява“, бул. „Драган Цанков“; бул. „ Д-р Г. М. Димитров“, ул. „Ловен парк\" бул. „Симеоновско шосе\" №1, ул. „Апостол Карамитев\" от  ул. „Никола Габровски\" до ул. „Буенос Айрос“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хайтов“ ъгъла с ул. „Васил Калчев“. \r\nВъв връзка с реконструкция на уличен водопровод на ул. „Еделвайс“ в кв. „Кумарица“, община Нови Искър, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Иван Вазов“, ул. „Летец“, ул. „Хаджи Димитър“ , ул. „Искърско дефиле“; ул. „Банска“, ул. „Зенит“ и ул. „Стое Джуров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ ъгъла с ул. „Банска“. \r\nВъв връзка с подмяна на сградно водопроводно отклонение на ул. „Иван Щерев“ в кв. „Подуене“ се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Детелин войвода“ от ул. „Иван Щерев“ до ул. „Братя Пешеви“; ул. „Иван Щерев“ от ул. „Детелин войвода“ до ул. „Румен войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Щерев“ ъгъла с ул. „Детелин войвода“. \r\nВъв връзка с изграждане на връзки на уличен водопровод  на бул. „Васил Левски“ Център, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Ангиста“ от бул. „Васил Левски“ до ул. „Кешан“; ул. „Кешан“ от ул. „Ангиста“ до бул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангиста“ №8. \r\nВъв връзка с монтаж на пожарен кран пред бл. 21 в жк. „Свобода“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 21, бл. 40. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред ресторант „Чанове“. \r\nВъв връзка с монтаж на водомерен възел на ул. „Малобученски път“ в местност Манилов дол се налага спиране на водоподаването от 09:00 до 13:00 часа на клиентите на „Софийска вода”, живеещи в района на: местност Манилов дол. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Малобученски път“ ъгъла с ул. „Бор“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/28/2595461/germanskata-presa-za-motivite-na-rusiya-i-ukrayna-za-intsidenta-v-azovsko-more-agentsiya-fokus.html", "text": "Керченската криза продължава да ангажира вниманието на световните медии, включително и на печатните издания в Германия, които търсят отговор на въпроса какви са мотивите на Русия и Украйна за действията им в Азовско море.   \r\n„Кой е жертва и кой – виновник за неделния инцидент в Азовско море?“, е въпросът, който задават в редакцията на германския ежедневник  Die Neue Osnabrücker Zeitung  в статия, посветена на стълкновението между руски и украински кораби край бреговете на Кримския полуостров и последвалото решение на властите в Киев да обявят военно положение в страната. \r\nОт редакцията са категорични, че Западът твърде бързо, някак по навик, е хвърлил вината за инцидента на Москва. „Но е факт, че в края на март 2019 г. в Украйна са насрочени президентски избори. Заради вялата борба с корупцията рейтингът на президента Петро Порошенко е крайно нисък и преизбирането му на висшия държавен пост е под въпрос. Военното положение ще сплоти украинците срещу външния враг в лицето на Русия. В края на януари предстои удължаването на срока на действие на европейските санкции срещу Москва. Ще бъде много полезно, ако междувременно Русия се прояви в ролята на агресор“, е ироничният коментар на редакцията. \r\nСпоред най-тиражирания вестник в Германия -  Die Sueddeutsche Zeitung , руските действия в Азовско море са насочени към икономическо задушаване на украинските пристанища Мариупол и Бердянск.  \r\n„За украинците е важно да защитават принципа за свободно преминаване на кораби към Азовско море и достъпа до важните пристанища  Мариупол и Бердянск, които се намират там\", е заключението на редакцията. \r\nВестникът припомня, че в края на краищата, международната общност не признава нито присъединяването на Крим към Русия, нито претенциите на Москва за изключителния контрол над зоната от 12 мили край брега на полуострова. Въпреки това руските гранични служители, според данни от Киев,  са извършили проверки и временно са задържали кораби в залива на Керч около 200 пъти. \r\nСпоред украинската страна „целта е постепенно да се предприемат икономически мерки за задушаване на пристанищата в Мариупол и Бердянск\".  Чуждестранните кораби все по-често  отказват да влязат в тези пристанища\", отбелязва Süddeutsche Zeitung. \r\nВодещото издание  Der Spiegel  защитава сходна теза. „Пристанищата Бердянск и Мариупол съобщават, че вече търпят загуби. Става въпрос за съкращаване на корабоплаването с 30%, в пристанището са принудени да работят на непълен работен ден“, отбелязват от редакцията.  \r\nПодчертава се, че след изграждането на Кримския мост в Азовско море може да влязат само плавателни съдове, които не надхвърлят 33 метра, поради което намалява броят на търговските кораби. По всичко личи, че руските власти използват съоръжението като като официална причина за засилването на граничния контрол и пропускането на кораби през Керченския пролив, аргументирайки действията си със съображения за сигурност. \r\nРусия преследва две цели с демонстрацията си на сила край бреговете на Кримския полуостров, уверени са в редакцията на германския регионален ежедневник   Kölner Stadt-Anzeiger  . \r\n„На първо място тя цели да ускори икономическия крах на Източна Украйна. Втората цел е да укрепи стратегическата си доминация в Черно море“, констатира изданието. При това положение „страните от Югоизточна Европа, Кавказ и дори Турция не може да останат равнодушни“.  \r\n„Западът неведнъж е недооценявал руската жажда за власт“, подчертават от редакцията на изданието, макар да не считат случилото се в Азовско море като предвестник на нов военен конфликт. Тереза Герова", "date": "2018.11.28", "title": "Германската преса за мотивите на Русия и Украйна за инцидента в Азовско море (Агенция „Фокус“)"}
{"url": "http://www.focus-news.net/news/2018/11/28/2595462/dobrich-v-grada-shte-se-sastoi-ofitsialna-tseremoniya-po-otkrivane-na-obnovenite-sgradi-na-regionalna-direktsiya-pozharna-bezopasnost-i-zashtita-na-naselenieto.html", "text": "В града ще се състои официална церемония по откриване на обновените сгради на Регионална дирекция „Пожарна безопасност и защита на населението“. Това съобщиха от пресцентъра на  Община Добрич . Откриването ще се проведе от 11.00 часа в сградата на Регионалната дирекция. Проектът „Внедряване на мерки за енергийна ефективност и ремонт на сградата на РДПБЗН (РСПБЗН) – Добрич” BG16RFOP001-1.011-0001 е част от Инвестиционната програма на Община град Добрич за периода 2014 - 2020 и се осъществяват с финансовата подкрепа на Оперативна програма „Региони в растеж“ 2014-2020, съфинансирана от Европейския съюз чрез Европейския фонд за регионално развитие.  \r\nВ рамките на събитието ще бъде проведена официална церемония по откриване на комплекса от сгради на Регионалната дирекция и Районна служба „Пожарна безопасност и защита на населението“ и ще се представят резултатите от изпълнените дейности. \r\nВ събитието ще вземат участие кметът на Община град Добрич Йордан Йорданов, директорът на Главна дирекция „Пожарна безопасност и защита на населението“ главен комисар Николай Николов, представители на изпълнителната власт, управляващи органи, изпълнители, екипът на проекта, личният състав на РДПБЗН и РСПБЗН и партньори.", "date": "2018.11.28", "title": "Добрич: В града ще се състои официална церемония по откриване на обновените сгради на Регионална дирекция „Пожарна безопасност и защита на населението“"}
{"url": "http://www.focus-news.net/news/2018/11/28/2595449/klner-stadt-anzeiger-rusiya-presledva-dve-tseli-s-demonstratsiyata-si-na-sila-kray-bregovete-na-krim.html", "text": "Русия преследва две цели с демонстрацията си на сила край бреговете на Кримския полуостров, уверени са в редакцията на германския регионален ежедневник   Kölner Stadt-Anzeiger  . \r\n„На първо място тя цели да ускори икономическия крах на Източна Украйна. Втората цел е да укрепи стратегическата си доминация в Черно море“, констатира изданието. При това положение „страните от Югоизточна Европа, Кавказ и дори Турция не може да останат равнодушни“.  \r\n„Западът неведнъж е недооценявал руската жажда за власт“, подчертават от редакцията на изданието, макар да не считат случилото се в Азовско море като предвестник на нов военен конфликт.  Тереза Герова", "date": "2018.11.28", "title": "Kölner Stadt-Anzeiger: Русия преследва две цели с демонстрацията си на сила край бреговете на Крим"}
{"url": "http://www.focus-news.net/news/2018/11/28/2595464/burgas-v-kulturen-tsentar-morsko-kazino-shte-se-sastoi-kontsertat-muzika-ot-edna-fotoizlozhba-v-izpalnenie-na-trio-quatro.html", "text": "От 18.00 часа в Културен център „Морско казино“ ще се състои концертът „Музика от една фотоизложба“ в изпълнение на Trio Quatro. Това съобщиха от пресцентъра на  Община Бургас . Програмата включва произведения и жанрове от XIX до XXI век. Концертът представлява музикално  пътешествие през вековете, визуално събитие от места, архитектура, гледки, звуци и хора. Участниците в Trio Quatro са музиканти от Бургас, в състав Маркар Мардиросян – виола и китара, Нели Павлова – виола, и Евелина Савова – чело. Триото е известно на бургаската публика и развива богата концертна дейност, участвали са в престижни фестивали у нас и в чужбина. Тази година триото успешно участва във фестивала Caty Mape-Street art, Румъния. Концертът „Музика от една фотоизложба“ ще се състои в зала „Петя Дубарова“ с вход свободен.", "date": "2018.11.28", "title": "Бургас: В Културен център „Морско казино“ ще се състои концертът „Музика от една фотоизложба“ в изпълнение на Trio Quatro"}
{"url": "http://www.focus-news.net/news/2018/11/28/2595465/sofiya-vavezhda-se-vremenna-organizatsiya-na-dvizhenieto-vav-vrazka-s-vrachvane-na-akreditivni-pisma-na-prezidenta-na-republika-balgariya.html", "text": "От 09.30 часа до приключване на церемонията се осигурява възможността за паркиране на участниците по бул. „Цар Освободител“ до сградата на Народно събрание 2. Това съобщиха от пресцентъра на  Столична община . \r\nОт 09.30 до 13.30 часа се забранява влизането, престоят и паркирането на превозни средства по ул. „Леге“ между ул. „Съборна“ и пл. „Атанас Буров“.  \r\nСДВР осигурява постове за контрол и регулиране на движението.", "date": "2018.11.28", "title": "София: Въвежда се временна организация на движението във връзка с връчване на акредитивни писма на президента на Република България"}
{"url": "http://www.focus-news.net/news/2018/11/28/2595447/sofiya-zapochvat-72-chasovite-probi-na-tramvaynoto-dvizhenie-po-ul-graf-ignatiev.html", "text": "Започват 72-часовите проби на трамвайното движение по ул. „Граф Игнатиев“. Релсовият път в целия участък е напълно завършен, приключило е и поставянето на паважа в обхвата на трасето. Започна премахването на част от строителните огради, за да се осигури достъп до жилищните сгради и търговските обекти, като продължава поставянето на настилки на пл. „Славейков“, пл. „Гарибалди“ и тротоарите към сградите, както и довършителни работи и корекции на участъци, които са върнати за преработка от надзорната фирма и от Столична община. В градината на „Св. Седмочисленици“ се довършват настилките и се работи по озеленяването, а на пл. „Славейков“ бяха засадени нови дървета.", "date": "2018.11.28", "title": "София: Започват 72-часовите проби на трамвайното движение по ул. „Граф Игнатиев“"}
{"url": "http://www.focus-news.net/news/2018/11/28/2595457/montana-vremenno-e-ogranicheno-dvizhenieto-po-pat-i-1-vidin-montana-v-rayona-na-selo-smolyanovtsi-poradi-avariral-tezhkotovaren-avtomobil.html", "text": "Временно e ограничено движението по път I-1 Видин - Монтана в района на село Смоляновци поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Необходимо е шофьорите да изчакват на място.", "date": "2018.11.28", "title": "Монтана: Временно e ограничено движението по път I-1 Видин - Монтана в района на село Смоляновци поради аварирал тежкотоварен автомобил"}
{"url": "http://www.focus-news.net/news/2018/11/28/2595455/evgeni-krusev-zam-kmet-na-sofiya-kam-momenta-vsichki-linii-na-gradskiya-transport-se-dvizhat-po-razpisanie.html", "text": "Към момента всички линии на градския транспорт се движат по разписание. Това каза пред журналисти зам.-кметът на София по направление „Транспорт и транспортни комуникации“ Евгени Крусев във връзка с обстановката в столицата вследствие снеговалежите, предаде репортер на  Агенция „Фокус“ . \r\nПо думите му снегопочистващите фирми изпълняват своята задача по опесъчаване и обработка против заледяване на основните трасета в града - главни улици и булеварди, както и по трасетата на градския транспорт.  \r\n„Призоваваме хората, ако могат да използват градския транспорт, да го направят. Към момента няма закъснения на градския транспорт. Очакваме такива да се получат със старта на деня и засилването на трафика“, заяви Крусев. „Продължават обработките по всички основни трасета. Снеговалежът продължава, така че оставаме на терен и следим обстановката“, добави зам.-кметът на София.", "date": "2018.11.28", "title": "Евгени Крусев, зам.-кмет на София: Към момента всички линии на градския транспорт се движат по разписание"}
{"url": "http://www.focus-news.net/news/2018/11/28/2595467/kmetat-na-sofiya-yordanka-fandakova-shte-proveri-izpalnenieto-na-piloten-proekt-za-montirane-na-filtri-na-sgradi-koito-se-otoplyavat-na-tvardo-gorivo.html", "text": "Кметът на София Йорданка Фандъкова ще провери в 10.30 часа изпълнението на пилотен проект за монтиране на филтри на сгради, които се отопляват на твърдо гориво. Това съобщиха от  пресцентъра на Столична община.  Кметът ще посети сградата на БКС на район „Красна поляна“, на бул. „Вардар“ 3, за да се запознае с ефективността на поставените филтри.", "date": "2018.11.28", "title": "Кметът на София Йорданка Фандъкова ще провери изпълнението на пилотен проект за монтиране на филтри на сгради, които се отопляват на твърдо гориво"}
{"url": "http://www.focus-news.net/news/2018/11/28/2595468/stara-zagora-v-obshtinata-shte-se-provede-preskonferentsiya-po-proekt-valshebna-klasna-staya.html", "text": "От 11.00 часа в Зала 2 на Община Стара Загора ще се проведе заключителна пресконференция по проект „Вълшебна класна стая“, Договор № BG05M2OP001-3.001-0076 (№Д03-216/01.08.2016 г.)”, процедура за предоставяне на безвъзмездна финансова помощ по приоритетни оси 2 и 3 на ОП „Наука и образование за интелигентен растеж”. По време на пресконференцията ще бъдат представени резултатите и реализираните цели след изпълнение на дейностите по проекта. Това съобщиха от пресцентъра на  Община Стара Загора . \r\nС „Вълшебна класна стая“ се постигна устойчива образователна интеграция на децата в неравностойно положение на територията на Община Стара Загора. В този проект бяха включени деца от ромски и други етноси, от социално слаби семейства, с нисък социален статус и интелектуално развитие и деца от семейства с един родител. В детските градини се организира и проведе допълнително обучение по български език за малчуганите, за които той не е майчин. Предоставени бяха канцеларски и офис материали, копирна хартия, учебна и специализирана литература/ дидактически материали, игри, учебни пособия и помагала. С цел подобряване на образователната среда бяха осигурени и помагала, с които децата успешно усвоиха различни знания и умения. За насърчаване общуването между различните етноси се организираха спортни занимания, състезателни игри, зимен и летен лагер. По проекта бяха закупени материали, с които малките момчета и момичета изработиха сурвакници, гирлянди, цветни украси и вкусни тестени изделия.  \r\nЗа изпълнението на всички дейности се грижиха над 20 учители от петте детски градини. С цел насърчаване участието на родителите във възпитателния процес бяха инициирани и проведени  информационни срещи с тях. С въведения комплексен подход и  интерактивни методи се  създаде интеграционна среда за децата от рисковата група. Постигнато бе  подобряване на  езиковата култура и на българския език на децата, участвали в проекта. Обогатяването на езика и развитието на речта правят възможно последващото обучение и реализация, както и пълноценното интегриране на децата роми в българското образование.", "date": "2018.11.28", "title": "Стара Загора: В Общината ще се проведе пресконференция по проект „Вълшебна класна стая“"}
{"url": "http://www.focus-news.net/news/2018/11/28/2595469/yambol-ogranicheno-e-dvizhenieto-po-pat-i-7-gkpp-lesovo-elhovo-poradi-patnotransportno-proizshestvie.html", "text": "Ограничено е движението по път I-7 ГКПП „Лесово“ – Елхово поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите на леки автомобили трябва да се движат с повишено внимание, спазвайки указанията на „Пътна полиция“ по обходния маршрут: Княжево – Тополовград – Голям Манастир – Малък Манастир – Изгрев – Елхово.  \r\nТежкотоварните автомобили е необходимо да изчакат на място.", "date": "2018.11.28", "title": "Ямбол: Ограничено е движението по път I-7 ГКПП „Лесово“ – Елхово поради пътнотранспортно произшествие"}
{"url": "http://www.focus-news.net/news/2018/11/28/2595472/pregled-na-osnovnite-temi-v-dobrudzhanskiya-pechat.html", "text": "„Детските градини преминават на делегирани бюджети от 2019 г.“, съобщава вестник  „Нова добруджанска трибуна“ . Решението за промяната е взето на вчерашното редовно заседание на Общинския съвет на Добрич. Подготовката е започнала още през 2016 г. с поетапна оптимизация на персонала в детските заведения. Направено е намаление с общо 26 щатни бройки. Според приетото годишната издръжка на едно дете до 4 години ще е 791 лв., а за дете на 5 или 6 години – 361 лв. Всекидневникът помества културната програма на Общината за месец декември под заглавие „Коледа и Нова година в Добрич“. Интересни събития са организирани в Регионалната библиотека „Дора Габе“, в Художествената галерия, в Общинския младежки център и на площад „Свобода“. Предстоят множество концерти на школи, органов концерт, на фолклорни ансамбли и изпълнители. „Общинският съвет гласува увеличение на бюджета“, съобщава изданието. Увеличават се с 300 000 лв. разходите за издръжка на детски градини и с 80 000 лв. на детските ясли. Сред мотивите за увеличението са поскъпването на хранителните продукти, амортизираната материална база и др. Темата е водеща и за другия регионален вестник  „Добруджанска трибуна“ . Заглавието от първа страница – „Детските градини в Добрич преминават на делегирани бюджети догодина“. Въвеждането на тази промяна и свързаната с нея повишена отговорност на директорите е предпоставка за по-нататъшната пълняемост на групите и оптимизиране на персонала. 14 са общинските детски градини в Добрич. „Оранжев код в Добричко, предупреждават за виелици, преспи и навявания“, съобщава всекидневникът. Предупрежденията са за обилни валежи от дъжд и сняг, а на места и за силен вятър. Според метеорологичната прогноза над Добрич времето ще е облачно и ще вали сняг почти през целия ден. „Първата за сезона червеногуша гъска се е появи в Дуранкулашкото езеро“, съобщава изданието. Само една птица от този вид е наблюдавана в района през изминалия уикенд. Екип на Българското дружество за защита на птиците е наблюдавал други видове, като тръноопашати потапници, червеногуш гмуркач, червеноклюна потапница и морски орли.", "date": "2018.11.28", "title": "Преглед на основните теми в добруджанския печат"}
{"url": "http://www.focus-news.net/news/2018/11/28/2595474/blagoevgrad-kontsertat-edin-amerikanets-v-blagoevgrad-shte-predstaven-v-dramatichen-teatar-nikola-vaptsarov.html", "text": "Концертът „Един американец в Благоевград“ ще бъде представен в Благоевград. Събитието е на Камерна опера – Благоевград и ще се проведе от 18.00 часа в Драматичен театър „Никола Вапцаров“. Това съобщиха от пресцентъра на  Община Благоевград . Специално участие в концерта ще вземе 23-годишният цигулар от Лос Анджелис,САЩ, Адам Милщайн. На сцената, заедно със солиста от САЩ, ще ще се изяви и оркестърът на Камерна опера с диригент Красимир Топалов.  \r\nВ програмата са включени Менделсон - увертюра „Фингелова пещера“, М. Брух - Концерт за цигулка и оркестър, Шуберт - Симфония 5 и други.  \r\nТалантливият гост-изпълнител е работил рамо до рамо с артисти като Сара Чанг, Джеймс Енес, квартетът „Калидоре”, Интернационалният Съвременен ансамбъл и Робърт Спано. Той е страстен педадог, преподаващ на студенти в клас по Performance arts в Мичиганския университет. Също така е гостуващ маестро в Адринаския симфоничен оркестър. През тази година виолистът ще направи първия си Европейски дебют в България заедно с Максим Ешкенази. Билети могат да бъдат закупени от касите на Драматичен театър „Никола Вапцаров“.", "date": "2018.11.28", "title": "Благоевград: Концертът „Един американец в Благоевград“ ще представен в Драматичен театър „Никола Вапцаров“"}
{"url": "http://www.focus-news.net/news/2018/11/28/2595475/sliven-v-grada-shte-badat-predstaveni-usloviyata-za-kandidatstvane-s-proekti-v-oblastta-na-mediite-izdatelskata-deynost-muzikata-i-filmovoto-proizvodstvo.html", "text": "В града ще бъдат представени условията за кандидатстване с проекти в областта на медиите, издателската дейност, музиката и филмовото производство. Кандидатстването е по процедура „Подобряване на производствения капацитет в малките и средни предприятия“, финансирана по Оперативна програма „Иновации и конкурентоспособност“. Това съобщиха от  Областен информационен център –  Сливен . Представянето е от 12.00 часа в залата на Областен информационен център - Сливен. Настоящата операция е насочена към микро, малки или средни предприятия, които имат минимум три приключени финансови години преди датата на обявяване на процедурата. \r\nЦелевата помощ по процедурата ще бъде предоставяна на фирми, които развиват икономическа дейност в сектори, изведени като приоритетни в Националната стратегия за насърчаване на малките и средни предприятия в т.ч.  издателска дейност, производството на филми и телевизионни предавания, звукозаписване и издаване на музика и радио- и телевизионна дейност. Одобрените кандидати ще получат средства за закупуване на ново оборудване, а също и за разработване на софтуер, необходими за реализиране на пазара на продукти.  \r\nВ рамките на събитието ще бъде представена и информация за реализираните проекти на територията на област Сливен, финансирани по линия на ОПИК 2014-2020 г.", "date": "2018.11.28", "title": "Сливен: В града ще бъдат представени условията за кандидатстване с проекти в областта на медиите, издателската дейност, музиката и филмовото производство"}
{"url": "http://www.focus-news.net/news/2018/11/28/2595476/pazardzhik-v-obshtina-belovo-se-provezhdat-profilaktichni-ehografski-pregledi-na-mlechna-i-shtitovidna-zhleza.html", "text": "Община Белово в партньорство със „Сдружение за онкоболни и приятели“ – Пазарджик провежда профилактични ехографски прегледи на млечни жлези и щитовидна жлеза с нов модерен ехограф през месец ноември, съобщиха от  Общината . От 9.00 до 17.00 часа ще се извършват прегледи в село Мененкьово. На 29 ноември от 9.00 до 12.00 часа желаещите от село Габровица могат да преминат през ехографски преглед. Същия ден от 12.30 до 17.00 часа с апарата ще бъдат извършвани прегледи в село Дъбравите. Таксата за прегледа е 10 лева.", "date": "2018.11.28", "title": "Пазарджик: В община Белово се провеждат профилактични ехографски прегледи на млечна и щитовидна жлеза"}
{"url": "http://www.focus-news.net/news/2018/11/28/2595473/montana-patyat-montana-vidin-e-neprohodim-zaradi-nepochisten-snyag.html", "text": "Пътят Монтана - Видин е непроходим заради непочистен сняг, съобщи  слушател на Радио „Фокус“ . Образувала се е 15 см снежна покривка. Автомобилите изчакват на място.", "date": "2018.11.28", "title": "Монтана: Пътят Монтана - Видин е непроходим заради непочистен сняг"}
{"url": "http://www.focus-news.net/news/2018/11/28/2595478/blagoevgrad-kmetat-na-bansko-georgi-ikonomov-organizira-otvorena-sreshta-s-grazhdanite.html", "text": "От 17.30 часа в Посетителския информационен център (старото кино) кметът на Община Банско Георги Икономов кани своите съграждани на отворена среща. Това съобщиха от пресцентъра на  Общината . Основната тема на разговорите ще бъдат предстоящите градоустройствени проекти на Общинска администрация Банско и мерките за подобряване на градската среда. Ще бъдат дискутирани също други въпроси от обществено значение. \r\nКметът ще разговаря с гражданите, които живеят в района между улиците „Глазне“ и „Пирин“, в посока Начална станция, от 17.30 часа днес. Събитието е част от общо пет срещи на кмета с обществеността, като за тяхното спокойно протичане, градът бе разделен символично на 5 жилищни зони. Две от срещите вече са проведени на 19 и 22 ноември. \r\nПредстоят още две събития през следващите дни: \r\n- на 29 ноември, от 17.30 часа, с гражданите, които живеят в района между улиците „Отец Паисий“, „Пирин“ и „Найден Геров“; \r\n- на 4 декември, от 17.30 часа, с гражданите, които живеят в района между улиците „Иконом Чучулайн“ и „Явор“. \r\nВсички жители на Банско са добре дошли да се информират, както и да зададат своите въпроси.", "date": "2018.11.28", "title": "Благоевград: Кметът на Банско Георги Икономов организира отворена среща с гражданите"}
{"url": "http://www.focus-news.net/news/2018/11/28/2595463/evgeni-krusev-zam-kmet-na-sofiya-tramvaynoto-trase-po-ul-graf-ignatiev-e-izgradeno-na-100-zapochva-testovoto-puskane-na-motrisi-po-ulitsata.html", "text": "Трамвайното трасе по ул. „Граф Игнатиев“ е изградено на 100%, започва тестовото пускане на мотриси по улицата. Това каза пред журналисти зам.-кметът на София по направление „Транспорт и транспортни комуникации“ Евгени Крусев, предаде репортер на  Агенция „Фокус“ . \r\n„От днес започва тестовото пускане на мотриси по ул. „Граф Игнатиев“. След 09.00 часа ще влязат първите трамваите по улицата. Трамваите ще се движат, без да изпълняват транспортна функция - те реално ще проверят годността на трасето. Това е задължително условие преди окончателното въвеждане и пускане в експлоатация. След приключване на тези 72-часови проби се назначава приемателна комисия от ДНСК, която издава акт 16 за съответното трасе. След което ние имаме готовност да се пусне редовно трамвайно движение по линии 10, 12 и 18, които минават по ул. „Граф Игнатиев“, заяви Евгени Крусев. \r\nПо думите му проверката цели да установи как са изпълнени релсовият път и контактно-кабелната мрежа, как са направени спирките и дали мотрисите преминават нормално, така че всичко да бъде проверено, когато се пусне движението за пътниците. \r\n„Към момента трамвайното трасе по ул. „Граф Игнатиев“ е изградено на 100%. Всички настилки в зоните на релсовия път са положени, контактно-кабелната мрежа е положена, така че няма технически проблем да премина трамвайна мотриса. Именно за това правим тези тестове - да проверим в реални условия дали всичко е наред“, добави той.", "date": "2018.11.28", "title": "Евгени Крусев, зам.-кмет на София: Трамвайното трасе по ул. „Граф Игнатиев“ е изградено на 100%, започва тестовото пускане на мотриси по улицата"}
{"url": "http://www.focus-news.net/news/2018/11/28/2595479/sofiya-blagotvoritelnata-initsiativa-ot-detsa-za-detsa-2018-shte-se-provede-na-teritoriyata-na-sofiyska-eparhiya.html", "text": "В чест на предстоящия голям празник Рождество Христово, с благословението на Негово Светейшество митрополит Софийски и патриарх Български Неофит на територията на Софийска епархията се организира благотворителна инициатива „От деца за деца - 2018“, предаде репортер на  Агенция „Фокус“ . В нея могат да се включат деца и младежи изучаващи „Религия-Православие“ от Средно-образователните и неделните  училища. Учителите ще организират семейства, които имат възможност и желание да закупят и опаковат подарък, който да стигне до деца в нужда, преди Рождество Христово. \r\nКампанията стартира през ноември, като подготвените подаръци ще се събират в сградата на Софийска света митрополия до 6 декември - деня на св. Николай Мирликийски Чудотворец. Непосредствено преди Рождество Христово ще бъдат предоставени на домовете и институциите, в които живеят деца в неравностойно положение. \r\nИнициативата се координира от Духовно-просветния отдел и отдел „Милосърдие и благотворителност“ при Софийска света митрополия.  \r\nНикола ПЕТКОВ", "date": "2018.11.28", "title": "София: Благотворителната инициатива „От деца за деца - 2018“ ще се проведе на територията на Софийска епархия"}
{"url": "http://www.focus-news.net/news/2018/11/28/2595481/pazardzhik-ogranicheno-e-dvizhenieto-po-patya-selo-dyulevo-strelcha-poradi-remont.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, на места с условия за аквапланинг. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.11.28", "title": "Пазарджик: Ограничено е движението по пътя село Дюлево - Стрелча поради ремонт"}
{"url": "http://www.focus-news.net/news/2018/11/28/2595470/sofiya-zatvoren-e-patyat-kv-boyana-mestnost-zlatnite-mostove-zaradi-obrabotka-na-patnite-nastilki-sreshtu-zaledyavaniya.html", "text": "Затворен е пътят кв. „Бояна“ - местност Златните мостове в планината Витоша заради обработка на пътните настилки срещу заледявания. Това съобщиха за  Агенция „Фокус“  от пресцентъра на  Столична община . На територията на Витоша се извършва опесъчаване и избутване на снежната маса.", "date": "2018.11.28", "title": "София: Затворен е пътят кв. „Бояна“ - местност Златните мостове заради обработка на пътните настилки срещу заледявания"}
{"url": "http://www.focus-news.net/news/2018/11/28/2595471/evgeni-krusev-zam-kmet-na-sofiya-izpalnitelyat-na-remonta-na-ul-graf-ignatiev-e-v-srok-taka-che-za-zabavyane-trudno-bihme-govorili.html", "text": "Изпълнителят на ремонта на ул. „Граф Игнатиев“ е в срок, така че за забавяне трудно бихме говорили. Това каза пред журналисти зам.-кметът на София по направление „Транспорт и транспортни комуникации“ Евгени Крусев, предаде репортер на  Агенция „Фокус“ . \r\n„Продължава работата по ул. „Граф Игнатиев“ по нареждане на настилките по тротоарните площи. Активно се работи на няколко фронта. Стига времето да позволява, те ще бъдат завършени в кратки срокове“, заяви Крусев. Той отбеляза, че изпълнителят е направил организацията, така че дори при лошо време с помощта на шатри да продължи работата по полагането на настилките. \r\nСрокът на обекта Зона 2, част от който е ул. „Граф Игнатиев“, е 300 дни. В момента изпълнителят е в срок, така че за забавяне трудно бихме говорили.  \r\n„Предстои работа по озеленяване, по осветлението, по градското обзавеждане - има още доста време преди да бъде завършен този обект“, добави зам.-председателят на Столичния общински съвет Николай Стойнев. Той обясни, че се налага да се работи едновременно в целия участък, за да може да се пусне трамвайното движение и добави, че такъв тежък ремонт няма как да приключи в рамките на няколко месеца.", "date": "2018.11.28", "title": "Евгени Крусев, зам.-кмет на София: Изпълнителят на ремонта на ул. „Граф Игнатиев“ е в срок, така че за забавяне трудно бихме говорили"}
{"url": "http://www.focus-news.net/news/2018/11/28/2595482/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът поставя акцент върху професор Кирил Гогов е предложен за удостояване със званието „Почетен гражданин на Кюстендил”. Предложението ще бъде гласувано на насроченото за 29 ноември заседание на Общинския съвет в Кюстендил. Професор Кирил Гогов е роден през 1944 година в Кюстендил. Той е член на Съюза на българските художници. Автор е на гербовете на Кюстендил, Плевен, Белоградчик, Сандански, Бургас и Правец. Кирил Гогов е един от авторите на герба на Република България. Художник-дизайнер на държавните платежни парични средства, емисии 1996–2002. Автор на националното лого за Европейска година на междукултурния диалог – 2008. В предложението са посочени като мотиви, че професор Кирил Гогов е виден деец на културата и изкуството, с принос за тяхното популяризиране в света. С цялостната си творческата дейност се явява и като достоен представител на кюстендилската изобразителна школа. \r\nНа първата си страница изданието съобщава, че за първи път през изминалата седмица в града в Кюстендил е пусната коледна светлинна украса по булевард „България”. Цялата инсталация и съпровождащите я ефекти са дарение от кюстендилски фирми. Около километър светлинна аранжировка – по около 500 метра от двете страни на алеята, са монтиране отделни секции със синхронизирано пускане на лампички, цилиндри, конуси, светещ маркуч и фигури. \r\nНа челната си страница изданието информира, че бившият почивен дом на учителя в Кюстендил, ремонтиран и преоборудван изцяло, става център за квалификация на педагози от балканските страни. Вестникът цитира председателят на Синдиката на българските учители Янка Такева. Синдикатът е собственик на 5-етажния комплекс. В центъра ще се прави квалификация и преквалификация на учители от Балканите. \r\nВ рубриката „Репортери” изданието поставя акцент върху това, че Община Кюстендил е поканена да участва в Организация за управление на Софийския туристически район. В териториалният обхват на Софийски туристически район влизат 23 общини, сред които и Кюстендил, Бобов дол, Невестино, Трекляно, Столична община, Перник, Радомир и др. Съгласно член 15 от Закона за туризма се създават обособени територии в България – туристически райони, с цел формиране на регионални туристически продукти и осъществяване на по- ефективен регионален маркетинг и реклама. \r\nВ рубриката „Общество” вестникът разказва за това, че с различни инициативи възпитаници на Детска градина „Слънце” са отбелязали Деня на християнското семейство. В детската градина е гостувал теологът Любляна Начева, експерт в отдел „Култура и духовно развитие“ към Община Кюстендил. По изключително интересен и увлекателен начин тя е разказала на децата за хубавия християнски празник и неговата история. Децата са получили урок по доброта, която да занесат в своите семейства.", "date": "2018.11.28", "title": "Преглед на основните теми в кюстендилския печат"}
{"url": "http://www.focus-news.net/news/2018/11/28/2595483/plovdiv-patishtata-v-oblastta-sa-prohodimi-pri-zimni-usloviya-intenziven-e-trafikat-po-avtomagistrala-trakiya.html", "text": "Интензивен е трафикът по участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Засилено е движението по пътищата Пловдив - Асеновград и Пловдив - Карлово. Пътните настилки в областта са мокри и хлъзгави, в усойните и планински райони – на места частично заледени, но обработени и проходими при зимни условия. Заради валежите от дъжд е повишена опасността от образуването на свлачища по пътищата Кричим - Стамболийски, Юговско ханче - Югово - Лъки - Здравец и Асеновград - Смолян. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. Проходът Троян - Кърнаре е отворен за движение на всички моторни превозни средства. Ограничено е движението на камиони с обща маса над 12 тона по пътя Поповица - Болярци. Забранено остава и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 30 ноември движението по пътя Югово - Лъки ще се осъществява в една лента, поради пропадане на част от пътното платно. Преминаването в участъка се регулира с пътни знаци. До 30 ноември движението по пътя Пловдив - Асеновград се извършва двупосочно в едното платно поради ремонтни дейности. \r\nТрафикът на територията на град Пловдив също е интензивен към този час на деня. Струпване на автомобили има по булевардите „Христо Ботев“, „Цар Борис III Обединител“, „Източен“, „Шести септември“, „Васил Априлов“, „Руски“, „Пещерско шосе“, „Санкт Петербург“ и „България“. Натоварено движение се отчита и по всички входно-изходни артерии. Пътните настилки на територията на града са мокри и хлъзгави. \r\nТони МИХАЙЛОВ", "date": "2018.11.28", "title": "Пловдив: Пътищата в областта са проходими при зимни условия, интензивен е трафикът по автомагистрала „Тракия“"}
{"url": "http://www.focus-news.net/news/2018/11/28/2595484/sport-manchestar-yunayted-prodalzhava-napred-s-neredoven-gol-v-90-ata-minuta.html", "text": "Манчестър Юнайтед победи Йънг Бойс Берн с 1:0 в мач от груповата фаза на Шампионската лига, игран на „Олд трафърд“. Попадението на Маруан Фалаини, което класира английският отбор в елиминационната фаза на турнира, падна в 90-ата минута и беше нередовно, тъй като белгийският национал си поведе топката с ръка преди да отбележи. Така Юнайтед събраха 10 точки и са недостижими за третия в групата Валенсия, който остана с 5 точки след загубата от Ювентус с 0:1. Торинци са първи с 12 точки.", "date": "2018.11.28", "title": "Спорт: Манчестър Юнайтед продължава напред с нередовен гол в 90-ата минута"}
{"url": "http://www.focus-news.net/news/2018/11/28/2595485/razgrad-snyag-vali-v-oblastta-nyama-vavedeni-ogranicheniya-za-dvizhenie-po-patishtata.html", "text": "Вали сняг в област Разград, няма ограничения и инциденти. Това съобщиха от  Областна администрация - Разград . По информация от дежурния в Областния съвет за сигурност към Областна администрация - Разград сняг вали в цялата област, но няма въведени ограничения за движение по пътищата. Шосетата се лугират от пътноподдържащите фирми. Няма информация за тежки пътни произшествия. Няма населени места без ток и вода.", "date": "2018.11.28", "title": "Разград: Сняг вали в областта, няма въведени ограничения за движение по пътищата"}
{"url": "http://www.focus-news.net/news/2018/11/28/2595466/nikolay-stoynev-zam-predsedatel-na-sos-rabotata-po-proekta-za-obnovyavane-na-ul-graf-ignatiev-prodalzhava.html", "text": "Работата по проекта за обновяване на ул. „Граф Игнатиев“ продължава. Това каза пред журналисти зам.-председателят на Столичния общински съвет Николай Стойнев, предаде репортер на  Агенция „Фокус“ . \r\n„Работата по проекта за обновяване на ул. „Граф Игнатиев“ продължава. В момента се тества трамвайното трасе, след това предстои приемателна комисия от ДНСК и отговорните институции да проверят проекта и едва след това трамваят може да тръгне да превозва пътници“, заяви Стойнев. \r\n„След срещите с граждани и представители на малкия бизнес преминахме към вариант, при който премахваме загражданията, които не създават опасност за хората, които преминават“, заяви Стойнев и добави, че там където се налага, ще бъдат поставени отново ограждения.  \r\n„Можем да кажем, че обектът е готов, когато минат всички приемателни комисии, когато ДНСК накрая излезе с разрешение за ползване на тази лица“.", "date": "2018.11.28", "title": "Николай Стойнев, зам.-председател на СОС: Работата по проекта за обновяване на ул. „Граф Игнатиев“ продължава"}
{"url": "http://www.focus-news.net/news/2018/11/28/2595486/kyustendil-anonimno-izsledvane-za-hiv-shte-se-provede-v-mbal-sv-ivan-rilski-v-dupnitsa.html", "text": "Анонимно изследване за носителство на ХИВ ще се проведе в МБАЛ „Св. Иван Рилски” в Дупница. Това съобщи за  Радио „Фокус” – Кюстендил  Елена Андонова, началник на отдел „Профилактика на болестите и промоция на здравето” към Регионална здравна инспекция – Кюстендил. Инициативата ще се състои от 11.00 часа до 13.00 часа в Многопрофилна болница за активно лечение „Св. Иван Рилски” в Дупница. Това е кампания за анонимно  изследване за носителство на ХИВ, консултиране и предоставяне на здравно-образователни материали, както и изследване на количеството на въглеродния окис в издишания въздух на пушачите. Инициативата е във връзка с обявената Европейска седмица за изследване за ХИВ, чието мото е „Узнай своя статус”. \r\nВенцеслав ИЛЧЕВ", "date": "2018.11.28", "title": "Кюстендил: Анонимно изследване за ХИВ ще се проведе в МБАЛ „Св. Иван Рилски” в Дупница"}
{"url": "http://www.focus-news.net/news/2018/11/28/2595487/burgas-mokri-sa-patnite-nastilki-v-oblastta-v-rishki-prohod-ima-valezhi-ot-snyag.html", "text": "Мокри са пътните настилки в областта. Това съобщиха за  Радио „Фокус“ – Бургас  от Областно пътно управление. Водачите трябва да се движат с повишено внимание и съобразена скорост и през Ришки проход, където вече има валежи от сняг. До 30 ноември  движението в участъка Обзор – Слънчев бряг от км 180+000 до км 202+000 трябва да се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. С нормална интензивност се осъществява движението към този час по автомагистрала „Тракия“ в района на Бургас, както и по основните пътни артерии на областния център. От Агенция „Пътна инфраструктура“ призовават водачите да тръгват на път с автомобили, подготвени за зимни условия. \r\nМария ГЕОРГИЕВА", "date": "2018.11.28", "title": "Бургас: Мокри са пътните настилки в областта, в Ришки проход има валежи от сняг"}
{"url": "http://www.focus-news.net/news/2018/11/28/2595477/tass-tramp-mozhe-da-otmeni-sreshtata-s-putin-zaradi-ukrayna.html", "text": "Президентът на САЩ Доналд Тръмп заяви, че може да отмени срещата с руския лидер Владимир Путин на форума на Г-20 в Аржентина заради ситуацията в Керченския пролив. Американският държавен глава отбеляза, че чака „пълен отчет“ от своя екип по национална сигурност във връзка с инцидента, предава  ТАСС . \r\n„Той (отчета) ще има много определящо значение“, заяви Тръмп в интервю пред Washington Post. „Може и да не се срещна с Путин. Не харесвам тази агресия. Въобще не искам тази агресия“. \r\nПо думите на американския президент, докладът за събитията в Керченския пролив е трябвало да бъде готов в 01:00 българско време. Тръмп подчерта, че му трябват „много убедителни потвърждения за това, което се е случило“. \r\n„Изобщо не ми харесва тази агресия, абсолютно. И, между другото, на Европа също не трябва да й харесва тази агресия. И на Германия не трябва да й харесва“, подчерта държавният глава и за пореден път призова Берлин да увеличи разходите си за отбрана. \r\nПо-рано помощникът на президента на САЩ по национална сигурност Джон Болтън заяви, че срещата между президентите на САЩ и Русия в Буенос Айрес ще бъде развитие на дискусията им от Хелзинки и лидерите ще обсъдят цялата проблематика в отношенията между двете страни, включително и въпроси за контрола над въоръженията. \r\nПревод и редакция:", "date": "2018.11.28", "title": "ТАСС: Тръмп може да отмени срещата с Путин заради Украйна"}
{"url": "http://www.focus-news.net/news/2018/11/28/2595488/denyat-28-noemvri-v-svetovnata-istoriya.html", "text": "В епохата на Великите географски открития португалският мореплавател Фернандо Магелан достига Тихия океан. Петкорабната испанска експедиция на Магелан през 1520 година навлиза в Тихия океан в рамките на първото в света околосветско плаване.  \r\nЗапочва срещата в Техеран. През 1943 година държавните ръководители на трите страни от антихитлеристката коалиция Франклин Рузвелт (САЩ), Уинстън Чърчил (Великобритания), Йосиф Сталин (СССР) решават по-нататъшния ход на бойните действия срещу фашистка Германия. Два дни по-късно, с приключването на срещата на 1 декември, е взето решение за откриване на втори фронт в Европа. \r\nПървата в света автомобилна надпревара се провежда в американския щат Илинойс. Победителят в ралито през 1895 година развил скорост от 12 км/ч. \r\nВ продажба е пуснат първият фотоапарат “Полароид” - годината е 1948. Звездата на “Бийтълс” Джон Ленън изнася прощален концерт.  американският актьор Ед Харис, австрийският писател Стефан Цвайг и др.  италианският физик Енрико Ферми, румънският общественик, политик, историк и литературовед Николае Йорга... \r\n2016 г. \r\nКанадски изтребител CF-16 се разбива близо до военно поделение в Студено езеро, Алберта. Пилотът на изтребителя загива. \r\n2015 г. \r\nПрезидентът на Русия Владимир Путин подписва указ за въвеждането на ограничителни мерки срещу Турция. \r\n2014 г.  \r\nПапа Франциск посещава Турция, където призовава за диалог межди религиите и прекратяване на ислямския екстремизъм и се среща в президента Реджеп Таип Ердоган и с вселенския патриарх Вартоломей I Константинополски. \r\n2013 г. \r\nПри преминаване през перихелия ядрото на кометата C/2012 S1 (ISON) се разпада. \r\n2012 г. \r\nЕвропейската комисия утвърждава план за реструктуриране на четири испански банки (Bankia, Banco de Valencia, NCG и Catalunya Banc) със сума от 37 млрд евро. \r\n2011 \r\nПравителството на Кувейт подава оставка. \r\nВ Египет се провеждат парламентарни избори. \r\nВ Сейнт Лусия се провеждат парламентарни избори. \r\nВ Гаяна се провеждат парламентарни избори. \r\n2008 г. \r\nНа 12 ноември 2008 г. 15-ят всеамерикански събор в Питсбърг избира Негово светейшество Йона, светско име Джеймс Пафхаузен за архиепископ на Вашингтон и Ню Йорк, както и за митрополит на цяла Америка и Канада. Тържествената му интронизация като глава на Американската православна църква се състоява на 28 ноември 2008 г. в църквата \"Св. Николай\" във Вашингтон. \r\nПрез 2009 г. митрополит Йона е сред християнските лидери в САЩ, които подписват т.нар. „Манхатънска декларация”. \r\nНа 6 юли 2012 г. митрополит Йона подава оставката си пред Светия синод на американската православна църква, който я приема на 7 юли. \r\n2006 г. \r\nПровежда се първият уеб видеочат с космоса. \r\n2004 г. \r\nЕксплозия в мина за въглища в Китай, загиват 144 миньора. \r\n2004 г. \r\nПровеждат се парламентарни избори в Румъния. Резултатът е изравнен между Алианса между Социалдемократическата партия и Партията на хуманистите, който печели 132 места в Камарата на депутатите и 57 места в Сената, и Алианса “Справедливост и истина”, завоювал 112 места в Камарата на депутатите и 49 мандата в Сената. Ултранационалистите на Вадим Тудор получават 48 места в Камарата и 21 – в Сената, а Демократичният съюз на унгарците спечелва 22 места в Камарата и 10 – в Сената. Другите малки партии получават общо 18 места в Камарата на депутатите. \r\nПровежда се първият тур на изборите за президент на Румъния, а на 12 декември 2004 г. е втори изборен тур. \r\n1994 г.  \r\nВъоръжени чеченски формирования претърпяват поражение при опит да превземат Грозни. \r\n1983 г.  \r\nЗа първи път в състава на американската космическа експедиция участва чужденец – западногерманския физик Улф Мерболд. \r\n1974 г.  \r\nДжон Ленън изнася прощален концерт.  \r\nДжон Ленън е английски рок и поп музикант, водеща фигура в популярния квартет \"Бийтълс\", поет и прозаик, артист. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (1965 г.). През 1966 г. се запознава с Йоко Оно, работи с нея от 1968 г. (пръв съвместен албум). Последният концерт на \"Бийтълс\" е в Сан Франциско през 1966 г.; от 1970 г. групата официално се разпада. През 1969 г. Джон и Йоко сключват брак. От 1975 г. двамата живеят в САЩ. Самостоятелни албуми: \"Wedding Album\" (1969 г.), \"John Lennon/Plastic Ono Band\" (1970 г.), \"Imagine\" (1971 г.), \"Mind Games\" (1973 г.), \"Walls and Bridges\" (1974 г.), \"Rock’n’Roll\" (1975 г.), \"Shaved Fish\" (1975) и др. Съвместно с Йоко Оно издава 7 албума. Джон Ленън е убит на 8 декември 1980 г. от Марк Чапмън пред жилището си в \"Дакота Билдинг\", Ню Йорк. \r\n1970 г.  \r\nВ операция на групировката \"Черния септември\" в Кайро е убит премиер - министъра на Йордания Васфи ал Тал. \r\n\"Черния септември\" е елитна група, създадена лично от Ясер Арафат, една от най-страшните терористични организации в света. Тя е създадена като свръхсекретен екип за специални операции, след като йорданският крал Хюсеин и неговите бедуини избиват хиляди палестинци през септември 1970 г. \r\nМисията на \"Черния септември\" е не само да върнат удара на Хюсеин, но преди всичко да катапултират Арафат и палестинската кауза в орбитата на световната политика. \r\nПървата операция на \"Черния септември\" е да убият министър-председателя на Йордания Васфи ал Тал на входа на хотел \"Шератон\" в Кайро. Докато Тал умирал на мрамора, един от екзекуторите клекнал и започнал да ближе с език кръвта, която изтичала от раните му. \r\n1948 г.  \r\nВ САЩ е пуснат в продажба първият фотоапарат “Полароид”. \r\n1944 г.  \r\nАмериканска подводница торпилира японския самолетоносач “Шинамо”, 1435 души загиват. \r\n1943 г.  \r\nВ Техеран започва срещата на правителствените ръководители на трите страни от антихитлеровата коалиция - САЩ (Франклин Рузвелт), Великобритания (Уинстън Чърчил) и СССР (Йосиф Сталин). Тя завършва на 1 декември с решение за откриване на втори фронт в Европа. Приети са декларации за съвместни действия във войната срещу Германия и за следвоенно сътрудничество на трите държави. Подписана е декларация за запазване на независимостта на Иран и за следвоенните граници на Полша. Съветската делегация обещава 3 месеца след края на войната в Европа СССР да се включи в разгрома на Япония. \r\n1943 г.  \r\nНа Втората сесия на “Антифашистикото събрание за народно освобождение на Югославия” (АВНОЮ) е решено Македония (Вардарска, Егейска и Пиринска) да се включи като самостоятелна единица в състава на Югославската федерация, по този начин се правят опити да се превърне македонския въпрос от общобалкански във вътрешноюгославски. \r\n1942 г.  \r\nХитлер отхвърля предложението на фердмаршал Ромел незабавно да изведе немската армия от Северна Африка. \r\n1941 г.  \r\nВ Либия англичаните залавят генерал фон Равенщейн – първия немски генерал, взет в плен по време на Втората световна война. \r\n1939 г.  \r\nСССР прекратява пакта за ненападение с Финландия от 1932 г. \r\n1936 г.  \r\nПодписан е таен договор за сътрудничество между испанските бунтовници и фашистка Италия. \r\n1916 г.  \r\nОсъществено е първото нападение на немски самолет над Лондон. \r\n1905 г.  \r\nВ Ирландия Артър Грифит основава партията Шин Фейн, чиято програма предвижда пасивна съпротива срещу англичаните и развитие на националната икономика. От 25 до 27 октомври 1917 г. Шин Фейн провежда свой конгрес в Дъблин, на който присъстват над 1700 делегати. Взето е решение партията да работи за международното признаване на Ирландия. Целите са обединение на Ирландия и политическа независимост. Шин Фейн е политическото крило на Ирландската републиканска армия. \r\n1895 г.  \r\nВ щата Илинойс се провежда първата в Америка автонадпревара (победителя развил скорост 12 км/ч). \r\n1843 г.  \r\nАнглия и Франция сключват договор, с който признават независимостта на Хавайските острови. \r\n1821 г.  \r\nПанама обявява своята независимост от Испания. Панама е открита от испанците през 1501 година и по-късно е превърната в испанска колония.  \r\nОт 1542 г. до 1565 г. Панама влиза в Генерал-капитанство Гватемала, от 1565 г. е във Вицекралство Перу. През 1821 г. обявява независимост и влиза във Федеративна република Велика Колумбия (1824г.). От 1830 г. Панама влиза в състава на Нова Гренада (от 1886 г. - Република Колумбия). През 1879 г. френският индустриалец Ф.-М. Лесепс получава концесия за построяване на канал в Панама. През 1902 г. френската компания продава концесията на САЩ. На 3 ноември 1903 г. Панама се отделя от Колумбия, обявява се за независима република и отстъпва част от територията си на САЩ за построяване на Панамския канал. \r\n1520 г.  \r\nЕкспедицията на Магелан достига Тихия океан. Магелан е португалски мореплавател. Ръководи 5-корабна испанска експедиция, извършила първото околосветско плаване (1519-1522 г.), установила кълбовидната форма на Земята и единството на Световния океан. Тръгва от испанското пристанище Санлукар де Барамеда, заобикаля Южна Америка, пресича Тихия океан и достига Филипинските острови, където е убит от местни жители. На негово име е наречен Магелановия проток. \r\n1414 г.  \r\nВодачът на религиозния реформизъм Ян Хус е арестуван, независимо от издадената в негова защита грамота на император Сигизмунд. Една година по-късно той е осъден на смърт и изгорен като еретик.  \r\nЯн Хус е чешки национален герой, идеолог на хуситското движение. През 1402-1403 г. и 1409-1410 г. е ректор на Карловия университет в Прага. Развива някои еретични схващания и реформаторски идеи на Дж. Уиклиф. Оформя се като самостоятелен религиозен и обществен реформатор. Обявява се против покварата сред католическото духовенство, симонията, срещу принципа за непогрешимостта и светската власт на папата, настоява да се конфискуват църковните имоти. Бори се за въвеждане на чешкия език в църковната служба. През 1410 г. Хус е отлъчен от църквата. Последователите на Хус разпространяват идеите му в Унгария и Полша. Хусизмът е прелюдия към Реформацията в Европа. На тази дата са родени: \r\n1950 г.  \r\nРоден е Ед Харис - е един от най-ярките таланти в съвременното американско кино. Номиниран е три пъти на наградата Оскар (два пъти за поддържащи роли в “Аполо 13”, 1995 г. и в “Шоуто на Труман”, 1998 г. и веднъж за главна роля в “Полък” (2000 г.). \r\nРоден е в Ню Джърси. Учи в Колумбийския университет в Ню Йорк. По време на следването играе в университетския отбор по американски футбол. После започва да посещава актьорски курсове към университета в Оклахома, а през 1975 г. завършва факултета за драма към Калифорнийския институт по изкуствата. Играе в различни театрални спектакли в Лос Анджелис, а по-късно и в Ню Йорк. През 1983 г. получава наградата “Оуби” за ролята си в “Луди от любов”, написана специално за него от актьора-драматург Сам Шепърд. В последствие двамата имат огромен успех в ролите на астронавти от “The Right Stuff” (1983г.). Благодарение на този филм Ед Харис привлича вниманието на критиката и тя започва внимателно да следи неговите екранни изяви. \r\nЕд Харис е женен за Еми Мадиган през 1983 г. Имат една дъщеря, която е родена през 1993 г. \r\n1908 г.  \r\nРоден е Клод Леви-Строс - френски етнограф, социолог, един от главните представители на структурализма (създател на концепцията за структурната антропология). През 1932 г. завършва философия в Париж. В периода 1935-1938 г. е професор в университета в Сао Пауло, културен аташе на френското посолство в САЩ (1946-1947 г.), зам.-директор на Антропологическия музей в Париж (1949-1950 г.), професор в \"Колеж дьо Франс\" (от 1959 г.), член на Френската академия. Нарича философската си позиция \"свръхрационализъм\", отхвърля структурализма като особена философска система. През 1987 г. на български език излиза книгата му \"Тъжни тропици\". \r\n1906 г.  \r\nРоден е Димитрий Сергеевич Лихачов - руски литературовед и историк на културата. През 1970 г. получава титлата академик. През 1963 г. става чуждестранен член на БАН. От 1947 г. е доктор на филологическите науки. Димитрий Лихачов е още почетен доктор на Торунския (1964 г.), Оксфордския (1967 г.) и Единбургския (1970 г.) университет. От 1954 г. ръководи Сектора по староруска литература в Института за руска литература. Носител е на Кирило-Методиева награда (1977 г.), на международната награда \"Братя Кирил и Методий\" , \"Д-р Хонорис кауза\" на ВТУ \"Св. св. Кирил и Методий\" (1999 г.). Автор е на трудове за развитието на староруска литература и култура. Проучва руската летописна традиция, поетиката на староруска литература, руския фолклор, староруското изкуство. Изследва проблемите на старобългарската литература. Определя езика на Кирил и Методий като старобългарски, а ролята и значението му - като общославянски. Има ценни наблюдения за влиянието на Йоан Екзарх и на представителите на Търновската книжовна школа върху развитието на староруската литература. Димитрий Лихачов е автор на съчиненията \"Национално самосъзнание на стара Русия. Очерки из областта на руската литература от ХI-ХVII в.\" (1945 г.), \"Културата на Русия в епохата на образуване на руската национална държава (кр. на ХIV - нач. на ХVI в.)\" (1946 г.), \"Руски летописи и тяхното културно-историческо значение\" (1947 г.), \"Повест за изминалите години\" (2 т., 1950 г.), \"Песен за похода на Игор\" (1950 г.), \"Човекът в староруската литература\" (1958 г.), \"Някои задачи на изучаването на второто южнославянско влияние в Русия\" (1958 г.), \"Поетика на староруската литература” (1967 г., 1979 г.), \"Развитието на руската литература през Х-ХVII в. Епохи и стилове\" (1973 г.), \"Големият свят на руската литература\" (1986 г.) и др. Под редакцията на Димитрий Лихачов са издадени литературно-исторически извори, учебници, енциклопедични справочници (вкл. \"Речник на книжовниците и книжовността на древна Русия\", т. I-III, 1987-1993 г.). Димитрий Лихачов умира на 30 септември 1999 г. в Санкт Петербург. \r\n1881 г.  \r\nРоден е Стефан Цвайг – австрийски писател. Цвайг е майстор на историкобиографичния роман - \"Мария Стюарт\", \"Еразъм Ротердамски\", и на биографичното есе. Създава литературни портрети на много западноевропейски и руски писатели. Автор е на психологически новели - \"Амок\", \"Хаос на чувствата\", на романи и мемоари. \r\nЦвайг е роден във Виена. Изучава немска и романска филология. Като студент публикува първата си книга \"Сребърни струни\" (1901 г.) - импресионистична лирика в стила на френските символисти. Предприема пътувания из Европа, Северна Африка, Индия и Америка. Близко приятелство го свързва с Емил Верхарен и Ромен Ролан. По време на Първата световна война Цвайг емигрира в Швейцария. От 1919 г. живее в Залцбург, по- късно се установява в Англия. Когато започва Втората световна война, се преселва в Ню Йорк (1940 г.), после в Бразилия (1941 г.). В град Петрополис написва последната си творба - \"Шахматна новела\". Самоубива се заедно с жена си. \r\n1854 г.  \r\nРоден е Готлиб Хаберланд - германски ботаник. Член-кореспондент е на Берлинската, Виенската и Мюнхенската Академия на науките и на академията “Леополдина”. След завършването на Виенския университет (1876 г.) работи в Тюбинген, а от 1877 г. е във Виенския университет. Преподавател е в университетите в Грац (1888-1909 г.) и Берлин (1909-1923 г.). Един от основоположниците на физиологическата анатомия на растенията. Разработва системата и терминологията на растителните тъкани според тяхната физиологична функция (механична, проводяща, асимилационна и т.н.). Изследва дразнимостта при растенията. Открива хормоните - продукти на разпадането на клетките, които стимулират клетъчното делене. Умира на 30 януари 1945 г. в Берлин. \r\n1821 г. \r\nРоден е Николай Алексеевич Некрасов - руски поет. Следва в Петербургската кадетска школа, след което постъпва в университета. През 1846 г. издава сборника \"Петербургска физиология\", който го прави известен. През 1847-1855 г. - сп. \"Съвременник\". Съредактор е на сп. \"Отечествени записки\" (заедно със Салтиков-Шчедрин). Николай Некрасов умира на 27 декември 1877 г. \r\n1820 г. \r\nРоден е Фридрих Енгелс - немски философ, един от създателите на диалектическия и историческия материализъм. Принадлежи към лявото крило на младохегелианците. Прелом във възгледите му настъпва, когато опознава живота на работническата класа в Англия. Тогава пише своите \"Бележки към критика на политическата икономия\" (1844 г.). От този период е социалист. През 1844 г. в Париж се среща с К. Маркс. През 1844-1846 г. излизат съвместните им трудове \"Светото семейство\" и \"Немска идеология\". През 1847 г. създава проект за програма на Съюза на комунистите \"Принципи на комунизма\", върху чиято основа почива и \"Манифест на Комунистическата партия\" (1848 г.). Оказва всестранна помощ на К. Маркс и семейството му. Автор е на \"Лудвиг Фойербах и краят на класическата немска философия\", \"Анти-Дюринг\", \"Произход на семейството, частната собственост и държавата\", \"Диалектика на природата\" и др. Активен участник е в политическия живот на Европа. Признат заедно с К. Маркс за “вожд” на световното работническо комунистическо движение. Умира на 5 август 1895 г. в Лондон. \r\n1780 г.  \r\nРоден е Карл Вилхелм Фердинанд Золгер - немски философ идеалист и естет, представител на романтизма. Професор е във Франкфуртския (от 1809 г.) и Берлинския (от 1811 г.) университет. В съчиненията си тълкува понятието \"ирония\", предложено от немските романтици, в духа на обективния идеализъм, като го отъждествява с диалектическия момент на отрицание на отрицанието (в това отношение предшественик на Хегел). Карл Золгер умира на 25 октомври 1819 г. в Берлин. На тази дата умират:  \r\n1954 г.  \r\nУмира Енрико Ферми – италиански физик, допринесъл съществено за развитието на съвременната теоретична и експериментална физика. Енрико Ферми е роден на 29 септември 1901 г. в Рим . През 1922 г. завършва Пизанския университет, учи в Германия и Холандия. В периода 1926-1938 г. е професор в Римския университет. Оказва голямо влияние върху формирането на италианската школа в съвременната физика. Емигрира от Италия в САЩ (1938 г.). В годините 1939-1945 г. е професор в Колумбийския университет. Ръководи научни изследвания в областта на използването на ядрената енергия в САЩ, участник в “Манхатънския проект” - създаването на американската атомна бомба. Енрико Ферми участва активно в създаването на съвременната квантова физика. Разработва статистика на частиците, подчиняващи се на принципа на Паули (1925 г.), създава количествена теория на бета-разпада, основана на предположението на В. Паули за това, че бета-частиците се изпускат едновременно с неутрони. Заедно със сътрудниците си изучава свойствата на неутроните и създава основите на неутронната физика (1934-1938 г.). За пръв път наблюдава изкуствена радиоактивност, предизвикана от бомбардировката на редица елементи (сред които и уран) с неутрони; открива забавянето на неутроните и създава теорията на това явление, за което получава Нобелова награда (1938 г.). Енрико Ферми за пръв път осъществява верижна реакция в построения от него първи в света ядрен реактор, в който за забавяне на електроните се използва графит, а като гориво - уран. В края на живота си се занимава с високи енергии и публикува теоретични съчинения в тази област. \r\n1940 г. \r\nУмира Николае Йорга - румънски общественик, политик, историк, литературовед. Член е на Румънската академия (1910 г.). Той е един от основателите на Национал-демократическата партия. Председател е на Националното събрание (1918-1920 г.), министър-председател и министър на народното образование (1931-1932 г.). Автор е на научни трудове по история на Румъния, Турция и балканските страни, по история на румънската литература и на \"История на романските литератури\". Създава литературното течение \"семенеторизъм\" (от названието на сп. \"Семенеторул\" - \"Samanatorul\" - сеяч), което се появява при изостряне на селския въпрос в Румъния. В политиката е ориентиран към Англия и Франция; обявява се против политиката на нацистка Германия. Убит е от румънски националисти от \"Желязната гвардия\". Николае Йорга е роден на 18 юни 1871 г. в с. Ботошани. \r\n1058 г.  \r\nУмира Казимир I Възстановител - полски княз (от 1038 г. или 1039 г.) от династията Пясти. Управлява в периода на упадък на централната власт и по време на широко антифеодално селско движение, като разчита на помощта на германския император Хенрих III. Води политика на обединение на полските земи. С подкрепата на Киевска Рус, с която сключва съюз (ок. 1039 г.), успява да си върне Мазовия (1047 г.) и Силезия (1054 г.). Укрепва независимостта на Полската църква от висшето германското духовенство. Казимир I Възстановител е роден на 25 юли 1016 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.28", "title": "Денят 28 ноември в световната история"}
{"url": "http://www.focus-news.net/news/2018/11/28/2595490/pregled-na-osnovnite-temi-v-burgaskiya-pechat.html", "text": "„Три фирми замърсители – аут от инвестиции в Бургас“ е водещото заглавие в днешния брой на бургаския ежедневник  „Черноморски фар“ . На три големи фирми Община Бургас е отказала инвестиция заради риск от замърсяване на въздуха в града, стана ясно вчера по време на дебата за чистотата на въздуха и докладните около това да има или не референдум за него. Трите инвестиционни проекта, които са стопирани са за азбест, за бял силикон и третата за производство на отпадъци. Кметът Николов поиска повече правомощия на общините в битката за екология, пояснява статията. „12 задържани в Бургас при спецакция за разпространение на наркотици“ е друго заглавие от първа страница на днешния брой. Други осем души са арестувани в София по същите обвинения. Акцията започна рано сутринта и обхвана няколко места. Едно от тях бе местният фен клуб на футболния отбор „Левски“. Продължава събирането на доказателства, предстоят и разпити на свидетели, пише още вестникът. Друга статия от страниците на ежедневника е „Детски научен център с планетариум ще отвори врати на Морска гара“. Неговата стойност ще бъде 580 хиляди лева без ДДС, става ясно от обществена поръчка, която е публикувана на сайта на общината. Изданието пояснява, че средствата са осигурени от петролна компания, която ще проучва нефт в Черно море, заедно с Община Бургас.“2000 кубични метра тиня извадиха от Вая“ е друга статия в днешния брой. Преди броени дни приключи първата част от почистването на съоръжението, което над 20 години създава проблеми на местните хора. Според Областният управител Вълчо Чолаков, с втория етап на почистването, казусът с езерото ще е затворена страница, пише още вестникът. „Обновяват гарата на Карнобат“ и „В Руен имат училищен парламент“ са други статии в днешния брой на „Черноморски фар“.", "date": "2018.11.28", "title": "Преглед на основните теми в бургаския печат"}
{"url": "http://www.focus-news.net/news/2018/11/28/2595491/kyustendil-kontsert-na-ansambal-chinarite-shte-se-sastoi-v-obshtinskiya-dramatichen-teatar.html", "text": "Общинският драматичен театър в Кюстендил организира концерт-спектакъл на ансамбъл „Чинарите”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Събитието, което е включено в месечния културен календар на Общината, ще се състои от 19.00 часа в  голямата зала на театъра. Спектакълът е по повод 25 години от създаването на ансамбъла. В него ще намерят място едни от най-емблематичните, зрелищни и обичани от публиката произведения. Публиката ще се наслади на майсторството на танцьорите от ансамбъла, нежните гласове на трио “Булгарина”, магнетичните певци на квартет “Българи” и харизматичните перкусионисти от „Чинари Дръмс“.Ансамбъл „Чинари“ е създаден през 1993 г. от професионални изпълнители на български народни танци, музика и песни. \r\nВенцеслав ИЛЧЕВ", "date": "2018.11.28", "title": "Кюстендил: Концерт на ансамбъл „Чинарите” ще се състои в общинския драматичен театър"}
{"url": "http://www.focus-news.net/news/2018/11/28/2595480/evgeni-krusev-zam-kmet-na-sofiya-stolichna-obshtina-sadeystva-na-vsichki-organi-koito-proveryavat-remonta-na-ul-graf-ignatiev.html", "text": "Столична община съдейства на всички органи, които проверяват ремонта на ул. „Граф Игнатиев“ с всичко, което е необходимо. Това каза пред журналисти зам.-кметът на София по направление „Транспорт и транспортни комуникации“ Евгени Крусев във връзка с проверката за използваните материали при ремонта на ул. „Граф Игнатиев“, предаде репортер на  Агенция „Фокус“ . \r\n„Освен регионалното министерство и прокуратурата има проверка, също в Столична община е назначена вътрешна проверка. Всички тези органи продължават своята работа и когато има резултати, ще бъдат оповестени“, заяви Крусев. Той каза още, че към момента не се е явявал на разпит в Прокуратурата заради възложената обществена поръчка за ремонта. \r\nВсички материали, които се използват на обекта, се тестват в лабораторни условия и притежават съответните сертификати, отбеляза още зам.-кметът на София. \r\n„Ако бъдат установени нарушения, отговорните лица ще си понесат отговорността“, заяви зам.-председателят на Столичния общински съвет Николай Стойнев.", "date": "2018.11.28", "title": "Евгени Крусев, зам.-кмет на София: Столична община съдейства на всички органи, които проверяват ремонта на ул. „Граф Игнатиев“"}
{"url": "http://www.focus-news.net/news/2018/11/28/2595493/gabrovo-bez-problemi-se-preminava-prez-prohoda-shipka-patnite-nastilki-sa-mokri.html", "text": "Без проблеми се преминава през прохода Шипка. Снеговалежът на територията на областта е започнал в 8.00 часа тази сутрин. Пътните настилки са мокри. Все още не е натрупала снежна покривка. Това съобщи за  Радио „Фокус” – Велико Търново  дежурният в Областно пътно управление – Габрово. Времето в цялата област е облачно. Температурата на въздуха е от 0 до 4 градуса . На Шипка е минус 1 градуса. Няма допълнително въведени ограничения и затворени пътни участъци. Не са регистрирани и пътни инциденти в областта. В прохода Шипка остава в сила ограничение за автомобили над 12 тона и ремаркета и полуремаркета над 10 тона. На пътя с. Кормянско – с. Малък Вършец при км 10+080 има стеснен участък при мост над р. Крапец. Обходният маршрут за МПС над 3,30 м е по път Граница Ловеч – Кормянско – Малък Вършец при км 46+800 по общински път до III-403 в с. Малък Вършец. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 3 януари 2019 г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, като срокът е до 22 юни 2019 г. \r\nНадежда КРЪСТЕВА", "date": "2018.11.28", "title": "Габрово: Без проблеми се преминава през прохода Шипка, пътните настилки са мокри"}
{"url": "http://www.focus-news.net/news/2018/11/28/2595496/protothema-v-gartsiya-obyaviha-obshtonatsionalna-stachka-na-rabotnitsite-ot-chastniya-sektor-iskat-minimalna-zaplata-751-evro.html", "text": "В сряда в Гърция се провежда общонационална стачка, организирана от най-големия профсъюз на работниците от частния сектор – Всеобщата конфедерация на труда (GSEE) – с искане да се повиши минималната заплата до ?751, сключване на колективни трудови договори и спиране на увеличението на данъците, пише  електронното издание на вестник Protothema . \r\nВ стачката участват и членове на комунистическия профсъюз ПАМЕ (Всегръцкият боеви фронт). \r\nВ течение на деня в Атина няма да работи метрото, няма да функционира и тролейбусния транспорт. Автобусите на градския транспорт ще се движат от 9 сутринта до 9 вечерта. Към акцията се е включил и профсъюзът на моряците – всички фериботи ще останат в пристанищата, което означава, че няма да има морски съобщения с островите. Прекратени са също и железопътните съобщения. \r\nВ Атина ще се състоят два митинга – в 11 часа на площад Клатмонас ще се съберат привържениците на GSEE, а в 10:30 на площад Омония ще демонстрира ПАМЕ. Протестни акции се планират и в други градове. \r\nОт Всеобщата конфедерация на труда заявиха, че се обявяват срещу „водещата към задънена улица и бездушна държавна политика“. Те искат прекратяване на постоянното повишаване на данъците, минимална работна заплата от ?751, сключване на колективни трудови договори и жизнеспособна система за социално осигуряване без каквито и да е намаления на пенсиите и социалните придобивки. \r\n„Трябва да окончателно да се сложи край на политиката на наказателен аскетизъм, бедност и нищета, политика, чиито резултати се оказаха трагични за обществото и икономиката“, се казва в заявлението на профсъюза. \r\nПреди това в Гърция се проведе 24-часова стачка на сътрудниците на медиите, които искаха възстановяване на всички нарушени професионални, пенсионни и профсъюзни права. \r\nПревод и редакция:", "date": "2018.11.28", "title": "Protothema: В Гърция обявиха общонационална стачка на работниците от частния сектор – искат минимална заплата 751 евро"}
{"url": "http://www.focus-news.net/news/2018/11/28/2595495/smolyan-mokri-sa-patishtata-v-oblastta-povishena-e-opasnostta-ot-padashti-kamani-po-vsichki-napravleniya.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а температурите са положителни. На места в Родопите има мъгла, която постепенно се разсейва. В цялата област вали дъжд с различна интензивност. Пътните настилки навсякъде са мокри. Заради преовлажняването на почвите при валежите през последните дни е повишена и опасността от падащи камъни по всички пътища в региона. През нощта не са получавани сигнали за инциденти по републиканските направления в областта. До 30 ноември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня – от 7.00 часа до 18.00 часа за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Необходимо е шофьорите да карат внимателно, със съобразена скорост и да спазват пътната сигнализация. Пътуващите по направлението Смолян – Пловдив може да използват и алтернативния маршрут Смолян – Девин – Кричим – Пловдив и обратно. Заради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. \r\nВ Смолян пътните настилки са мокри, вали слаб дъжд. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.28", "title": "Смолян: Мокри са пътищата в областта, повишена е опасността от падащи камъни по всички направления"}
{"url": "http://www.focus-news.net/news/2018/11/28/2595494/silistra-snyag-vali-v-oblastta-patishtata-sa-mokri-i-opesacheni.html", "text": "Сняг вали в област Силистра. Това съобщи за  Радио „Фокус“ - Шумен  дежурният в Областно пътно управление. Пътищата са мокри и опесъчени. Към 4.30 часа тази сутрин са работили 10 машини за обработка на пътните настилки. Няма затворени пътища, не е получавана и информация за закъсали автомобили или пътни инциденти. \r\nИвелина ИВАНОВА", "date": "2018.11.28", "title": "Силистра: Сняг вали в областта, пътищата са мокри и опесъчени"}
{"url": "http://www.focus-news.net/news/2018/11/28/2595497/minyori-i-energetitsi-v-maritsa-iztok-izlizat-na-miting-v-radnevo-v-zashtita-na-rabotnite-si-mesta-i-badeshteto-na-kompleksa.html", "text": "Под надслов „Българската енергетика иска да работи“ миньори и енергетици в „Марица –изток“ излизат на митинг в защита на работните си места и бъдещето на комплекса. Митингът ще се проведе от 10.00 часа пред централата на дружеството в Раднево. Той  се организира от синдикалните организации на КНСБ в ТЕЦ „Марица Изток 2” и в „Мини Марица-изток”. Очаква се да присъства министърът на енергетиката Теменужка Петкова. \r\nСиндикатите искат държавата да излезе с конкретни мерки и ясни ангажименти за запазване на комплекса, осигуряващ 45% от електроенергията в страната. Положението в двете държавни дружества ТЕЦ – 2 и Мини „Марица Изток“ се влошава заради непосилните суми за въглеродните емисии, които плаща централата. Работещите в комплекса настояват и за дългосрочна държавна стратегия, която да гарантира енергийната независимост на страната.  \r\nСиндикалистите от КТ „Подкрепа” в комплекса също излизат на протест, но на 29 ноември в София. Синдикалистите обявиха, че в петък – 30 ноември, предстои среща на синдикалистите с президента Румен Радев.", "date": "2018.11.28", "title": "Миньори и енергетици в „Марица - Изток“ излизат на митинг в Раднево в защита на работните си места и бъдещето на комплекса"}
{"url": "http://www.focus-news.net/news/2018/11/28/2595492/montana-10-sm-e-snezhnata-pokrivka-na-prohoda-petrohan-patyat-e-pochisten-i-opesachen.html", "text": "10 см е снежната покривка на прохода Петрохан, пътят е почистен и опесъчен, съобщиха от  Областно пътно управление - Монтана . Температурата е минус 4 градуса, видимостта е добра. Пътят през прохода Петрохан остава затворен за автомобили над 12 тона. Обилен е снеговалежът на прохода Петрохан и в цяла Монтанска област. Почиства се главен път I-1 и всички пътища в областта. \r\nАнна ЛОЗАНОВА", "date": "2018.11.28", "title": "Монтана: 10 см е снежната покривка на прохода Петрохан, пътят е почистен и опесъчен"}
{"url": "http://www.focus-news.net/news/2018/11/28/2595501/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната и на трите пункта. \r\nНели ГЕРГЬОВСКА", "date": "2018.11.28", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/28/2595499/api-ogranicheno-e-dvizhenieto-na-tezhkotovarni-avtomobili-nad-12-tona-po-pat-ii-17-avtomagistrala-hemus-botevgrad-poradi-snegopochistvane-na-teritoriyata-na-oblast-vratsa.html", "text": "Временно е ограничено движението на тежкотоварни автомобили над 12 тона по път II-17 – автомагистрала „Хемус“ – Ботевград поради снегопочистване на територията на област Враца. Това съобщиха от пресцентъра на  Агенция „Пътна инфраструктура“ . Шофьорите на товарни автомобили над 12 тона е необходимо да изчакат на място.", "date": "2018.11.28", "title": "АПИ: Ограничено е движението на тежкотоварни автомобили над 12 тона по път II-17 – автомагистрала „Хемус“ – Ботевград поради снегопочистване на територията на област Враца"}
{"url": "http://www.focus-news.net/news/2018/11/28/2595489/veliko-tarnovo-okolo-10-sm-e-snezhnata-pokrivka-v-grada-patnite-nastilki-sa-mokri-i-hlazgavi.html", "text": "Около 10 см е снежната покривка в града, предаде репортер на  Радио „Фокус“ – Велико Търново . Снеговалежът започна в ранните часове тази сутрин и към момента продължава. На места заради навявания снежната покривка е по-голяма. Пътните настилки са мокри и заснежени. Основните пътни артерии се почистват и обработват. Трафикът по основните улици и булеварди в града е натоварен. Интензивно е движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът на пътен възел „Качица“ и ул. „Магистрална“ във Велико Търново– част от главен път София – Варна. \r\nОт Община Велико Търново съобщиха, че снегопочистващите фирми дежурят от вчера. За уличната мрежа в града са осигурени над 1000 тона пясъчно-солна смес, 800 тона промишлена сол и 100 тона химическа смес против обледяване. Снегопочистващата фирма разполага с 10 снегорина, 8 машини за разпръскване на инертни материали, две фадроми, три камиона за извозване на снежни маси. В резерв могат да бъдат пуснати още две комбинирани машини с гребла. Работата на служителите на ОП „Зелени системи“ е започнала още в 5.00 часа тази сутрин. Тротоарите, стълбищата, пространствата около автобусните спирки и обществените зони се почистват. С дейността са ангажирани близо 90 служители. \r\nНадежда КРЪСТЕВА", "date": "2018.11.28", "title": "Велико Търново: Около 10 см е снежната покривка в града, пътните настилки са мокри и хлъзгави"}
{"url": "http://www.focus-news.net/news/2018/11/28/2595500/veliko-tarnovo-zatrudneno-e-preminavaneto-po-patya-veliko-tarnovo-gorna-oryahovitsa-v-rayona-na-selo-arbanasi-obrazuvala-se-e-kolona-ot-avtomobili.html", "text": "Затруднено е преминаването по пътя Велико Търново – Горна Оряховица в района на село Арбанаси, съобщиха  слушатели на Радио „Фокус“ – Велико Търново . Образувала се е колона от автомобили. Причината е закъсал ТИР. Аварирал тежкотоварен автомобил има и в района на село Куцина след бензиностанцията. Заснежен и заледен е и пътят Килифарево – Велико Търново, а на пътя Самоводене – Велико Търново има паднало дърво, което затруднява движението. \r\nНадежда КРЪСТЕВА", "date": "2018.11.28", "title": "Велико Търново: Затруднено е преминаването по пътя Велико Търново – Горна Оряховица в района на село Арбанаси, образувала се е колона от автомобили"}
{"url": "http://www.focus-news.net/news/2018/11/28/2595505/kyustendil-snyag-vali-v-planinskite-rayoni-na-oblastta-patnite-nastilki-sa-mokri-i-hlazgavi.html", "text": "Сняг вали в планинските райони на областта, без да се задържа върху пътното платно. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са мокри и хлъзгави. Снеговалеж има по пътя Кюстендил – София, в района на Конявска планина, както и по пътя от и за ГКПП „Гюешево”, след село Вратца. В равнинната част на областта превалява дъжд.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слаб е трафикът по посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. \r\nВенцеслав ИЛЧЕВ", "date": "2018.11.28", "title": "Кюстендил: Сняг вали в планинските райони на областта, пътните настилки са мокри и хлъзгави"}
{"url": "http://www.focus-news.net/news/2018/11/28/2595507/pazardzhik-okrazhniyat-sad-shte-gleda-delo-sreshtu-upravitel-na-firma-za-ukrivane-na-danatsi-za-nad-910-000-lv.html", "text": "Окръжният съд ще гледа дело за данъчни измами в особено големи размери, съобщиха от пресцентъра на  Съда . Делото е върнато от Апелативен съд – Пловдив за ново разглеждане. Образувано е по внесен обвинителен акт срещу подсъдим, обвинен за това, че като управител на фирма е избегнал установяването и плащането на данъчни задължения в особено големи размери над  910 570 лв. Началото на съдебното заседание е в 10.00, съдия-докладчик е Веселин Петричев.", "date": "2018.11.28", "title": "Пазарджик: Окръжният съд ще гледа дело срещу управител на фирма за укриване на данъци за над 910 000 лв."}
{"url": "http://www.focus-news.net/news/2018/11/28/2595502/menda-stoyanova-gerb-nyama-kak-da-nyama-limiti-pri-byudzheta-na-nzok.html", "text": "Няма как да няма лимити. След като имаме бюджет, той разполага с определена сума пари и разходът трябва да се вмести в тези суми. Това каза председателят на Бюджетната комисия в Народното събрание Менда Стоянова от ГЕРБ в предаването  „Здравей, България“  по  Нова телевизия  по повод приетия във вторник бюджет на НЗОК за 2019 година. \r\n„Интересното е, че така както е гласуван бюджетът по пера – болнична, извънболнична и т.н. помощи, това, което вчера беше прието е именно през годината да не се правят прехвърляния на средства от едно перо в друго, за да може икономиите в една позиция да останат в нея. Много често в преходни години икономиите от извънболнична помощ отиваха за лекарствата\", обясни тя. \r\nТя припомни, че с приемането на бюджета на НЗОК за следващата година се гласуват 500 млн. лв. повече пари за здравеопазване. \r\n„Все пак, независимо от спектакъла от края на деня, се свърши полезна работа – беше приет бюджетът за следващата година на НЗОК. Колкото и да се отричат нещата, трябва да кажем, че тази година има над 500 млн. лв. повече пари, които ще се разходват именно в сферата на здравеопазването. Опозицията може и да отрича. Каза се „Няма реформи”. Напротив, точно с бюджета на Касата за тази година има изменение в доста закони именно, за да се направят реформи и да се подобри системата на харчене на тези пари. Доколко тези реформи се отричат от опозицията – това е нормално. Тя отича всяка промяна. Вчера гласуваха „против” по абсолютно всеки текст”, каза Стоянова. \r\n„Няма как с 8% здравна вноска да имаме нивото на здравеопазване като технологии и апаратура, въпреки че в много болници го има, и да сме недоволни. Парите за здравеопазване всяка година са повече, но в сравнение с това, което е необходимо,за да имаме съвременните здравни технологии те не са достатъчни”, обясни Стоянова. \r\nПредседателят на Бюджетната комисия в НС обясни, че новите стандарти, които ще бъдат приети в Закона за здравето са важни за повишаването на качеството на здравеопазването: „Надявам се, че промените, които се приеха вчера целят точно това – да се направят реформи, да се спрат течовете, да има ясно харчене на парите, ясен контрол. Така помежду текстовете минаха и коментари, че всъщност ще има нови изисквания към лечебните заведения, за да бъдат те такива и това е единствено и само с цел повишаване на качеството.  Така че не можем  да отричаме, че бюджетът на Касата не съдържа реформа”. \r\nВ бюджетната политика за 2019 година една от водещите политики е политиката по доходите, каза тя. \r\n„Вярно е, че в сравнение с покупателна способност с тази в европейски държави имаме сериозен ръст. Вече сме на 50% от покупателната способност на водещите европейски държави и това ще се подобрява в следващите години, но акцентът в тазгодишната политика е именно повишаването на доходите, което включва не само повишение на възнагражденията на работещите в бюджетната сфера, но и чрез определени параметри като повишаване на минималната работна заплата, като повишаване на максималния осигурителен доход, на праговете за осигуряване – това е натиск от страна на държавата и към бизнеса за повишаване на заплатата и в частния сектор. Това обаче създава и напрежение в частния бизнес, защото, за да можеш да удържиш на повишението на доходите, при липса на работна ръка, самият бизнес е притиснат да дава по-високи заплати и трябва да може да си ги позволи”, обясни Менда Стоянова.", "date": "2018.11.28", "title": "Менда Стоянова, ГЕРБ: Няма как да няма лимити при бюджета на НЗОК"}
{"url": "http://www.focus-news.net/news/2018/11/28/2595498/obrazuvala-se-e-snezhna-pokrivka-na-glaven-pat-i-4-sofiya-veliko-tarnovo-na-okolo-20-km-predi-veliko-tarnovo.html", "text": "Образувала се е снежна покривка на главен път I-4 София - Велико Търново на около 20 км преди Велико Търново, съобщи  слушател на Радио „Фокус“ . По думите му на място няма снегопочистващи машини. Шофьорите да се движат с повишено внимание.", "date": "2018.11.28", "title": "Образувала се е снежна покривка на главен път I-4 София - Велико Търново на около 20 км преди Велико Търново"}
{"url": "http://www.focus-news.net/news/2018/11/28/2595509/yordan-tsonev-dps-dogodina-shte-ima-izbori-3-pati.html", "text": "Догодина ще има избори 3 пъти. Това прогнозира зам.-председателят на ПГ на ДПС Йордан Цонев в предаването  „Тази сутрин”  по  бТВ . Според него предсрочният парламентарен вот е неизбежен. \r\nОставката на Валери е победа на гражданското общество, каза Цонев. По думите му обаче за ДПС тя не решава проблема, правителството генерира само нестабилност и трябва да си ходи. \r\nОт ДПС са против депутатските заплати да бъдат замразени. „Ние смятаме, че работим, избирателите също могат да кажат, че събота и неделя нашите депутати не почиват, правят срещи, обикалят районите”, подчерта народният представител от ДПС. \r\nАко заплатата е обвързана с повишаване на заплатите в страната и те се вдигат, по какъв друг критерий да бъдат обвързани депутатските заплати, попита Цонев. \r\n„Ние сме за това качеството на нашия труд да се повишава, но не по този популистки начин да обявяваме на хората: „Не ни давайте пари, защото ние не ги заслужаваме”. Ами добре тогава, да не получаваме никакви пари. Ние разчитаме на тези пари”, отбеляза той. \r\nСпоред него най-големият недостатък на бюджета е, че не е ориентиран към икономическия цикъл. Многото разходи в тези неформирани системи не са насочени към реформи, а към неефективни плащания, смята той. \r\nПо повод бюджета за здраве за догодина Цонев посочи, че всяка година се дават все повече пари в здравеопазването и всяка година пациентите и лекарите са все по-недоволни. По думите му бюджетът за здравеопазване за 20 години е нараснал 8 пъти, а според него 80 пъти е нараснало недоволството от системата на здравеопазването. Реформата спря през 2000 г. и оттогава нищо не се пипа. Нереформираността на системата предполага, че като изливаш повече пари, увеличаваш дефектите, а не ефектите, каза още Йордан Цонев. \r\n„Все още няма система, по която да се регулират парите за лекарства. Ние сме на първо място в света по процент на разходи за лекарства. Средно в Европа за лекарства се дават 15-18%, в България са 35-40%, при това без болничната помощ”, отбеляза Цонев. Той изреди и нерегламентираните плащания и източването на Касата през пътеки.", "date": "2018.11.28", "title": "Йордан Цонев, ДПС: Догодина ще има избори 3 пъти"}
{"url": "http://www.focus-news.net/news/2018/11/28/2595503/veliko-tarnovo-tri-tir-a-sa-zakasali-v-rayona-na-razklona-za-selo-natsovtsi-v-prohoda-na-republikata.html", "text": "Три ТИР-а са закъсали в района на разклона за село Нацовци в Прохода на Републиката, съобщиха от  ОДМВР – Велико Търново . На мястото има екипи на „Пътна полиция“. Пътищата в областта са проходими при зимни условия. Към момента няма затворени участъци на територията на областта. \r\nОт Областната дирекция на МВР – Велико Търново призовават водачите да бъдат внимателни, да не тръгват на път с неподготвени за зимата автомобили и да се съобразяват с пътната обстановка.", "date": "2018.11.28", "title": "Велико Търново: Три ТИР-а са закъсали в района на разклона за село Нацовци в Прохода на Републиката"}
{"url": "http://www.focus-news.net/news/2018/11/28/2595511/biser-mihaylov-oblasten-upravitel-na-blagoevgrad-kam-momenta-obstanovkata-v-oblastta-v-spokoyna.html", "text": "Към момента обстановката в Благоевградска област в спокойна. Това каза за  Радио „Фокус“-Пирин  Бисер Михайлов, областен управител на Благоевградска област. „Нямаме отчетени повишения през последното денонощие в нивата на реките, като те все още са в границите на ниските води. Нямаме нито един постъпил сигнал в Областния ситуационен център. Свързах се и с Регионална дирекция „Пожарна безопасност и защита на населението“-Благоевград, в лицето на инж. Георги Пармаков, като той отбеляза, че и при тях положението е спокойно“, посочи той. Бисер Михайлов отправи апел към пътуващите по републиканската пътна мрежа да пътуват с понижена скорост и повишено внимание, тъй като пътните настилки са мокри и хлъзгави. \r\nНатали СТЕФАНОВА", "date": "2018.11.28", "title": "Бисер Михайлов, областен управител на Благоевград: Към момента обстановката в областта в спокойна"}
{"url": "http://www.focus-news.net/news/2018/11/28/2595504/yordanka-fandakova-kmet-na-sofiya-plashtame-samo-za-svarshena-rabota-ako-nad-5-ot-rabotata-na-snegopochistvashtite-firmi-ne-e-svarshena-ne-se-plashta-nishto.html", "text": "Плащаме само за свършена работа, санкциите са сериозни, ако над 5% от работата на снегопочистващите фирми не е свършена, не се плаща нищо. При обилен снеговалеж и трафик няма как да няма неудобства. Това каза кметът на София Йорданка Фандъкова в сутрешния блок на  БНТ . \r\nНе ми се струва логичен текстът за определяне на долна граница на таксиметровите услуги. Няма как обаче да коментираме закона, трябва да го спазваме. Предстои да се внесе доклад, за да бъдат коментирани в Столичния общински съвет предложенията на бранша за повишаване на минималните тарифи за превоз. Предложенията са различни, нужен е конструктивен диалог, за да се намери решение, което да удовлетворява желанието на таксиметровите шофьори, но да бъде защитен интересът на хората, коментира Фандъкова. \r\nЕвентуално разрешение за движение на таксита в бус лентата ще затрудни движението на градския транспорт, различни са мненията по въпроса, предстои и тази тема да бъде дискутирана от общинарите. \r\nОсновен източник на замърсяването в София през зимата е битовото отопление, както и нерегламентираното изгаряне на отпадъчни продукти. Направени са около 140 проверки на пунктове за гуми, съставени са 6 акта. Проверките ще продължат, особено в кварталите. Има 24 пункта в 13 района, където се приемат стари автомобили гуми, каза Фандъкова. \r\nПо повод ремонтите в столицата тя каза, че се затрудняват не само живеещите, но и работещите в районите, където текат ремонти. Затова Фандъкова винаги настоява за интензивна работа. Отново призовавам всички да изчакаме да приключат ремонтите, видяхме професионално обработени снимки, които не са коректни, каза тя по повод възраженията срещу качеството на изпълнение на проектите.", "date": "2018.11.28", "title": "Йорданка Фандъкова, кмет на София: Плащаме само за свършена работа - ако над 5% от работата на снегопочистващите фирми не е свършена, не се плаща нищо"}
{"url": "http://www.focus-news.net/news/2018/11/28/2595512/plovdiv-elektrorazpredelitelnoto-druzhestvo-izvarshi-podgotovka-na-saorazheniyata-za-rabota-pri-tezhki-zimni-usloviya.html", "text": "Електроразпределителното дружество в Пловдивска област извърши подготовка на разпределителната мрежа и съоръженията за работа при тежки зимни условия. Това съобщиха за  Радио „Фокус“ – Пловдив  от дружеството. Подготвителните дейности имат за цел да осигурят функционирането на системата по места при зимни условия. В тази връзка са извършени инспекции на всички съоръжения средно и ниско напрежение. Дружеството разполага с 388 високопроходими автомобила, 9 моторни шейни, 29 високопроходими автовишки, както и 2 броя АТВ, оборудвани с вериги, които се използват в труднодостъпни места. 75 аварийни екипа се отзовават денонощно и 7 дни в седмицата при постъпили сигнали за аварии, като има възможност и за включване на допълнителен брой сътрудници при извънредни ситуации. В случай на необходимост, в дружеството е създаден процес за работа при кризи и активиране на вътрешен Кризисен щаб. Електроразпределителното дружество разполага с 11 броя собствени дизелови генератори с обща мощност над 1,7 мегаволтампера, като има възможност да използва и такива на външни фирми. Налице са и 4 мобилни трафопоста, осигуряващи по-добра техническа оперативност. Те могат да се използват за по-бързо възстановяване на захранването при необходимост. Мобилните трафопостове са удобни за транспортиране и са с добра функционалност. Два от тях са разположени постоянно в Стара Загора, а другите два – в Пловдив през зимния сезон и в Бургас през летните месеци. \r\nЗа справянето с различни ситуации през зимата, дружеството разчита и на доброто взаимодействие с местните власти в лицето на областните управители, общините и териториални дирекции „Гражданска защита”.", "date": "2018.11.28", "title": "Пловдив: Електроразпределителното дружество извърши подготовка на съоръженията за работа при тежки зимни условия"}
{"url": "http://www.focus-news.net/news/2018/11/28/2595506/srabski-politik-chrez-tiranskata-platforma-yasno-se-kazva-che-i-makedoniya-e-chast-ot-proekta-velika-albaniya.html", "text": "Бившият координатор за Косово и Метохия в правителството на Сърбия Небойша Чович, коментирайки събитията на междуправителственото заседание на Косово и Албания в Печ, заяви, че е ясно, че „в лицето на всички ни казаха, че Велика Албания става реалност“, предава  скопското електронно издание „Актуално и обективно“ . \r\n„И не само това, погледнете Тиранската платформа. Още тофава Рама даде да се разбере, че работи за тази идея, а Македония е част от проекта“, заяви Чович. \r\nВ емисията на РТС, освен Чович, за последните действия на Косово – въвеждането на вносни мита от 100% за сръбските и босненските стоки и съвместното заседание на албанските правителства, коментира и настоящият координатор за Косово и Метохия на сръбския парламент Милован Дрецун. \r\nГостите в програмата на сръбската национална телевизия са се съгласили, че в ход е реализирането на проекта Велика Албания. \r\nСпоред думите на Дрецун, става дума за изтласкване на руското влияние от Македония, Черна гора и Сърбия. Подгорица е изтръгната, казва той, от прегръдките на Русия с влизането в НАТО, без референдум. В Македония, продължава политикът, властта се смени и се очаква бързото й приемане в НАТО. Дрецун смята, че скоро ще бъде премахната и границата между Македония и Албания. \r\nСпоред него, с помощта на западните сили, се реализират всички тези проекти с една цел – окончателно отстраняване на руското влияние от Балканите и създаване на Велика Албания. \r\nПревод и редакция:", "date": "2018.11.28", "title": "Сръбски политик: Чрез Тиранската платформа ясно се казва, че и Македония е част от проекта Велика Албания"}
{"url": "http://www.focus-news.net/news/2018/11/28/2595513/interfaks-rusiya-razpolaga-oshte-edin-divizion-s-400-na-krim.html", "text": "Зенитно-ракетна система С-400 „Триумф“, след стрелба на полигона, ще бъде доставена в пункта за постоянна дислокация в Крим, съобщи в сряда пред  агенция „Интерфакс“  представителят на Южния военен окръг (ЮВО) полковник Вадим Астафиев. \r\n„В най-скоро време нова зенитно-ракетна система ще застъпи на боево дежурство по защитаването на въздушното пространство на Русия“, заяви Астафиев. \r\nПо неговите думи, по-рано зенитно-ракетният дивизион успешно е изпълнил първите стиковъчни стрелби на полигон в Астраханска област.  \r\nАгенцията отбелязва, че по-рано противовъздушната отбрана на Крим е осигурявана от три дивизиона С-400. \r\nПревод и редакция:", "date": "2018.11.28", "title": "„Интерфакс“: Русия разполага още един дивизион С-400 на Крим"}
{"url": "http://www.focus-news.net/news/2018/11/28/2595515/ministar-boil-banov-kokteylat-na-oda-zhon-e-akt-na-izkustvo.html", "text": "Коктейлът на Ода Жон е акт на изкуство. Това каза министърът на културата Боил Банов в предаването  „Здравей, България”  по  Нова телевизия . „Няма да върна цензурата в България”, заяви Банов. \r\n„Ако сега успеем да го върнем на дневен ред и ако аз направя подобен акт – да санкционирам някои директор на галерия, някои художник или артист заради това, че е изразил себе си, заради това, че е показал нещо, за това, че е бил провокативен, това означава отново да върнем един феномен. Това е акт на изкуство”, добави той. \r\nСпоред министъра Ода Жон е търсила провокация. „За да направиш една маса от обикновения коктейл, който са очаквали, да направиш едни голи тела от месо, това е интересна провокация. Тук е важно, че тя носи провокацията в цялото си творчество и второ – тя не яде месо. Съвременното изкуство е такова, то е различно”, коментира министър Банов.", "date": "2018.11.28", "title": "Министър Боил Банов: Коктейлът на Ода Жон е акт на изкуство"}
{"url": "http://www.focus-news.net/news/2018/11/28/2595517/chez-osem-elektromontyori-poluchiha-svidetelstva-po-proekta-novo-rabotno-myasto-po-op-razvitie-na-choveshkite-resursi.html", "text": "„ЧЕЗ Разпределение България“ АД продължава изпълнението на проекта „Подобряване качеството на предоставяните услуги чрез разкриване на нови работни места и професионално обучение в „ЧЕЗ Разпределение България” АД“. Това съобщиха от пресцентъра на  ЧЕЗ . Вече 8 заети лица на длъжност електромонтьор получиха своите свидетелства по специалността „Електрически инсталации“.  \r\nПроектът е в изпълнение на административен договор № BG05M9OP001-1.003-2458-С01, сключен между Министерство на труда и социалната политика и дружеството по процедура BG05M9OP001-1.003 „Ново работно място 2015“ в рамките на програма „Развитие на човешките ресурси“ 2014-2020 г. \r\nВ изпълнение на проекта ЧЕЗ Разпределение България планира да осигури работа и професионално обучение на 14 безработни лица. Половината от наетите по програмата трябва да принадлежат към уязвими групи - хора без квалификация, трайно отдалечени от пазара на труда,  на възраст над 54 г., младежи под 29 г. и лица с увреждания. Освен, че ще осигури заетост на 14 безработни или неактивни лица за срок от 12 месеца, ЧЕЗ Разпределение България има ангажимент да обучи 8 от наетите лица, които да придобият професионална квалификация по специалност „Електрически инсталации\", професия \"Електромонтьор\" от професионално направление „Електротехника и енергетика“. Компанията ще запази дългосрочно минимум половината от разкритите по проекта нови работни места. \r\nПроектът се осъществява с финансовата подкрепа на Европейския социален фонд и национално съфинансиране. Общият размер на безвъзмездната финансова помощ е 146 526,72 лева, от които 85% европейско и 15% национално съфинансиране. Общата сума на допустимите разходи е 183 158,40 лева. Включено е и закупуването на съвременни машини, апарати и инструменти, свързани със създаването на новите работни места. Според изискванията на проекта компанията ще запази дългосрочно минимум половината от разкритите по проекта нови работни места.", "date": "2018.11.28", "title": "ЧЕЗ: Осем електромонтьори получиха свидетелства по проекта „Ново работно място“ по ОП „Развитие на човешките ресурси“"}
{"url": "http://www.focus-news.net/news/2018/11/28/2595510/sadiyskata-kolegiya-na-visshiya-sadeben-savet-izbra-aleksey-trifonov-za-predsedatel-na-sofiyskiya-gradski-sad.html", "text": "Съдийската колегия на Висшия съдебен съвет избра с 9 гласа „за“ Алексей Боянов Трифонов за председател на Софийския градски съд. Това съобщиха от пресцентъра на  Висшия съдебен съвет . Подкрепа за другия кандидат Евгени Димитров Георгиев дадоха 4 членове на Колегията. \r\nАлексей Трифонов има над 21 години юридически стаж в органите на съдебната власт като следовател и съдия. В периода 06.12.1999 г. – 07 февруари 2005 г. е работил като съдия в Софийския районен съд, след което е бил съдия в Софийски градски съд. От 05 октомври 2009 г. и към настоящия момент е съдия в Апелативен съд – София, като в периода 06 март 2017 – 04 май 2017 г. е бил служебен заместник-министър на Министерство на правосъдието. \r\nТой кандидатства за длъжността, мотивиран от своя професионален опит и постигнати резултати като съдия в най-натоварените съдилища в страната. Кандидатът посочва, че познава проблемите в работата на Софийския градски съд и притежава необходимата визия за превръщането му в символ на правосъдието – „образец на баланс между качество и бързина“. При решаване на проблемите на СГС той предвижда да се направи анализ за ефекта и рационалността на всички съществуващи и издадени правила и заповеди, като вземе предвид становището на Общото събрание на съдиите по тях. Предлага да бъде изготвен стратегически план за управление на съда с годишни цели и приоритети, както и срокове за тяхното постигане. Като основни и постоянни цели според него следва да се заложат: оптимизиране на всички управленски процеси, експедитивност, навременност, устойчивост и прозрачност, повишаване на общественото доверие към съда и ефективно използване на информационните технологии за подобряване на качеството на правораздавателната дейност. За постигането им той набелязва мерки за повишаване на качеството и бързината на правораздавателната дейност; за утвърждаване на съдийското самоуправление, за въвеждане на електронно правосъдие, за подобряване на взаимоотношенията с медиите, както и за популяризиране на медиацията. \r\nВ хода на изслушването въпроси към съдия Трифонов поставиха членовете на Съдийската колегия Цветинка Пашкунова, Олга Керелска, Даниела Марчева, Боряна Димитрова, Вероника Имова, Красимир Шекерджиев, Боян Магдалинчев - представляващ ВСС, Георги Чолаков – председател на Върховния административен съд, и Лозан Панов – председател на Върховния касационен съд. Те поискаха мнението му относно заявената от Общото събрание на СГС подкрепа за друг кандидат за административен ръководител, как е решил да се кандидатира за поста и неговото участие в два състава на Централната избирателна комисия; във връзка с високата натовареност на магистратите в Софийския градски съд, приложението на СИНС и вътрешните ресурси за преодоляване на проблема с натовареността и висящността на делата, ангажиментите и избора на заместник-председатели на СГС, приложението на възможностите за кариерно развитие на магистратите по отношение на СГС, разпределението на съдиите по отделения и специално на назначените с конкурс, организацията за ползване на отпуски от магистратите, материално-битовите проблеми на СГС, съдийското самоуправление, публичното представяне на мотиви към съдебните актове, отстояването на независимостта на магистратите, защитата на авторитета на съдебната система. Въпроси към кандидата са поставени и от Българския институт за правни инициативи. \r\nПодкрепа към кандидата заявиха Боян Магдалинчев – представляващ ВСС, Вероника Имова, Севдалин Мавров, Даниела Марчева, които обърнаха внимание на показаните от него висок професионализъм и опит, задълбочен подход към проблемите на СГС, желанието те да бъдат решавани балансирано и с диалог, предложените ясна визия, експертиза и компетентност за развитие на съда, лична отговорност при прилагане на решенията на ВСС и за спазване на закона. Акцентирано бе на решимостта и воля му да се справи с проблемите на съда. \r\nЧленовете на ВСС бяха единодушни, че двамата кандидати заслужават уважение за смелостта да се кандидатират за председател на СГС и за тяхното компетентно представяне.", "date": "2018.11.28", "title": "Съдийската колегия на Висшия съдебен съвет избра Алексей Трифонов за председател на Софийския градски съд"}
{"url": "http://www.focus-news.net/news/2018/11/28/2595514/api-patuvashtite-po-napravlenieto-vidin-montana-tryabva-da-izpolzvat-obhoden-marshrut-prez-pat-iii-114-i-iii-112-montana-ruzhintsi-topolovets-vidin.html", "text": "Пътуващите по направлението Видин - Монтана трябва да използват обходен маршрут през път III-114 и III-112 Монтана – Ружинци – Тополовец – Видин. Това съобщиха от пресцентъра на  Агенция „Пътна инфраструктура“ . Временно e ограничено движението по път I-1 Видин - Монтана в района на Смоляновци поради аварирал тежкотоварен автомобил. Трафикът е пренасочен в двете посоки по обходен маршрут: път III-114 и III-112 Монтана – Ружинци – Тополовец – Видин и обратно.", "date": "2018.11.28", "title": "АПИ: Пътуващите по направлението Видин - Монтана трябва да използват обходен маршрут през път III-114 и III-112 Монтана – Ружинци – Тополовец – Видин"}
{"url": "http://www.focus-news.net/news/2018/11/28/2595523/dimitar-margaritov-kzp-uyazvimite-grupi-potrebiteli-sa-izlozheni-na-poveche-opasnosti-pri-po-riskovite-sposobi-za-prodazhba.html", "text": "Хората от уязвими групи като по-възрастните, подрастващите, със здравословни или финансови проблеми по-лесно могат да станат жертва на некоректни търговци, които практикуват най-рисковите способи за продажба. Това каза председателят на Комисията за защита на потребителите (КЗП) Димитър Маргаритов пред „Дарик” радио, съобщиха от пресцентъра на  КЗП . „Сред тях са търговията по време на презентации в зали и на открито, договорите след телефонни позвънявания и сделките във виртуалното пространство\", добави той. По думите му най-чувствителни са секторите на телекомуникационните и финансовите услуги, както и на продуктите за подобряване на здравословното състояние.       \r\n„Различни са причините, но има групи потребители, които са изложени на повече рискове в ежедневното им съприкосновение с търговците. Те по-лесно се доверяват и същевременно търсят в покупката на една стока или в предоставянето на една услуга не само материалния, чисто потребителския ефект, но и някакъв друг. Той понякога може да е свързан с емоция, друг път – с някаква необходимост. Търговците се възползват от тези специфики и прилагат различни прийоми, които целят да привлекат вниманието на тези потребители и да бъде направен разход”, коментира председателят на КЗП. \r\nИзкушени по една или друга линия на тяхната уязвимост, такива потребители могат да стигнат до неизгодна за тях сделка. От това да се окажат с ненужна покупка, през това да се сдобият с различен по характеристики от представяните продукт до утежняващ финансовото им състояние заем. „Ако потребителят от уязвимата група „лошо финансово състояние” е прибегнал до вземането на кредит, това може, вместо да подобри, допълнително да влоши състоянието му”, даде пример Маргаритов. Посочените обстоятелства и предвидената в закона по-висока защита на такъв тип потребители са причините за поставения по-специален акцент върху темата от страна на Комисията. „Освен контролната дейност и санкциите, считаме че трябва да има и информационни кампании, които да обърнат внимание на хората със съвети и основни проблеми, които ние сме срещнали и сме се постарали да разрешим. По този начин биха се намалили случаите, в които подобен тип нарушения ще засягат хора в по-уязвимо социално и лично положение”, изтъкна председателят на КЗП.  \r\nМаргаритов предупреди, че попадането в една или друга уязвима група може да е резултат и от грешно потребителско решение. „Възможно е един разумен, средностатистически потребител в даден момент да се окаже в състояние, което по-скоро го насочва към прибягването до такъв тип стоки или услуги, които впоследствие ще се окаже, че за тях са една неизгодна сделка. Затова предупреждаваме хората, дори при спешна необходимост, макар и в условията на по-голямо напрежение, да обмислят своето решение преди да пристъпят към извършването на определен потребителски разход”, обясни той. Според него е възможно и обратното: „Ако сте били в ситуация, в която сте направили грешна стъпка, впоследствие – в резултат и на това, че сте били подпомогнати от контролен орган или сте получили навреме правилния съвет, за в бъдеще да бъдете сред хората, които са по-недоверчиви и по-трудно биха могли да бъдат изкушени от на пръв поглед примамлива оферта.  \r\nСпоред председателя на КЗП информираността е много важна, за да се промени в положителен смисъл потребителското поведение на хората от уязвимите групи. „От друга страна, дейността на контролните органи, в това число и на Комисията за защита на потребителите, би могла да способства за това както самите потребители да знаят по-добре правата си, така и търговците да ограничат своето негативно въздействие върху тези хора”, каза още той.", "date": "2018.11.28", "title": "Димитър Маргаритов, КЗП: Уязвимите групи потребители са изложени на повече опасности при по-рисковите способи за продажба"}
{"url": "http://www.focus-news.net/news/2018/11/28/2595516/shumen-v-smyadovo-prez-denonoshtieto-sa-otcheteni-21-lkv-m-valezhi-ot-dazhd-i-snyag-v-rish-184-lkv-m.html", "text": "В Смядово през денонощието са отчетени 21 л/кв. м валежи от дъжд и сняг, в село Риш - 18,4 л/кв. м. Това съобщиха за  Радио „Фокус“ - Шумен  от Хидрометеорологичната обсерватория в Шумен. Валежи от дъжд и сняг са паднали през последните 24 часа и в района на село Венец - 10 л/кв. м.  \r\nВ останалите части на областта валежите са само от дъжд - в Хърсово - 10 л/кв. м, Върбица - 10,5 л/кв. м, Нови пазар - 9 л/кв. м, Велики Преслав- 8 л/кв. м, Тодор Икономово- 7,2 л/кв. м. За района на Шумен измереното количество валеж е 10,4 л/кв. м.  \r\nТази сутрин дъждът в Шумен е преминал в суграшица и след това в сняг. Снеговалежът е с променлива интензивност. Температурата на въздуха е минус 1 градус. \r\nИвелина ИВАНОВА", "date": "2018.11.28", "title": "Шумен: В Смядово през денонощието са отчетени 21 л/кв. м валежи от дъжд и сняг, в Риш - 18,4 л/кв. м"}
{"url": "http://www.focus-news.net/news/2018/11/28/2595521/sliven-izlozhbata-spomeni-v-shevitsi-shte-bade-otkrita-v-ramkite-na-festivala-na-kulturata-i-vinoto-zlaten-sliven.html", "text": "Фестивал на културата и виното „Златен Сливен” се провежда в града. Това е шестото поредно издание фестивала, съобщиха за  Радио „Фокус“ – Сливен  организаторите на инициативата. В днешния втори фестивален ден, от 10.00 часа в галерия „Седем” ще бъде открита изложбата „Спомени в шевици”, по проект „Майсторилница за сувенири” на Народно читалище „Отец Паисий-1936”. Специалните гости ще носят със себе си ръчно везана дреха с история или ще разкажат за начините, чрез които шевиците продължават да живеят и днес сред модерните облекла.  \r\nНа 29 ноември, в 17.00 ч. в Народно читалище „Дружба-1993” ще започне концертът под надслов „С вкус на мерло в ритъма на тангото”, в който ще вземат участие Вокална група „Градски хубавелки” и Танцова формация „ЖиНиС“.  \r\nНа 30 ноември, от 09.30 ч. в малката зала на р-т „Летисия” ще бъде представена новата книга на Дора Куршумова „Хаджийска премяна”. Инициативата „Златен Сливен” е на фондация „Обществен дарителски фонд-Сливен” и се осъществява с подкрепата на фондация „Работилница за граждански инициативи” и фондация „Чарлз Стюарт Мот”.", "date": "2018.11.28", "title": "Сливен: Изложбата „Спомени в шевици” ще бъде открита в рамките на Фестивала на културата и виното „Златен Сливен”"}
{"url": "http://www.focus-news.net/news/2018/11/28/2595508/shumen-snyag-vali-v-oblastta.html", "text": "Сняг вали в област Шумен. Това съобщиха за  Радио „Фокус“ - Шумен  от Областно пътно управление - Шумен. Пътищата са мокри, няма заснежени участъци. Обстановката засега е спокойна. Няма сигнали за закъсали автомобили или бедстващи хора по пътищата в областта. Специализирана техника работи по обработката на настилките. Движението се извършва нормално при зимни условия, няма затворени или ограничени пътни участъци. \r\nИвелина ИВАНОВА", "date": "2018.11.28", "title": "Шумен: Сняг вали в областта"}
{"url": "http://www.focus-news.net/news/2018/11/28/2595525/prof-georgi-bliznashki-nay-veroyatno-konstitutsionniyat-sad-na-balgariya-shte-posledva-primera-na-germaniya-za-otmyana-na-elektronnoto-glasuvane.html", "text": "Най-вероятно Конституционният съд на България ще последва примера на Германия, за отмяна на електронното гласуване. Това каза в интервю за сутрешният блок „Добро утро България“ на  Радио „Фокус“  проф. Георги Близнашки, професор по конституционно право. Той добави, че причината на Германия да забрани електронното гласуване е, че не са създадени достатъчни гаранции за сигурност. Проф. Близнашки каза още, че дори страни като САЩ прибягват към т.нар. „гласуване по пощата“, а след въвеждането на електронно гласуване във Франция страната също го е отменила. „Все още изоставаме в обзавеждането на електронното правителство или електронното управление. Вярно е, че България има традиции в тази област, нека не забравяме, че някога в старите времена страната ни беше специализирана в областта на електрониката, но за разлика от други страни, като балтийските, най-вече Естония, тези неща у нас се забавиха и по-добре да има по-голяма сигурност, отколкото да поставим под съмнение крайните резултати на изборите“, поясни професорът. Проф. Георги Близнашки добави, въпреки че по-рано е настоявал електронното гласуване да бъде бързо одобрено, сега смята, че трябва да се вземат всички мерки да не се стига до фалшифициране на изборите, а на този етап това не е на лице.", "date": "2018.11.28", "title": "Проф. Георги Близнашки: Най-вероятно Конституционният съд на България ще последва примера на Германия за отмяна на електронното гласуване"}
{"url": "http://www.focus-news.net/news/2018/11/28/2595527/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . Мъгливо и облачно е. Температурите са в интервала от - 2 градуса и 5 градуса. В по-високите части на планините вали сняг, но на повечето места вали дъжд все още. Лифтовите съоръжения не работят. \r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.28", "title": "ПСС: Лоши са условията за туризъм в планините"}
{"url": "http://www.focus-news.net/news/2018/11/28/2595524/shumen-gradat-e-domakin-na-mezhdunarodna-kragla-masa-na-tema-detskata-gradina-i-bezopasnoto-dvizhenie-po-patishtata.html", "text": "Шумен е домакин на Международна кръгла маса на тема „Детската градина и безопасното движение по пътищата“. Това съобщиха от  Община Шумен . От 9.30 във фоайето на Педагогическия факултет на Шуменски университет „Епископ Константин Преславски“ ще бъде открита изложба с рисунки на тема „Децата и уличното движение“ на деца от Турция, Италия, Румъния, Литва, Испания, Полша, Кипър и България. От 10.00 часа в Актовата зала на факултета ще започне кръглата маса, на която ще бъдат представени добри практики от учители от Испания, Полша и Чешката република, гостуващи на детска градина „Братя Грим“ в рамките на проекта „Културното наследство около нас“ по програма „Еразъм+“, както и от педагози от Шумен, Ямбол, Казанлък, Видин, Варна и др. Свои доклади са изпратили също и участници от Румъния, Латвия и Литва.", "date": "2018.11.28", "title": "Шумен: Градът е домакин на Международна кръгла маса на тема „Детската градина и безопасното движение по пътищата“"}
{"url": "http://www.focus-news.net/news/2018/11/28/2595518/krasimir-dimitrov-stolichna-obshtina-obstanovkata-v-stolitsata-vsledstvie-na-snegovalezha-e-normalna.html", "text": "Обстановката в столицата вследствие на снеговалежа е нормална. Това каза за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров. „Обстановката в столицата е нормална. Масовият градския транспорт върви нормално. Основните пътища са обработени“, обясни Димитров и допълни, че в момента се обработва пътната настилка от кв. „Бояна“ към местността Златните мостове. „На терен има 5 екипа на звеното, наблюдават основните улици и булеварди. Подадени са три сигнала за паднали дървета, които обработваме“, каза още той и уточни, че  в момента се отстранява паднало дърво на пътя между Банкя и Клисура.  \r\nМариела РУСЕВА", "date": "2018.11.28", "title": "Красимир Димитров, Столична община: Обстановката в столицата вследствие на снеговалежа е нормална"}
{"url": "http://www.focus-news.net/news/2018/11/28/2595519/veliko-tarnovo-katastrofa-mezhdu-dva-tovarni-avtomobila-zatvori-vremenno-patya-veliko-tarnovo-ruse-v-rayona-na-selo-polikraishte.html", "text": "Катастрофа между два товарни автомобила затвори временно пътя Велико Търново – Русе, в района на село Поликраище, съобщиха от  Областна дирекция на МВР – Велико Търново . Пострадали няма.", "date": "2018.11.28", "title": "Велико Търново: Катастрофа между два товарни автомобила затвори временно пътя Велико Търново – Русе, в района на село Поликраище"}
{"url": "http://www.focus-news.net/news/2018/11/28/2595522/pregled-na-osnovnite-temi-v-starozagorskiya-pechat.html", "text": "„ЕVN осигури мобилни трафопостове в случаи на необходимост през зимата“ е водещо заглавие от страниците на вестник  „Старозагорски новини“ . „Два от тях са в Стара Загора“, пише в подзаглавието на материала. В Електроразпределение Юг (част от EVN България) са осигурени 4 мобилни трафопоста в случаи на необходимост през зимата. Те осигуряват по-добра техническа оперативност и могат да се използват за по-бързо възстановяване на ел. захранването. Мобилните трафопостове са удобни за транспортиране и са с добра функционалност, съобщиха от пресцентъра на дружеството. Два от тях са разположени постоянно в Стара Загора, а другите два - в Пловдив - през зимния сезон и в Бургас - през летните месеци. Два от мобилните трафопостове са с мощност по 400 киловолтампера, а другите два - с мощност по 800 киловолтампера. От Електроразпределение Юг отчетоха, че вече са извършили дейности по подготовка на разпределителна мрежа и съоръжения за работа през зимата. На база анализ на авариите от предходни години са начертани конкретни мерки за по-бърза оперативна работа при трудни условия, съчетани с минусови температури. Инспектирани са били всички съоръжения средно и ниско напрежение, които се обслужват от дружеството. Подменени са били 3 698 стълба, 274 km подменени проводници, 6 896 подменени изолатори по въздушни линии средно напрежение, санирани и почистени са били 3 357 фундаменти на железорешетъчни стълбове средно напрежение. Дружеството разполага с 388 високопроходими автомобила, 9 моторни шейни, 29 високопроходими автовишки, както и 2 броя АТВ, оборудвани с вериги, които се използват в труднодостъпни места. На разположение са 75 аварийни екипа - 24 часа, 7 дни в седмицата, като е налице възможност за включване на допълнителен брой сътрудници при извънредни ситуации. В допълнение Електроразпределение Юг разполага с 11 броя собствени дизелови генератори с обща мощност над 1.7 MVA (мегаволтампера), като има възможност да използва и такива на външни фирми. За справянето с различни ситуации през зимата от Електроразпределение Юг ще разчитат и на доброто взаимодействие на своите регионални диспечери и ръководители на звена с местните власти в лицето на областните управители, общините и териториални дирекции „Гражданска защита\".  \r\n„Миньори и енергетици от КНСБ излизат днес на протест в Раднево“ е друго заглавие от страниците на ежедневника. Протестен митинг, организиран от синдикалните структури на КНСБ в „Мини Марица-изток\" и ТЕЦ „Марица изток 2\", ще се проведе на 28 ноември от 10 часа пред административната сграда на въгледобивното дружество. На митинга ще присъства и министърът на енергетиката Теменужка Петкова, от която миньори и енергетици ще искат конкретни отговори за бъдещето на двете държавни дружества в комплекс „Марица изток\", за работните си места, за обещаната, но непредставена все още енергийна стратегия с хоризонт до 2050 г. „В нашите колеги в мините вече аз срещам страх. Страх за наличния им хляб, страх за бъдещето на децата им. От г-жа Петкова, която вече потвърди участие на нашия митинг, ще искаме конкретни мерки - краткосрочни, средносрочни и дългосрочни. Как ще работи комплексът, написано и разписано. Не обещания, а документи. Ще искаме тази прословута енергийна стратегия, която от доста време се отлага във времето, а трябваше да е готова в средата на годината.  \r\nНито АЕЦ „Белене\", нито други мощности такива могат да заменят комплекс „Марица изток\", заяви на нарочен брифинг ден преди протестния митинг синдикалният лидер на КНСБ в „Мини Марица-изток\" Наско Митев. Председателят на КНСБ в ТЕЦ „Марица Изток 2\" инж. Деян Дянков подчерта, че енергетиците са притеснени заради непосилните цени на въглеродните емисии, които държавната централа е принудена да купува. „Трябва да се намери адекватно решение за емисиите. От тях ескалира напрежение и в мините. Те не знаят колко тона въглища да произвеждат, защото ние не знаем колко ще работим. Трябва да има механизъм, с който ние да имаме сигурност занапред в годините\", подчерта Дянков. От министър Петкова синдикалистите ще искат да узнаят и каква ще е българската позиция на срещата на ООН за климата, която ще се проведе на 3 декември в Катовице, Полша. Митев и Дянков съобщиха пред медиите, че към настоящия момент те не са наясно с позицията на българска държава за срещата в Катовице. Това е причината президентите на КНСБ и КТ \"Подкрепа\" да поискат среща с държавния глава Румен Радев, който ще води държавната делегация в Катовице. Срещата ще се състои на 30 ноември (петък), тоест буквално в 12 без 5 преди световния форум за климата на 3 декември. На въпрос възможно ли е България да не подпише решенията в Катовице, ако те обричат комплекс „Марица изток\" на затваряне, вицепрезидентът на КНСБ Иван Никифоров отговори, че това е равносилно България да напусне Европейския съюз!?  \r\nМедията ни припомня, че ден след протестния митинг на КНСБ в Раднево, на 29 ноември в София ще се проведе протест, организиран от индустриалните федерации на КТ „Подкрепа\" с настояването за национална отговорна позиция на българските представители в Катовице, която да гарантира бъдещето на комплекс „Марица изток\".  \r\n„През пролетта на 2021 г. Стара Загора ще има изцяло обновена жп гара“, пише още изданието. До пролетта на 2019 г. трябва да се проведе тръжната процедура за избор на изпълнител на проекта „Реконструкция на гаров комплекс Стара Загора\". Тогава се очаква да започнат и строително-ремонтните дейности. Прогнозната стойност на проекта е 11 млн. лв., от които 85% европейско финансиране и 15% национално съфинансиране. През май 2021 г. Стара Загора ще има изцяло обновен гаров комплекс. Това съобщи вчера в Стара Загора транспортният министър Росен Желязков. Проектът, дело на обединение „КИГ - ИПС-ЕКА\", бе представен публично в зала „П. Р. Славейков\" в присъствието на кмета Живко Тодоров, общинското ръководство, зам. областния управител Димитър Драчев, представители на НКЖИ, БДЖ, жп гара Стара Загора, браншови организации на строителите и архитектите, общински съветници, медии и граждани. „Проблемът съществува от години, гарата е в тежко състояние, много оплаквания получаваме. Този ремонт е много наложителен и сме на финалната права с общи усилия да обновим тази емблематична за Стара Загора гара. Да имаме едно добро съоръжение за жителите и гостите на града\", обобщи ситуацията кметът Живко Тодоров, който бе домакин на събитието. „Сградата на гарата ще бъде с изцяло нова инженерна инфраструктура, ще бъде обхванато също и пероновото, и околното пространство, нещо, което град като Стара Загора отдавна заслужава и очаква с нетърпение\", допълни министър Желязков.  \r\nНастоящата сграда на ЖП гара Стара Загора е строена през 70-те и пусната в окончателна експлоатация през 1982 г. В разработения проект за обновяването й влизат приемното здание, първи перон, подлезът под самата сграда, перонните покрития на II и III перон и т.н. Ще бъдат направени функционални промени с обособени три нива на достъп - зона за пътници, зона с помещенията, отдавани под наем, и трета зона, която е изцяло ориентирана към I перон - за служители с контролиран достъп. В обхвата на проекта е включен и ремонт, възстановяване и модернизация на съществуващата жп инфраструктура с цел гарантиране на сигурността на пътниците, както и привеждане на гаровия комплекс в съответствие с европейските стандарти в жп транспорта. След реализацията му ще се подобри организацията на обслужването в гарата, както и ще се създадат необходимите удобства и комфорт на пътниците. Ще бъдат подменени всички видове инсталации. Ще бъде изградена нова информационна система и система за видеонаблюдение. Ще се ремонтират покривите и ще се направят изцяло нови фасади. Ще бъдат предвидени санитарни възли включително и за трудноподвижни лица, за които ще бъдат монтирани 4 нови асансьора, както и 2 ескалатора между партера и сутеренния етаж, заложени, но неизпълнени в проекта на досегашната гара. По линия на енергийна ефективност са застъпени подмяна на дограма, топлоизолация на стени, както и монтаж на слънчево-колекторни системи за битово гореща вода, съобщи арх. Ангел Енкин, който е част от екипа проектанти на старозагорския гаров комплекс. До момента в обновлението на жп инфраструктурата в България са вложени около 6 млрд. лв., съобщи още транспортният министър. За следващия програмен период парите няма да бъдат по-малко, уточни той, като целта е развитието в Европа на екологичен, бърз и ефективен транспорт, такъв, какъвто е железопътният транспорт. Обновлението на гарите по линията София - Бургас ще приключи до края на 2021 г., а влаковете ще се движат със 160 км/час, информира генералният директор на Национална компания „Железопътна инфраструктура\" Красимир Папукчийски, който също взе участие в представянето на проекта. Арх. Петър Киряков, председател на Камарата на архитектите в Стара Загора, направи бележки за масивната конструкция на козирката на приемното здание според проекта. Той изказа предложение общината да „прехвърли\" собствеността на подлезите на НКЖИ и те също да бъдат ремонтирани по проекта. Арх. Иван Иванов от Съюза на архитектите подчерта важността на пешеходния подлез като начин за лесен достъп до южната промишлена зона.  \r\nПредседателят на Общинския съвет Таньо Брайков предаде на проектантите желанието на фенклуб „Берое\" да бъде използван зеленият цвят в декорацията на гарата. Министър Росен Желязков приветства идеята, за която вече беше информиран. Зам.-кметът Красимира Чахова направи предложение да бъде обособен туристически център на гарата с идеята за идващите от Европа туристи, които биха се възползвали от икономичен, бърз и екологичен транспорт.  \r\nИдейният проект подлежи на доработване и довършване, като проектантите заявиха, че ще се съобразят с направените бележки по него.", "date": "2018.11.28", "title": "Преглед на основните теми в старозагорския печат"}
{"url": "http://www.focus-news.net/news/2018/11/28/2595526/vratsa-ogranicheno-e-dvizhenieto-na-tezhkotovarni-avtomobili-nad-12-tona-po-pat-i-1-botevgrad-vratsa-poradi-snegopochistvane.html", "text": "Ограничено е движението на тежкотоварни автомобили над 12 тона по път I-1 Ботевград – Враца поради снегопочистване. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "Враца: Ограничено е движението на тежкотоварни автомобили над 12 тона по път I-1 Ботевград – Враца поради снегопочистване"}
{"url": "http://www.focus-news.net/news/2018/11/28/2595520/prof-rumen-gechev-bsp-byudzhetat-za-2019-g-ne-garantira-ikonomichesko-razvitie.html", "text": "Не е нормално да има среднощни заседания и бюджетите да се приемат в 03.00 – 04.00 часа сутринта. Това каза народният представител от „БСП за България” проф. Румен Гечев  в предаването  „Тази сутрин”  по  бТВ . Според него този бюджет не гарантира икономическо развитие на България и прилича на безпилотно летене. Депутатът  определи правенето на българското законодателство като „швейцарско сирене“. \r\nГечев критикува управляващите, че не са обвързали бюджет 2019 с икономическия растеж. „Тази година те до края на септември не бяха изпълнили бюджета за 2018 г. за капиталови разходи с близо 70%. Тоест те са лишили българската икономика от капиталови средства, които те са заложили в техния бюджет. И сега правят същото през 2019 г., което е абсолютно неприемливо, тъй като за да бъде бюджетната политика обвързана с икономиката, тя трябва да отговаря на изискванията на т. нар. „фискална политика“, тоест да стимулира растежа. Нещо, което не виждаме в този бюджет“, поясни депутатът. \r\n„В България бюджетът се приема в последните години по един удивителен начин. Унгария си приеха бюджета в средата на годината. В Унгария, Чехия, Полша, както казваме, хората имат по три месеца обсъждане на бюджета. Тука правителството хвърли бюджета в последния възможен ден, съгласно закона, в последния срок и за 3–4 дни претупа в комисиите без никакви обсъждания, без взимането на мнението на професионалисти и на различни организации. И най-страшното е, че освен че се претупва бюджета и се хвърля в последния момент, както всички други закони, качеството на нашето законодателство е трагично в резултат на тези процедури, така и по отношение на среднощните заседания“, каза проф. Гечев. \r\n„Цената на българския слугинаж на нашите управници е изключително голяма. Проектът „Белене“ е заложен от 80-те години, вече сме 2018 г. Другите страни и народи си откриват други реактори. Г-н Борисов обикаля други страни и реже ленти на други големи обекти в Турция. А нашия обект той веднъж го нарича „прекрасен енергиен обект“, след това го нарича „гьол в Белене“. Сега май ще се окажем в ситуация, в която българският премиер ще изпрати телеграма на новата турска ядрена централа от „гьола в Белене“ или ще поздрави г-жа Меркел за вторите две тръби от Русия към Германия за газопровод, докато беше убит „Южен поток“. Вместо с „Южен поток“ ние да подаваме газ към Турция, ние да взимаме транзитните такси и да имаме стратегическо предимство, слугинажът на българските управници доведе до това, че ние сега ще клечим на тръбата да чакаме газта през Турция“, коментира депутатът темата за големите енергийни проекти и какво ще се случи с „Турски поток“. \r\nСпоред него това, че не сме изпълнили изискванията на Европа, е оправдание на управляващите. Той посочи, че причината е, че Вашингтон си има стратегически интереси през Брюксел и че са „натискали“ българското правителство като най-слабо звено в Източна Европа. Депутатът каза, че Международната атомна агенция е тази, която може да даде лиценз за строителство на АЕЦ „Белене“, а не Еврокомисията.", "date": "2018.11.28", "title": "Проф. Румен Гечев, БСП: Бюджетът за 2019 г. не гарантира икономическо развитие"}
{"url": "http://www.focus-news.net/news/2018/11/28/2595532/gabrovo-kashta-e-goryala-v-oblastniya-grad-tazi-nosht-nyama-postradali.html", "text": "Къща е горяла в Габрово тази нощ. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Съобщението за пожар на ул. „Никола Войновски” е получено около 01.20 часа. На място са изпратени два противопожарни автомобила и седем пожарникари. Причината за възникването на пожара е късо съединение. При инцидента са унищожени покривна конструкция, дървена дограма и са опушени стени. Няма пострадали. \r\nЛуиза ТРАНЧЕВА", "date": "2018.11.28", "title": "Габрово: Къща е горяла в областния град тази нощ, няма пострадали"}
{"url": "http://www.focus-news.net/news/2018/11/28/2595529/varna-obstanovkata-v-oblastta-kam-momenta-e-spokoyna-ne-sa-otcheteni-previsheniya-v-nivata-na-rekite-i-yazovirite.html", "text": "По доклади на оперативните дежурни към общинските съвети за сигурност обстановката във Варненска област към момента е спокойна. Това съобщиха за  Радио „Фокус“ – Варна  от Областна администрация – Варна. През последното денонощие не са отчетени проблеми във връзка с влошаване на метеорологичната обстановка. Всички населени места са с нормално електрозахранване и водоснабдяване. Пристанището и летището във Варна функционират нормално. Следи се и нивото на водоемите в региона, като проблеми не са отчетени. Реките Камчия и Провадийска са в коритата си, няма постъпила информация за аварийни ситуации по язовирните стени и съоръженията към тях.  \r\nВремето във Варна е студено, температурата на въздуха е около 1 градус, вали дъжд. От Областната администрация допълниха, че се очаква влошаване на обстановката в следобедните часове с понижение на температурите, валежи от сняг и усилване на вятъра. \r\nМарияна ВАЛЕНТИНОВА", "date": "2018.11.28", "title": "Варна: Обстановката в областта към момента е спокойна, не са отчетени превишения в нивата на реките и язовирите"}
{"url": "http://www.focus-news.net/news/2018/11/28/2595530/ombudsmanat-maya-manolova-shte-dade-preskonferentsiya-v-oblastna-administratsiya-haskovo-na-29-noemvri.html", "text": "Омбудсманът Мая Манолова ще даде пресконференция в Областна администрация - Хасково на 29 ноември. В рамките на два дни (28 и 29 ноември 2018 г.) омбудсманът и експерти от институцията приемат граждани във всички общини на Област Хасково – Димитровград, Ивайловград, Любимец, Маджарово, Минерални бани, Свиленград, Симеоновград, Стамболово, Тополовград, Харманли и Хасково, съобщиха от  пресофиса на омбудсмана на Република България .   \r\nОбщественият защитник ще приема в Общинска администрация Свиленград на 28 ноември 2018 г. от 13.30 часа и в Областна администрация Хасково на 29 ноември 2018 г. от 9.00 часа, а в останалите общини от областта гражданите ще бъдат консултирани от експертите на Манолова. \r\nНа 29 ноември 2018 г. от 10.00 часа омбудсманът ще даде пресконференция в Областна администрация Хасково. По-късно в 11.00 часа тя ще се срещне в Димитровград с 29-годишната Мария Иванова, на която съдейства за осигуряването на електрическа инвалидна количка. Младата жена от години мечтае да излезе от дома си, но семейството й не разполага със средства за закупуване на моторизираното помощното средство, затова в момента се провежда кампания в подкрепа на Мария Иванова. \r\nПриемните ще се проведат, след предварително записване, както следва: Община Димитровград \r\nДата: 28 ноември 2018 г. \r\nНачален час на приемната – 13.00 \r\nТелефони за записване: 0391/ 68 214                           \r\nМясто: Община Димитровград (бул. „Г. С. Раковски“ № 15); Община Ивайловград \r\nДата: 28 ноември 2018 г. \r\nНачален час на приемната – 13.30 \r\nТелефон за записване: 03661/ 60 51; 0884 776 669                     \r\nМясто: Народно читалище „Пробуда – 1914“, малка зала (ул. „Орфей“ № 1); Община Любимец \r\nДата: 28 ноември 2018 г. \r\nНачален час на приемната – 13.30 \r\nТелефон за записване: 03751/ 89 12                     \r\nМясто: Клуб на инвалида, до Община Любимец (ул. „Републиканска“ № 4); Община Маджарово \r\nДата: 28 ноември 2018 г. \r\nНачален час на приемната – 13.30 \r\nТелефон за записване: 03720/ 22 20 \r\nМясто: Община Маджарово, зала на II етаж (ул. „Петър Ангелов“ № 1); Община Свиленград \r\nДата: 28 ноември 2018 г. \r\nНачален час на приемната – 13.30 \r\nТелефони за записване: 0379/ 74 365; 0886 848 098 \r\nМясто: Общинска администрация Свиленград, кабинет 320 (бул. „България“ № 32); Община Симеоновград \r\nДата: 28 ноември 2018 г. \r\nНачален час на приемната – 13.00 \r\nТелефон за записване: 03781/ 23 41 \r\nМясто: Община Симеоновград, зала „Гьорчо Караколев“ – ритуална зала (пл. „Шейновски“ № 3); Община Харманли \r\nДата: 28 ноември 2018 г. \r\nНачален час на приемната – 13.30 \r\nТелефони за записване: 0373/ 82 727 \r\nМясто: Община Харманли (пл. „Възраждане“ № 1); Община Минерални бани \r\nДата: 29 ноември 2018 г.  \r\nНачален час на приемната – 10.00 \r\nТелефон за записване: 0885 693 669           \r\nМясто: Община Минерални бани, зала на Общински съвет (бул. „Васил Левски“ № 3); Община Стамболово \r\nДата: 29 ноември 2018 г. \r\nНачален час на приемната – 10.00 \r\nТелефон за записване: 0879 635 718 \r\nМясто: Община Стамболово, кабинет 35; Община Тополовград \r\nДата: 29 ноември 2018 г. \r\nНачален час на приемната – 10.00 \r\nТелефон за записване: 0888 522 504            \r\nМясто: Информационен център „Терзиева къща“ \r\n(ул. „Драма“ № 3); Община Хасково \r\nДата: 29 ноември 2018 г. \r\nНачален час на приемната – 9.00  \r\nТелефони за записване: 0879 250 959 \r\nМясто: Областна администрация - Хасково (пл. „Свобода“ № 5).", "date": "2018.11.28", "title": "Омбудсманът Мая Манолова ще даде пресконференция в Областна администрация - Хасково на 29 ноември"}
{"url": "http://www.focus-news.net/news/2018/11/28/2595531/blagoevgrad-oblastniyat-informatsionen-tsentar-predstava-vazmozhnostite-za-finansirane-na-proekti-chrez-evropeyskite-strukturni-fondove-prez-2019-godina.html", "text": "Областен информационен център-Благоевград организира пресконференция във връзка с възможностите за финансиране на проекти чрез Европейските структурни и инвестиционни фондове през 2019 година. Това съобщиха за  Радио „Фокус“-Пирин  от структурата. Ще бъде представен и отчет за дейността на центъра през 2018 година. Пресконференцията ще се проведе от 10.00 часа в Областния информационен център.", "date": "2018.11.28", "title": "Благоевград: Областният информационен център представа възможностите за финансиране на проекти чрез Европейските структурни фондове през 2019 година"}
{"url": "http://www.focus-news.net/news/2018/11/28/2595537/dots-kristina-bliznakova-balgarskiyat-proekt-maxima-doprinasya-za-razvitieto-na-tehnologii-spomagashti-za-ranna-diagnostika-na-rak-na-gardata.html", "text": "Българският проект MaXIMA допринася за развитието на технологии, спомагащи за ранна диагностика на рак на гърдата. Това каза за сутрешния блок „Добро утро, България“ на  Радио „Фокус“  доц. Кристина Близнакова, координатор на проекта. Идеята е да се развият и технологии, които могат да намалят смъртността, причинена от заболяването, допълни тя. Доц. Кристина Близнакова обясни кои са най-надеждните техники за диагностика на рак на гърдата. „Класическата техника, която се води „златният стандарт“, е рентгеновата мамография. Това е двуизмерен преглед, който се провежда особено при жени над 45 години. Това е техника, която трябва да се прилага на всеки 2 години при тези жени. При по-младите златният стандарт е ултразвукът. При него обаче има някои проблеми. Тези две техники са основните в България. Има и нови техники в момента, които в страната са локализирани само в София – триизмерните мамографии, също рентгенови. Качеството на образа при тях е много добър и може с голяма точност да се установи вида на тумора. Другата техника е томографска мамография, но в България все още не съществува такъв апарат“, обясни доц. Кристина Близнакова. Тя каза още, че  проектът MaXIMA има за цел да създаде триизмерни модели на тумори и база данни, в която в момента има над 180 модела на такива тумори. Това ще подобри разработването на иновативни техники за откриване заболяването рак на гърдата, уточни доц. Кристина Близнакова. Проектът MaXIMA е приложим и при откриването на рак на белите дробове, допълни координаторът на проекта.", "date": "2018.11.28", "title": "Доц. Кристина Близнакова: Българският проект MaXIMA допринася за развитието на технологии, спомагащи за ранна диагностика на рак на гърдата"}
{"url": "http://www.focus-news.net/news/2018/11/28/2595538/stara-zagora-v-grada-zapochna-49-iyat-festival-na-opernoto-i-baletnoto-izkustvo.html", "text": "Четиридесет и деветото издание на Фестивала на оперното и балетно изкуство (ФОБИ) бе открито тържествено снощи в залата на Старозагорската опера. Фестивалът продължава до 8 декември, съобщиха от пресцентъра на  Община Стара Загора . \r\n„За мен е голяма чест да бъда на тази сцена, където израснаха много млади хора. За мен е чест да ги подкрепям, както и целият екип на Общината. Старозагорската опера доказа през годините, че е на необходимата висота и благодарение на новото ръководство  тя се върна на мястото на водещите опери в България. С балета „Дон Кихот“ се открива фестивала. Всеки в своя живот някога се е чувствал като Дон Кихот, но е хубаво човек да мечтае и красиво да го прави“, каза кметът на Стара Загора Живко Тодоров. Той пожела много творчески успехи на участниците и емоционални моменти за публиката.  \r\n„За пръв път Фестивалът ще бъде открит с балет. Безкрайно съм щастлив, че Община Стара Загора през всичките тези 51 години помага и прави така, че  този фестивал да бъде да възможен“, посочи Огнян Драганов, директор на Държавна опера Стара Загора.   \r\nТази година Фестивалът е под надслов „Различният фестивал“, някои от заглавията ще се играят за пръв път на старозагорска сцена. Балетът “Дон Кихот”, който е най-новата постановка на Старозагорската опера, е сред върховите постижения на класическия танц. Солистът и хореограф Аршак Галумян е хореограф и премиер солист на Щатсбалет-Берлин. Асистент-хореограф е Красина Павлова - примабалерина на Щатсбалет-Берлин и гордост за своята учителка Силвия Томова, артистичен директор на балета на Старозагорската опера. Художник на декора и костюмите е италианецът Салваторе Русо. В спектакъла участва цялата многонационална балетна трупа на Държавна опера-Стара Загора. В ролите на Китри и Базил са Анелия Димитрова и Томоки Ишиго, Александър Желев е Дон Кихот, а Карлос Сантос – Санчо Панса. В останалите колоритни роли танцуват Фиорди Лоха, Харука Суга, Марина Сороче, Марта Перез, Мартина Префетто, Фредерико Пинто, Ивайло Янев, Станко Танев, Рио Сузуки и др. \r\n „Тази година Фестивалът е под надслов „Различният фестивал“, някои от заглавията ще се играят за пръв път на старозагорска сцена. Ще има гости от различни страни като Румъния, Италия, Македония. \r\nЦигуларката Теодора Късметска – Сороков, която концертира с Виенския симфоничен оркестър  ще бъде солист в Концерт за цигулка и оркестър от Лудвиг ван Бетовен на оркестър на Старозагорската опера. Диригент е Дмитрий Василиев, художествен ръководител на Международния младежки оркестър „Чайковски“.    \r\nДържавна опера Пловдив ще гостува със спектакъла на операта „Катерина Измайлова“ от Дмитрий Шостакович, а Държавна опера Варна ще представи рядко изпълняваната оперна класика „Джоконда“ от Амилкаре Понкиели. \r\nСъвременният танцов спектакъл „ In-between“ ще представи частната формация „Стрийм Денс“, а на 5 декември предстои реализацията на международния проект „Ансамбъл за съвременна музика - Люксембург“.  \r\nМакедонската опера и балет Скопие ще гостува с класическото заглавие на Росини „Севилският бръснар“  в оригинален прочит на австрийската режисьорка Урсула Хорнер. \r\nКамерната опера „Процесът Мерилин Монро“ от австрийския композитор Роланд Баумгартнер ще представи Старозагорската опера в заседателната зала на Общински съвет Стара Загора. Фестивалът ще бъде закрит с балета „Лешникотрошачката“ на Софийската опера и балет.", "date": "2018.11.28", "title": "Стара Загора: В града започна 49-ият Фестивал на оперното и балетното изкуство"}
{"url": "http://www.focus-news.net/news/2018/11/28/2595540/veliko-tarnovo-vavezhda-se-vremenna-organizatsiya-na-dvizhenieto-na-avtomobili-vav-vrazka-s-provezhdaneto-na-sabitie-ot-kolednata-programa-na-obshtinata.html", "text": "Въвежда се временна организация на движението на автомобили във връзка с провеждането на събитие от коледната програма на Общината. Това съобщиха от пресцентъра на  Община Велико Търново . Във връзка с подготовката и провеждането на специалното събитие, което да положи началото на коледната програма и включването на коледните светлини на 30 ноември за времето от 16.30 до 18.30 часа или до приключване на събитието се затваря за движение на автомобили ул. „Васил Левски“ в участъка от кръстовището с ул. „Христо Ботев“ до кръстовището с ул. „Цар Освободител“.", "date": "2018.11.28", "title": "Велико Търново: Въвежда се временна организация на движението на автомобили във връзка с провеждането на събитие от коледната програма на Общината"}
{"url": "http://www.focus-news.net/news/2018/11/28/2595542/kyustendil-turisticheski-hor-osogovsko-eho-otbelyazva-svoya-55-godishen-yubiley.html", "text": "Туристически хор „Осоговско ехо” отбелязва своя 55-годишен юбилей от 18.00 часа в залата на читалище „Братство” в Кюстендил. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово”. В програмата са включени популярни туристически песни, изпълнявани от хора през годините.  \r\n„Туристическият хор „Осоговско ехо” е създаден през 1963 година по инициатива на Стефан Иванов под ръководството на диригента Мишо Михайлов. Диригент на хора е известният кюстендилски музикант Димитър Цветков, корепетитор Жана Райнова”, каза Силвия Михова. По думите й „Осоговско ехо” участва активно във всички мероприятия, организирани от читалището, туристическото дружество и Община Кюстендил. През годините хорът е печелил призови места от участието си на фестивали на туристическата песен, прегледи на туристическите хорове и други конкурси. \r\nВенцеслав ИЛЧЕВ", "date": "2018.11.28", "title": "Кюстендил: Туристически хор „Осоговско ехо” отбелязва своя 55-годишен юбилей"}
{"url": "http://www.focus-news.net/news/2018/11/28/2595541/gabrovo-s-narusheno-vodopodavane-sa-kv-sirmani-v-oblastniya-grad-i-selo-yavorets-zaradi-avarii.html", "text": "С нарушено водоподаване до 17.00 часа са кв. „Сирмани“ в Габрово и село Яворец. Това съобщиха за  Радио „Фокус“ – Велико Търново  от ВиК - Габрово. Причина за преустановяване на водоподаването е извършването на аварийни ремонти. \r\nПоради продължителното засушаване и намаления дебит на водоизточниците е въведен режим на водоподаване в селата Здравковец и част от Влайчевци. Два дни има вода, а два дни - няма. По същите причини се променя вече въведеният режим на водоподаване в село Велковци. Вода се подава през 48 часа, т. е. два дена няма вода, на третия – има. Забранява се ползването на питейна вода за напояване и други цели, различни от питейно-битови нужди.  \r\nМария НЕДЕВА", "date": "2018.11.28", "title": "Габрово: С нарушено водоподаване са кв. „Сирмани“ в областния град и село Яворец заради аварии"}
{"url": "http://www.focus-news.net/news/2018/11/28/2595539/varna-zasega-nyama-postapili-signali-kam-politsiyata-za-porazheniya-vav-vrazka-sas-silniya-vyatar-i-valezhite.html", "text": "Засега няма постъпили сигнали към полицията във Варна за поражения във връзка със силния вятър и валежи. Това съобщиха за  Радио „Фокус“ – Варна  от пресцентъра на ОДМВР – Варна. Оранжев код за вятър, сняг и поледици е обявен в област Варна. Според прогнозата започналият да вали през нощта дъжд ще премине в сняг. Ще се усили североизточният вятър, до 20-25 м/с и ще има виелици и навявания. От полицията препоръчват на шофьорите да тръгват на път със зареден резервоар и подготвени автомобили заради очакваната рязка промяна на времето. „Ако не се налага непременно да пътувате, отложете заминаването до нормализиране на обстановката, преценете дали се налага на път да тръгне цялото семейство. Особено важна е преценката, ако имате малко дете. При попадане в рискова ситуация сигнализирайте първо на телефона за спешни случаи 112, след това потърсете за съдействие близки и приятели“, съветват от полицията. \r\nМарияна ВАЛЕНТИНОВА", "date": "2018.11.28", "title": "Варна: Засега няма постъпили сигнали към полицията за поражения във връзка със силния вятър и валежите"}
{"url": "http://www.focus-news.net/news/2018/11/28/2595545/dobrich-neotlozhen-remont-shte-bade-napraven-na-sgradite-na-dve-obshtinski-detski-gradini.html", "text": "Неотложен ремонт ще бъде направен на сградите на две общински детски градини в Добрич - №25 „Весела“ и №18 „Дора Габе“, предаде кореспондент на  Радио „Фокус” – Варна . Ремонтите са възможни благодарение на актуализацията на Програмата за капиталови разходи, одобрена на последното заседание на Общинския съвет. Общо предвидената сума е 400 000 лв. От нея 289 000 лв. ще бъдат отпуснати за дейностите в ЦДГ №25 „Весела“. Там ще бъдат укрепени земната основа на административния блок, самият административен, ще бъде укрепена подпорна стена. За основен ремонт на покрив и отводнителна система в ЦДГ №18 „Дора Габе“ са предвидени 111 000 лева. \r\nЖулиета НИКОЛОВА", "date": "2018.11.28", "title": "Добрич: Неотложен ремонт ще бъде направен на сградите на две общински детски градини"}
{"url": "http://www.focus-news.net/news/2018/11/28/2595528/hashim-tachi-ot-vashington-tova-e-istinskiyat-moment-za-dogovor-s-belgrad.html", "text": "Президентът на Косово Хашим Тачи, след срещата си с държавния сектертар на САЩ Майк Помпео, заяви, че това е истинският момент за постигане на договор с Белград, предава  „Макфакс“ . \r\n„Срещата мина отлично. Имаме пълната подкрепа от САЩ и това е истинският момент за постигане на договор“, заяви държавният глава. \r\nПо неговите думи, подписването на договор би било добро за всички. „Ролята на САЩ е незаменима. Необходим е политически консенсус. Трябва да постигнем договор“, подчерта Тачи. \r\nОсвен това косовският президент се е срещнал и със съветника по национална сигурност на Белия Дом Джон Болтън. Както бе съобщено от кабинета на Тачи, той е получил подкрепа за постигане на договор за нормализация на отношенията със Сърбия. \r\nТачи е благодарил на американския президент Доналд Тръмп за подкрепата за Косово във всички области. \r\nВ съобщението се казва още, че в течение на посещението си в САЩ, президентът на Косово ще се срещне и с бившия американски президент Джордж Буш младши. \r\nПревод и редакция:", "date": "2018.11.28", "title": "Хашим Тачи от Вашингтон: Това е истинският момент за договор с Белград"}
{"url": "http://www.focus-news.net/news/2018/11/28/2595546/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-noemvri.html", "text": "„Софийска вода” временно ще прекъсне водоснабдяването в някои части на столицата на 29 ноември. Това съобщиха от пресцентъра на  дружеството . \r\nВъв връзка с подмяна на хидрофорна уредба до бл. 1 в жк. „Изток“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Чарлз Дарвин“ №25 бл. 2, ул. „Пиер Дегейтър“ №9 бл. 3, ул. „Пиер Дегейтър“№4 бл. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чарлз Дарвин“ №25. \r\nВъв връзка с реконструкция на уличен водопровод на ул. 107 жк. „Обеля“ 2 , се налага спиране на водоподаването от 09:00 до 17:00 часа на клиентите на „Софийска вода”, живеещи в: бл. 269, бл. 268, бл. 272, бл. 273, бл. 271, ул. 275. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 30 ДКЦ“. \r\nВъв връзка с подмяна на редуктор и спирателен кран на ул. „Дяволска река“ във вилна зона „Бункера“ се налага спиране на водоподаването от 09:00 до 16:30 часа на клиентите на „Софийска вода”, живеещи в района на: вилна зона „Бункера“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бистришко шосе“ ъгъла с ул. „Самодивски езера“. \r\nВъв връзка с подмяна на сградно водопроводно отклонение  на ул. „Хемус“ в жк. „Гео Милев“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Хемус“ от ул. „Коста Лулчев“ до ул. „Лидице“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хемус“ ъгъла с ул. „Коста Лулчев“. \r\nВъв връзка с пресвързване на уличен водопровод на бул. „Димитър Тошков“ в с. Локорско се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Илия Манов“, ул. „Славе Турчов“, ул. „Веско Веселинов“, бул. „Димитър Тошков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Манов“ ъгъла с бул. „Димитър Тошков“. \r\nВъв връзка с прекъсване на сградно водопроводно отклонение  на ул. „Зеленска“ в кв. „Бенковски“ се налага спиране на водоподаването от 09:30 до 14:00 часа на клиентите на „Софийска вода”, живеещи в района на: ул. „Веле Митров“, ул. „Зеленска“, ул. „Оралица“, бул. „Лазар Михайлов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Календерска“ ъгъла с ул. „Поп Георги Величков“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.28", "title": "„Софийска вода” временно ще прекъсне водоснабдяването в някои части на столицата на 29 ноември"}
{"url": "http://www.focus-news.net/news/2018/11/28/2595547/kyustendil-signal-za-navodnena-ot-dazhda-kashta-e-podaden-v-protivopozharnata-sluzhba-v-grada.html", "text": "Сигнал за наводнена от дъжда къща е подаден в противопожарната служба в Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Сигналът е подаден от обитатели на къща в града, чиято приземна част е била наводнена от валежите от дъжд. Къщата се намира на улица „Константинова баня” в Кюстендил. Тази сутрин екип на Районна служба „Пожарна безопасност и защита на населението” е оказал техническа помощ по отводняването на къщата. Няма пострадали хора. \r\nВенцеслав ИЛЧЕВ", "date": "2018.11.28", "title": "Кюстендил: Сигнал за наводнена от дъжда къща е подаден в противопожарната служба в града"}
{"url": "http://www.focus-news.net/news/2018/11/28/2595536/parlamentat-prie-byudzhetite-na-fondovete-za-maychinstvo-trudovi-zlopoluki-i-bezrabotitsa.html", "text": "Парламентът прие бюджетите на фондовете за майчинство, трудови злополуки и безработица, предаде репортер на  Агенция „Фокус“ . Приходите по бюджета на фонд „Пенсии, несвързани с трудова дейност“ са в размер на 296,5 млн. лв. \r\n217,4 млн. лв. са приходите в бюджета на фонд „Трудова злополука и професионална болест“ за 2019 г., а разходите са малко над 53 млн. лв.  \r\nПриходите на фонд „Общо заболяване и майчинство“ са в размер на 1,1 млрд. лв., като дефицитът е малко над 44 млн. лв. \r\nПриходите по бюджета на фонд „Безработица“ са малко над 315 млн. лв., а разходите – почти 450 млн. лв. Дефицитът в бюджета е около 135 млн. лв. \r\nЦветилена СИМЕОНОВА", "date": "2018.11.28", "title": "Парламентът прие бюджетите на фондовете за майчинство, трудови злополуки и безработица"}
{"url": "http://www.focus-news.net/news/2018/11/28/2595543/sofiya-vazstanoveno-e-dvizhenieto-na-patya-kv-boyana-mestnost-zlatnite-mostove.html", "text": "Възстановено е движението на пътя кв. „Бояна“ - местност Златните мостове. Това съобщиха от пресцентъра на  Столична община .", "date": "2018.11.28", "title": "София: Възстановено е движението на пътя кв. „Бояна“ - местност Златните мостове"}
{"url": "http://www.focus-news.net/news/2018/11/28/2595549/api-vremenno-e-ogranicheno-dvizhenieto-na-tovarni-avtomobili-nad-12-tona-po-pat-i-5-ruse-byala-poradi-snegopochistvane.html", "text": "Временно е ограничено движението на товарни автомобили над 12 тона по път I-5 Русе – Бяла поради снегопочистване. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "АПИ: Временно е ограничено движението на товарни автомобили над 12 тона по път I-5 Русе – Бяла поради снегопочистване"}
{"url": "http://www.focus-news.net/news/2018/11/28/2595554/sliven-60-kilograma-tyutyun-bez-banderol-sa-izzeti-pri-proverka-na-lek-avtomobil-v-selo-zhelyu-voyvoda.html", "text": "60 килограма тютюн без бандерол са иззети при проверка на лек автомобил в село Желю войвода. Това съобщиха от  ОДМВР - Сливен . На 27 ноември служители на сектор „Противодействие на икономическата престъпност“ и участък „Запад“ предприемат проверка на лек автомобил „Фолксваген Пасат“. Автомобилът е спрян в село Желю войвода, управляван е от 63-годишен с инициали С.Х. от град Сливен. В хода на проверката се установява, че С.Х. превозва 60 килограма ситно нарязан тютюн, предназначен за продажба. С.Х. е задържан за 24 часа. По случая е образувано досъдебно производство.", "date": "2018.11.28", "title": "Сливен: 60 килограма тютюн без бандерол са иззети при проверка на лек автомобил в село Желю войвода"}
{"url": "http://www.focus-news.net/news/2018/11/28/2595552/kiril-kotev-kmet-na-sandanski-az-ne-moga-da-vyarvam-na-anton-kutev-za-sluchaya-s-bitoto-17-godishno-momche-ot-tsivilen-politsay-v-grada.html", "text": "Аз не мога да вярвам на Антон Кутев за случая с битото 17-годишно момче от цивилен полицай в Сандански. Това каза за  Радио „Фокус“-Пирин  кметът на Община Сандански Кирил Котев. Според него Антон Кутев прави политика на базата на дадения случай. „Познавам го добре, бил съм народен представител с него. В момента се извършва проверка по случая, лично аз не вярвам на твърденията на Кутев, но нека приключи проверката и ще видим за какво става дума“, заяви Кирил Котев. \r\nНатали СТЕФАНОВА", "date": "2018.11.28", "title": "Кирил Котев, кмет на Сандански: Аз не мога да вярвам на Антон Кутев за случая с битото 17-годишно момче от цивилен полицай в града"}
{"url": "http://www.focus-news.net/news/2018/11/28/2595555/kyustendil-preminavaneto-prez-gkpp-gyueshevo-se-izvarshva-bez-golyamo-izchakvane-patnite-nastilki-sa-mokri-i-hlazgavi.html", "text": "Трафикът на ГКПП „Гюешево” е с нормална интензивност, пътните настилки са мокри и хлъзгави. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към момента е нормален, преминаването се извършва без голямо изчакване. По пътя от и за пункта има опасност от падащи камъни. \r\nВенцеслав ИЛЧЕВ", "date": "2018.11.28", "title": "Кюстендил: Преминаването през ГКПП „Гюешево” се извършва без голямо изчакване, пътните настилки са мокри и хлъзгави"}
{"url": "http://www.focus-news.net/news/2018/11/28/2595548/montana-vremenno-se-ogranichava-dvizhenieto-na-vsichki-avtomobili-po-pat-i-1-vidin-vratsa-v-uchastaka-ruzhintsi-sumer-poradi-snegopochistvane.html", "text": "Временно се ограничава движението на всички автомобили по път I-1 Видин - Враца на територията на област Монтана в участъка Ружинци - Сумер поради снегопочистване. Това съобщиха от пресцентъра на  Агенция „Пътна инфраструктура“ . Шофьорите е необходимо да изчакват на място.", "date": "2018.11.28", "title": "Монтана: Временно се ограничава движението на всички автомобили по път I-1 Видин - Враца в участъка Ружинци - Сумер поради снегопочистване"}
{"url": "http://www.focus-news.net/news/2018/11/28/2595550/veliko-tarnovo-s-nad-20-minuti-zakasnenie-se-dvizhi-avtobus-nomer-5-v-grada-poradi-obilniya-snegovalezh.html", "text": "С над 20 минути закъснение се движи автобус номер 5 във Велико Търново. Причината е обилният снеговалеж и недобре почистените улици в кварталите на града, предаде репортер на  Радио „Фокус“ – Велко Търново . Останалите линии, които обслужват кв. „Колю Фичето“, също закъсняват, но с по-малко време. Централната градска част, основните улици и булеварди, пътните възли и подходите към Велико Търново са почистени.  \r\nВ момента се обработват настилките в кварталите и тротоарите, които на места са непроходими. Обстановката се усложнява допълнително и заради паркираните автомобили на пътното платно, които затрудняват работата на почистващите машини. От Община Велико Търново призовават шофьорите да са търпеливи и при възможност да не използват колите си. Органите на реда съветват водачите да са внимателни и да карат със съобразена скорост. \r\nЛуиза ТРАНЧЕВА", "date": "2018.11.28", "title": "Велико Търново: С над 20 минути закъснение се движи автобус номер 5 в града поради обилния снеговалеж"}
{"url": "http://www.focus-news.net/news/2018/11/28/2595544/georgi-gyokov-bsp-maksimalniyat-mesechen-osiguritelen-dohod-ot-2600-lv-tryabva-da-se-uvelichi-ne-kakto-se-predlaga-gerb-na-3000-lv-a-pone-na-3900-lv.html", "text": "Максималният месечен осигурителен доход от 2600 лв. трябва да се увеличи не както се предлага ГЕРБ на 3000 лв., а поне на 3900 лв. Това каза народният представител от ПГ на „БСП за България“ Георги Гьоков от трибуната на Народното събрание по време на гласуването на бюджета на ДОО за 2019 г., предаде репортер на  Агенция „Фокус“ . \r\n„Член 9 от бюджета на ДОО се отнася за приходната част на бюджета – осигурителните параметри се определят с него. И тъй като данъчната осигурителна система в България не функционира справедливо, смятам че те трябва да се ревизират. С увеличаването на максималния осигурителен доход се правят сериозни промени в Пенсионно-осигурителната система. Това решение е взето без да се спазват принципите за справедливост, яснота и откритост и без дебати, по които да вземат отношение всички засегнати страни. Поставям под съмнение, че промените в бюджета на ДОО отговарят на нуждите на българските граждани. Максималният осигурителен доход расте ежегодно, откакто управлява ГЕРБ. Имаше идея той да не се променя до края на мандата на ГЕРБ през 2021 г., но сега той изненадващо и немотивирано се повишава на 3000 лв., което е крачка макар и не достатъчна в правилна посока“, каза още Гьоков и посочи, че решението е немотивирано, защото според него е било взето без сериозни дебати със социалните партньори.  \r\n„Считаме за справедливо максималният месечен осигурителен доход от 2600 лв. да се увеличи не както се предлага на 3000 лв., а поне на 3900 лв. и съответно максималната пенсия да се увеличи от 910 лв. не на 1200 лв., както се предвижда, а на 1560 лв. Също така предлагаме тенденции в бъдеще да отпаднат и максималния месечен размер на осигурителния доход, и тавана на пенсиите“, заяви той.", "date": "2018.11.28", "title": "Георги Гьоков, БСП: Максималният месечен осигурителен доход от 2600 лв. трябва да се увеличи не както се предлага ГЕРБ на 3000 лв., а поне на 3900 лв."}
{"url": "http://www.focus-news.net/news/2018/11/28/2595553/top-channel-albaniya-trima-albantsi-sa-ubiti-v-gartsiya-prez-poslednata-sedmitsa.html", "text": "Тялото на 63-годишен албанец е открито в понеделник сутринта в Гърция. Мъжът е прострелян от близко разстояние и тялото му е изхвърлено в канал, в близост до Спартера (на остров Керкира), съобщава  тиранският телевизионен канал Top Channel . \r\nВ неделя, 35-годишен албанец е намерен мъртъв в килията си в затвора в Трикала (на 50 км източно от Лариса). Властите все още не са коментирали случая пред медиите. Това е вторият затворник, умрял в същия затвор. Първият, Илия Карели, присъства във видео, на което се вижда как стражарите го измъчват преди да умре, отбелязва медията. \r\nСъщо така, преди няколко дни друг албанец беше застрелян на границата между Албания и Гърция в престрелка с гръцката полиция. Агенция „Фокус“ припомня:  В края на октомври албанската полиция застреля етническият грък Константинос Кацифас, след като той откри огън по служители на реда. Причината за инцидента беше издигнато от него гръцко знаме на военно гробище от Втората световна война в албанското село Буларат, намиращо се на 6 км от границата между Албания и Гърция. \r\nСпоред албанските медии мъжът, идентифициран като 35-годишния Константинос Кацифас, е открил огън по полицаите с автомат Калашников, докато те сваляли знамето, издигнато на гръцко военно гробище. Това се случило в село, където живеят предимно гърци, които отбелязвали годишнината от влизането на Гърция във Втората световна война през 1940 г. \r\nКакто се твърди, Кацифас първо избягал в селото, като стрелял с оръжието си, а след това тръгнал към планините в опит да избегне арест. Скоро след това обаче бил засечен от екип на албанските специални части, които свидетелстват, че той започнал да стреля по тях, преди те да открият огън по него и да го убият. \r\nКацифас, чието семейство произлиза от северозападния гръцки град Йоанина, е роден и израснал в Буларат, но в последно време живял в Атина. Снимките в гръцките медии го показват облечен във военен камуфлаж с гръцко знаме в ръка. \r\nНа погребението в същото село се пристигнаха няколкостотин гърцки националисти и съпроводиха церемонията със скандирания „Македония е гръцка“, „Северен Епир е гръцки“ и обиди срещу албанците. Това предизвика Тирана да обяви за „персона нон грата“ 52-ма гърци за „разпространяване на етническа нетърпимост“. \r\nИнтересен факт е, че преди тези събития Албания и Гърция бяха на прага да подпишат договор за демаркация на морските граници между двете държави в Йонийско море. В основата на инициативата беше на бившия гръцки министър на външните работи Никос Коцияс, който направляваше и процеса по постигането на споразумение за името между Атина и Скопие. След оставката на дипломата обаче преговорите зациклиха.   \r\nПревод и редакция:", "date": "2018.11.28", "title": "Top Channel (Албания): Трима албанци са убити в Гърция през последната седмица"}
{"url": "http://www.focus-news.net/news/2018/11/28/2595559/kyustendil-informatsionna-sreshta-otnosno-sazdavaneto-na-biznes-i-predpriemachestvoto-shte-se-provede-v-grada.html", "text": "Информационна среща относно създаването на бизнес и предприемачеството ще се проведе в Кюстендил. Това съобщиха за  Радио „Фокус” – Кюстендил  от читалище „Васил Левски” в града. Информационната среща ще започне от 17.30 часа в залата на читалището. Тя има за цел да представи пред заинтересованите по какъв начин могат да започнат свой бизнес, как да бъдат успешни предприемачи и да развиват личните си и професионални знания и умения за бизнес. Ще бъдат представени и възможностите за безплатни обучения и консултации по предприемачество. Целта е желаещите да натрупат необходимите знания, опит и подкрепена експертиза, което да доведе до устойчиво професионално развитие за стартиране на собствен бизнес. \r\nВенцеслав ИЛЧЕВ", "date": "2018.11.28", "title": "Кюстендил: Информационна среща относно създаването на бизнес и предприемачеството ще се проведе в града"}
{"url": "http://www.focus-news.net/news/2018/11/28/2595560/pazardzhik-samodeytsi-ot-chitalishteto-v-selo-bata-predstavyat-avtentichni-obichai-i-traditsii-v-oblastniya-grad.html", "text": "Самодейци читалището в село Бъта ще представят оъ 10.30 часа в Залата на Архитектурния съвет в Пазарджик автентични обичаи и традиции, каза за  Радио „Фокус“ – Пазарджик  Веселина Велчева, организатор на инициативата. Тя обясни, че културната проява е по проекта „Всеки си го може“, като продукцията е качествено нова. „Това не е класически концерт, а самодейците са в ролята на актьори. Те ще поканят публиката да се включи в спектакъла от фолклорна музика и танци. Те ще имат възможност да научат една бътовска песен и да играят местно хоро. Освен това ще бъдат показани типични храни за трапезата в село Бъта. Ще покажем как по интересен и вкусен начин може да се консумира шарената сол в различни храни“, коментира Велчева. Тя каза също, че ще бъдат показани и кукерски маски, които участват в обичая „Рогач“, а присъстващите ще имат възможност за сглобят кукерски костюм. „Те ще научат повече за тази традиция и за празника, а също за начина на изработване на тези маски, защото някои от тях са доста сложни“, допълни Велчева. \r\nВаня НИКОЛОВА", "date": "2018.11.28", "title": "Пазарджик: Самодейци от читалището в село Бъта представят автентични обичаи и традиции в областния град"}
{"url": "http://www.focus-news.net/news/2018/11/28/2595561/zam-ministar-prof-nikolay-prodanov-i-predsedatelyat-na-aikb-vasil-velev-obsadiha-vazmozhnostite-za-povishavane-na-trudovata-zaetost-na-lishenite-ot-svoboda.html", "text": "Заместник-министърът на правосъдието проф. Николай Проданов проведе работна среща с Васил Велев, председател на Управителния съвет на Асоциацията на индустриалния капитал в България (АИКБ). Това съобщиха от пресцентъра на  Министерството на правосъдието . На срещата присъстваха гл. комисар Васил Миладинов, главен директор на Главна дирекция „Изпълнение на наказанията“ и Иван Иванов, изпълнителен директор на Държавно предприятие “Фонд затворно дело“, което осъществява управление на стопанските дейности в местата за лишаване от свобода. \r\nОсновна разисквана тема беше повишаването на трудовата заетост на лишените от свобода на територията на местата за изпълнение на наказанията. Бяха обсъдени и варианти за по-ефективно използване на свободните производствени помещения. По време на разговора бе изтъкнато, че стопанската дейност, извършена от лишените от свобода, дава възможност за реално намаляване на сроковете на техните присъди и има пряко отношение към тяхната ресоциализация.  \r\nОт името на АИКБ г-н Велев заяви, че стопанските субекти, които са членове на Асоциацията, имат интерес към използването на свободния трудов ресурс и наличните производствени мощности в местата за изпълнение на наказанията. Той се ангажира с процеса на информирането на съответните мениджъри относно актуалните икономически възможности, които биха могли да се реализират в териториалните рамки на Главна дирекция „Изпълнение на наказанията“. \r\nПрисъстващите на срещата се обединиха около идеята за взаимноизгодния характер на обсъжданата проблематика и се договориха за поддържане на постоянен контакт.", "date": "2018.11.28", "title": "Зам.-министър проф. Николай Проданов и председателят на АИКБ Васил Велев обсъдиха възможностите за повишаване на трудовата заетост на лишените от свобода"}
{"url": "http://www.focus-news.net/news/2018/11/28/2595564/taysan-fyuri-az-sam-tuk-samo-i-edinstveno-za-da-sam-nay-dobriyat.html", "text": "Tyson Fury (27-0) се изправя срещу шампиона в тежка категория на WBC, Deontay Wilder (40-0) за титлата на 1-ви декември в Калифорния. Това съобщиха от  MMA.bg . Битката е от голямо значение за непобедените титани на ринга, защото победителя ще може да се изправи срещу Anthony Joshua в битка, която да обединят поясите и да изкарат милиони. Fury и Wilder не спираха с обидите един към друг и явно така ще продължава до самия край. Ето какво сподели днес в интервю Fury по адрес на своя опонент: \"Аз съм в играта, за да съм най-добрият. Ако аз не мога да бъда най-добрият, тогава не искам да съм сред останалите в играта. Второто място не е за мен и определено третото не е за мен. Deontay Wilder от своя страна е щастлив с третата позиция. Това е причината той да се нарича ‘The Bronze Bomber’ , защото не успя да спечели злато, а бронз на олимпийските игри. Аз на негово място, щях да хвърля този бронз в коша, защото не съм спечелил златото.  \r\nМоята цел е винаги да бъда номер едно. Другите момчета просто искат да са на сцената и да се доберат до топ 3. За другите е важно да се приближат до големите момчета и от време на време да ги споменават заедно с най-добрите\".  \r\nИзточник: MMA.BG -", "date": "2018.11.28", "title": "Тайсън Фюри: Аз съм тук само и единствено, за да съм най-добрият"}
{"url": "http://www.focus-news.net/news/2018/11/28/2595563/smolyan-rolyata-na-bibliotekite-za-priobshtavaneto-na-grazhdanite-kam-tsifrovoto-obshtestvo-shte-bade-obsadena-na-kragla-masa-v-regionalna-biblioteka-nikola-vranchev.html", "text": "От 10.30 часа в Залата за групова работа на Регионална библиотека „Никола Вранчев“ в Смолян ще се проведе кръгла маса на тема „Обществената библиотеката – център за дигитално включване на възрастни“. Това съобщиха от  библиотеката . \r\nПо време на кръглата маса ще бъдат представени основните резултати от пилотния проект „Дигитални умения за малки и средни предприятия в България“. Проектът се изпълнява от  Фондация „Глобални библиотеки – България“ в партньорство със Сдружение „Произведено в България – съюз на малкия и среден бизнес“ и Латвийската асоциация за информационни и комуникационни технологии. \r\nВ рамките на проекта се осъществява обмен на иновативни практики между Латвия и България и адаптирането в нашата страна на иновативен образователен модел с основна цел подобряване на цифровите компетенции на служителите на малките и средните предприятия (МСП). \r\nСред главните цели на проекта са и изграждането на устойчиви транснационални партньорства между заинтересованите страни от Латвия и България, както и изграждането на партньорства между заинтересованите страни в България в областите Пловдив, Смолян и Стара Загора, за да се ускори развитието на регионалните библиотеки като центрове за цифрово приобщаване на гражданите. \r\nВ рамките на кръглата маса ще бъде представен и доклад с оценка на постигнатите резултати. Оценката има за цел да установи дали и в каква степен е постигната логическата връзка между планираните дейности за трансфериране на иновативни практики в обучението по дигитални умения и тяхното реално изпълнение. Докладът ще представи и приложимостта на иновативните елементи на новия образователен модел за придобиване на дигитални умения от заетите в МСП от областите Пловдив, Смолян и Стара Загора. \r\nВ кръглата маса ще вземат участие представители на партньорите по проекта от българска страна – Фондация „Глобални библиотеки – България“ и Сдружение „Произведено в България – съюз на малкия и среден бизнес“, както и представители на заинтересованите страни – областни управи, общини, неправителствени организации, работодатели и образователни институции.", "date": "2018.11.28", "title": "Смолян: Ролята на библиотеките за приобщаването на гражданите към цифровото общество ще бъде обсъдена на кръгла маса в Регионална библиотека „Никола Вранчев“"}
{"url": "http://www.focus-news.net/news/2018/11/28/2595556/api-vsichki-republikanski-patishta-sa-prohodimi-pri-zimni-usloviya-prez-noshtta-blizo-800-mashini-sa-obrabotvali-nastilkite.html", "text": "Всички републикански пътища са проходими при зимни условия. Близо 800 машини са обработвали пътните настилки през нощта и тази сутрин. Това съобщиха от пресцентъра на  Агенция „Пътна инфраструктура“ . \r\nЗа снегопочистване временно е ограничено движението на тежкотоварни автомобили над 12 тона по път I-1 Ботевград – Враца и по път II-17 АМ „Хемус“ – Ботевград на територията на област Враца, както и по път I-5 Русе – Бяла. Шофьорите на товарни автомобили над 12 тона е необходимо да изчакат на място.  \r\nВременно е ограничено движението на всички автомобили по път I-1 Видин - Враца в участъка Ружинци – Сумер на територията на област Монтана поради снегопочистване. Шофьорите на всички автомобили е необходимо да изчакат на място.  \r\nБез ограничение за всички превозни средства е преминаването през Прохода на Републиката, Ришки, Котленски, Айтоски, Обзорски, Печинско, Предел и Рожен. Ограничено е движението на МПС над 12 т през проходите Троянски, Петрохан и Шипка, над 10 т през Вратник и Твърдишки, а над 3,5 т през Дюлински и Пампорово. Целогодишно са затворени за движение Златишки и Върбишки.  \r\nАгенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори. \r\nОбластните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища .", "date": "2018.11.28", "title": "АПИ: Всички републикански пътища са проходими при зимни условия, през нощта близо 800 машини са обработвали настилките"}
{"url": "http://www.focus-news.net/news/2018/11/28/2595566/inzh-veska-georgieva-stolichen-inspektorat-shte-ima-sanktsionirani-firmi-zaradi-zakasnenie-na-pochistvane-na-spirki-na-gradskiya-transport.html", "text": "Ще има санкционирани фирми заради закъснение на почистване на спирки на градския транспорт - това е задължение по договорите и фирмите са длъжни да го изпълняват. Това каза за  Агенция „Фокус“  директорът на Столичния инспекторат инж. Веска Георгиева. „Фирмата, която почиства пътя от Бояна до Златните мостове, търпи санкции, защото не успя да се справи с него и той бе затворен. Те са съсредоточили своите усилия към „Драгалевци“ и Алеко, където върви градски транспорт, но това не ги оневинява“, каза още инж. Георгиева. \r\nНяма нито един сигнал в оперативния център на Столичния инспекторат нито от граждани, нито от организации. Фирмите работят, следи се обстановката. Работа ще продължи, докато има необходимост. Почистват се и вътрешноквартални улица, където има нужда, добави тя.", "date": "2018.11.28", "title": "Инж. Веска Георгиева, Столичен инспекторат: Ще има санкционирани фирми заради закъснение на почистване на спирки на градския транспорт"}
{"url": "http://www.focus-news.net/news/2018/11/28/2595567/blagoevgrad-zhiteli-na-petrich-poluchiha-barz-dostap-do-hematolog-ot-universitetski-tsentar-v-ramkite-na-kampaniyata-popitayte-hematologa.html", "text": "Жители на Петрич и Сандански получиха бърз достъп до специалист-хематолог от Университетски център, а при близо 20% от тях тази среща се оказа решаваща. Това съобщиха от пресцентъра на  Община Петрич . Това е изводът от кампанията „Попитайте хематолога“, която посети Петрич на 16.11. Бяха организирани еднодневни прегледи, извършени от д-р Вера Стоева от НСБАЛХЗ - София. Пациентите бяха записани предварително от личните си лекари – целта бе да се насочат хора с неуточнени хематологични диагнози, или със съмнения за хематологични заболявания. Хематологичните заболявания са редки, протичат почти без симптоми и е трудно за пациент сам да прецени, че има нужда от подобна консултация. Затова записванията се осъществяваха чрез личните лекари.  \r\n„Имаше няколко случая на заболявания, които налагат специализирана диагностика и лечение и тези хора получиха информация как трябва да протече то. Имаше и пациенти, при които не се установиха сериозни проблеми“, обясни д-р Стоева. Тя добави, че благодари на личните лекари от Петрич и Сандански за точната им преценка – подборът на пациентите е бил изключително точен, което показва, че общопрактикуващите лекари не изключват и хематологичните заболявания при поставянето на диагнозата. \r\n60-годишен пациент със злокачествено заболяване, спасен от д-р Стоева, дойде да й благодари специално по време на кампанията. „Разбрах, че тя ще бъде тук и дойдох да я видя. Тя ми спаси живота -  лекарите в Петрич ми казаха, че до 1 месец ще съм си отишъл. Като ми гледаха изследванията, не ми даваха надежда. Мина близо година оттогава, аз се чувствам добре, изследванията ми също са в норма, работя, включително и в стопанството си“, обясни той.  \r\nКампанията се организира от Институт за здравно образование и Българско медицинско сдружение по хематология, с подкрепата на водещи университетски хематологични центрове: ВМА, УМБАЛ „Св. Марина Варна“, НСБАЛХЗ София, УМБАЛ „Св. Георги Пловдив“. Организаторите отправят своите благодарности за съдействието към Община Петрич и Специализираната болница за рехабилитация в града.", "date": "2018.11.28", "title": "Благоевград: Жители на Петрич получиха бърз достъп до хематолог от Университетски център в рамките на кампанията „Попитайте хематолога“"}
{"url": "http://www.focus-news.net/news/2018/11/28/2595570/", "text": "Предстои сериозна битка за увеличение на доходите и БВП. Това каза в предаването „Вече 30 години – времето е наше“ на Радио „Фокус“ Юлиан Леков, член на Националния съвет на СДС. „Ясните приоритети на СДС са насочени към гражданите на нашата държава. Те са за увеличаване на доходите. Знаете, ние стартирахме още на предишната конференция с това послание, че битката на СДС ще бъде да върне гражданите на България там, където им е мястото – да увеличи доходите, да увеличи БВП на държавата. Това е всъщност, което иска в момента голяма част от българското общество“, обясни той. Леков добави, че е изключително важна за правеното на политика и провеждането на реформи близостта до хората и възможността да ги убедиш, че поетият път е правилният. „Ако се върнем и години назад, според мен, това е една от грешките, които бяха допуснати при управлението през тези години на СДС. Единствените реформи, които бяха поети, са по наше време, но най-вероятно не успяхме да сме толкова близо до хората, за да ги убедим, че това е правилният път“, коментира още Юлиан Леков.", "date": "2018.11.28", "title": "Юлиан Леков, СДС: Предстои сериозна битка за увеличение на доходите и БВП"}
{"url": "http://www.focus-news.net/news/2018/11/28/2595571/pregled-na-osnovnite-temi-vav-velikotarnovskiya-pechat.html", "text": "„Рекорд! Бензинът поевтинява с 40 стотинки само за месец“, е заглавие от областния всекидневник  „Янтра Днес” . Месец след първия протест срещу високите цени на горивата във Велико Търново бензинът и дизелът поевтиняха. В момента средната цена на най-масовия бензин е 2,12 лв./л или с 40 ст. по-малко спрямо предлаганата в края на октомври по големите вериги бензиностанции. При дизела, който е средно 2,32 лв./л, цената падна с 22 ст. Големите търговци на горива предлагат бензина между 2,09 и 2,16 лв. За литър, а при дизела цената варира от 2,29 до 2,34 лв. За литър, показва проверка на вестника. По-малко от търновци плащат жителите на Горна Оряховица, където бензинът се търгува между 1,89 лв. и 2,08 лв./л, а дизелът е с цени от 2,12 до 2,29 лв. \r\n„С помощта на Зонта библиотеката получава книги от личната колекция на Й. Радичков“, е друг акцент в ежедневника. Пътуваща изложба „Зонта – алея на развитието на статута на жената за последните 100 г.” е подредена на паната пред Факултета по изобразително изкуство във Велико Търново. С нея беше даден старт на проявите, с които Зонта клубовете от България, Македония и Румъния, влизащи в Ареа 05 на Дистрикт 30 на организацията, ще отбележат 100-годишнината от създаването на Зонта интернешънъл. Събитията започват сега и ще продължат до ноември 2019 г. \r\n„В НВУ вече пазят пръст от военните гробове на връх Каймакчалан и височината Калатепе“, е заглавие от страница трета на ежедневника. „Съдът потвърди обезщетение от 40 000 лв. за лекар по скандала за „бебето във фризера“, четем на страници четвърта. На страница пета е поместен материал със заглавие: „Оставянето на зарядните устройства в контакта увеличава с 16 лв. сметката за ток“. \r\nНа спортната страница на вестник „Янтра Днес“ четем: „Мане пропуска мача на етърци, „Черно море“ също с проблеми“. \r\n„Коледен базар ще радва търновци през декември“, е заглавие от първа страница на другия областен ежедневник -  „Борба“ . Коледен базар отваря Община Велико Търново в парк Марно поле. Той ще радва жителите и гостите на града с множество атракции в продължение на месец. В 18.00 ч. На 30 ноември 2018 г., петък, ще бъде официалното откриване с дефиле на духовия оркестър на СУ „Емилиян Станев“ и вокални изпълнения на възпитаниците на студио „Румина“. \r\n„На Нова година в областния град по-скъпо от Барселона, Париж и Виена“, е друга тема от ежедневника. „Тази Нова година къде ще ядеш пържола с гъбен сос за 100 лв.!?“. Този популярен анекдот върви от няколко седмици във Велико Търново, а проверка на медията на цените на новогодишните куверти в града показва, че в него има и голяма доза истина. Съпоставка на новогодишните пакети на водещите местни хотели показа, че е доста по-изгодно да караме празника в голяма европейска, отколкото в старата българска столица. \r\n„Красива търновка блесна на корицата на модно списание в САЩ“, „Посланикът на САЩ идва във В. Търново за публична лекция във ВТУ“, „Извадиха за продан най-скъпата къща в региона“, са други заглавия от страниците на всекидневника. \r\n„Аласана Мане пропуска гостуването във Варна, женският тим се препъна в Пловдив“, „Младите етърци спряха полета на разградските „орлета“ и „Железничари“ уверено преминаха през НСА“, са акцентите от спортната страница на изданието.", "date": "2018.11.28", "title": "Преглед на основните теми във великотърновския печат"}
{"url": "http://www.focus-news.net/news/2018/11/28/2595557/sofiya-intenziven-e-trafikat-na-vhoda-na-stolitsata-otkam-selo-dragichevo.html", "text": "Интензивен е трафикът на входа на София откъм село Драгичево, предаде репортер на  Радио „Фокус“ . Образувала се е колона от автомобили от светофара на Драгичево. Пътят е почистен, но към момента снеговалежът продължава.", "date": "2018.11.28", "title": "София: Интензивен е трафикът на входа на столицата откъм село Драгичево"}
{"url": "http://www.focus-news.net/news/2018/11/28/2595565/dzhon-boltan-vreme-e-kosovo-i-sarbiya-da-postignat-sporazumenie.html", "text": "Съветникът на американския президент по национална сигурност Джон Болтън се срещна в сряда с президента на Косово Хашим Тачи и призова Прищина и Белград да постигнат споразумение, пише  онлайн изданието на прищинския ежедневник Gazeta Express . \r\n„Сега е моментът Косово и Сърбия да постигнат споразумение“, написа Болтън в „Туитър“ след срещата си с Тачи в Белия Дом. „САЩ са готови да помогнат и на двете страни да постигнат историческата цел“, добави той. Тачи също излезе с изявление до пресата, в което заяви, че Болтън е уверил държавния глава, че Белият Дом и лично президентът на САЩ Доналд Тръмп подкрепят твърдо постигането на цялостен договор между Прищина и Белград. \r\nИзданието отбелязва, че по време на визитата си в САЩ, се очаква Тачи да се срещне с американски конгресмени в Сената и други институции. Преди това той говори с държавния сектретар Майк Помпео, който насърчи Косово да „използва уникалния прозорец на възможност да постигне историческо споразумение за нормализация на отношенията със Сърбия“ и призова Прищина да отмени 100-процентовите мита върху стоките от Сърбия. \r\nПревод и редакция:", "date": "2018.11.28", "title": "Джон Болтън: Време е Косово и Сърбия да постигнат споразумение"}
{"url": "http://www.focus-news.net/news/2018/11/28/2595572/noi-konsultira-sanarodnitsite-ni-v-gartsiya-po-vaprosite-za-sotsialnoto-osiguryavane-i-prenosa-na-osiguritelni-prava-v-es.html", "text": "В град Кавала, Гърция, се проведе консултационен ден по въпросите за социалното осигуряване и преноса на осигурителни права в Европейския съюз за българите, живеещи и работещи в градовете Кавала и Ксанти и околностите. Това съобщиха от пресцентъра на  НОИ . Нашите сънародници се интересуваха основно от условията за придобиване на право на българска пенсия, зачита ли се гръцкият стаж при определянето на правото на нея, възможностите за ранно пенсиониране, изискванията за стаж при отпускане на пенсия у нас и възможността за заплащане на осигурителни вноски при недостигащ стаж. Поставени бяха и въпроси, свързани с правилата на координация на системите за социална сигурност, съдържащи се в европейските регламенти и прилагането им съобразно конкретиката на всеки един случай. \r\nНа разположение на заинтересованите лица бяха експерти от териториалните поделения на Националния осигурителен институт (НОИ) в Благоевград и Кюстендил, ръководени от Илиан Георгиев, директор на териториалното поделение на НОИ в Благоевград. Първият екип отговаряше на въпроси свързани с пенсии, а вторият на въпроси от областта на краткосрочните плащания. От посолството на България в Атина участие взе Димитър Божилов, ръководител на службата по трудови и социални въпроси. Предварителната подготовка на проявата се осъществи в сътрудничество между НОИ, Генералното консулство на България в Солун и дружество „България“ в Кавала. \r\nПрез октомври т.г. подобен консултационен ден по въпроси, свързани с правилата за получаване на пенсия в южната ни съседка, бе проведен в Солун.", "date": "2018.11.28", "title": "НОИ консултира сънародниците ни в Гърция по въпросите за социалното осигуряване и преноса на осигурителни права в ЕС"}
{"url": "http://www.focus-news.net/news/2018/11/28/2595558/minimalniyat-mesechen-osiguritelen-dohod-za-2019-g-stava-560-lv-a-maksimalniyat-3000-lv.html", "text": "При обсъждането на бюджета на ДОО за 2019 г. парламентът прие минималният месечен размер на осигурителния доход за самоосигуряващи се лица за следващата година да бъде 560 лв., а максималният – 3000 лв., предаде репортер на  Агенция „Фокус“ . \r\nМинималният месечен размер на осигурителния доход за регистрираните земеделски стопани и тютюнопроизводители ще бъде 400 лв. По време на дебатите Георги Гьоков от „БСП за България“  заяви, че е справедливо максималният месечен осигурителен доход да се увеличи поне на 3900 лв. а  максималната пенсия - на 1560 лв. „Също така предлагаме тенденции в бъдеще да отпаднат и максималния месечен размер на осигурителния доход, и тавана на пенсиите“, заяви той. Председателят на социална комисия и депутат от ДПС Хасан Адемов предложи замразяване на максималния осигурителен доход от 2600 лв., за да има предвидимост, прозрачност и сериозните фирми да не бъдат излъгани. Нито едно от тези предложения не беше одобрено от управляващите. \r\nЦветилена СИМЕОНОВА", "date": "2018.11.28", "title": "Минималният месечен осигурителен доход за 2019 г. става 560 лв., а максималният - 3000 лв."}
{"url": "http://www.focus-news.net/news/2018/11/28/2595573/api-dve-sa-podadenite-oferti-za-dostavkata-na-51-novi-avtomobila-za-patnite-upravleniya-v-stranata.html", "text": "Отворени са офертите за доставката на 51 нови автомобила, предназначени за нуждите на Агенция „Пътна инфраструктура“. Това съобщиха от пресцентъра на  Агенцията . Превозните средства са за областните пътни управления, които отговарят за текущото и зимното поддържане на близо 20 000 км републиканска мрежа, а със стартирането на тол системата през следващата година на тях ще бъдат възложени и редица други отговорности, свързани с поддържането на порталните рамки. \r\nОтворените оферти за обособената позиция са на:  \r\n- „Омникар ауто“ ООД; \r\n- „Еспас ауто“ ООД. \r\nЕдна е подадената оферта по втората обособена позиция - за доставката на два високопроходими автомобила. Отвореното предложение е на „Вестауто-М“ ООД. Високопроходимите автомобили са необходими за шофиране през зимата и при тежки метеорологични условия, когато трябва да може да се преминава безпрепятствено и безаварийно през високопланински райони, през пресечени терени и т. н., което е невъзможно да се осъществи с автомобил, предназначен за градски условия. \r\nПрез тази и миналата година са бракувани 117 превозни средства, а над 65% от автомобилния парк на пътната администрация е над 10-годишен и това налага неговото обновяване.", "date": "2018.11.28", "title": "АПИ: Две са подадените оферти за доставката на 51 нови автомобила за пътните управления в страната"}
{"url": "http://www.focus-news.net/news/2018/11/28/2595562/poslanikat-na-ukrayna-vitaliy-moskalenko-atakite-na-rusiya-sreshtu-ukrainskite-korabi-sa-akt-na-vaorazhena-agresiya-tya-zasyaga-region-kadeto-zhivee-balgarska-obshtnost.html", "text": "Атаките на Русия срещу украинските кораби са акт на въоръжена агресия – тя засяга регион, където живее българска общност. Това каза по време на пресконференция Н. Пр. Виталий Москаленко, извънреден и пълномощен посланик на Украйна в Република България във връзка с напрежението между Русия и Украйна, предаде репортер на  Агенция „Фокус“ . По думите му за разлика от Крим, този конфликт е нападение. „Русия всъщност разшири военните си действия“, посочи той. Н. Пр. Москаленско поясни, че от страна на Украйна не е имало провокация. Според него Русия с месеци е блокирала украински търговски кораби в Азовско море. „Това негативно се отразява на работата на украински пристанища“, посочи още той и добави, че тези агресивни действия засягат целия Югоизточен регион на Украйна, където живее и българската историческа общност. Според него до известен смисъл събитията пряко засяга интересите на България.   \r\nДеница КИТАНОВА", "date": "2018.11.28", "title": "Посланикът на Украйна Виталий Москаленко: Атаките на Русия срещу украинските кораби са акт на въоръжена агресия – тя засяга регион, където живее българска общност"}
{"url": "http://www.focus-news.net/news/2018/11/28/2595577/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК – Пловдив. Без вода са населените места Добралък, Каравелово и Патриарх Евтимово. Очаква се нормалното водоподаване към абонатите да бъде възстановено до края на работния ден. Без вода за неопределен период от време са и част от жителите на град Съединение, заради авария в района на стадиона, както и живущите в района на ул. „Христо Ботев“ в град Сопот. \r\nЕкипите на водоснабдителното дружество работят и по отстраняването на аварии на територията на град Пловдив. С нарушено водоподаване за неопределен период от време са живущите в района на бул. „Васил Априлов“ в града, а до 17.00 часа – абонатите в района на Института по овощарство. Без вода са и домакинствата в района на ул. „Весела“. \r\nТони МИХАЙЛОВ", "date": "2018.11.28", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2018/11/28/2595575/pazardzhik-priklyuchvat-proyavite-po-proekta-izkustvo-s-panagyurski-dah-tvorchestvo-ot-obshtnostta-za-obshtnostta.html", "text": "Приключват проявите по проекта  „Изкуство с панагюрски дъх – творчество От общността За общността“, реализиран от Община Панагюрище, съобщи за  Радио „Фокус“ – Пазарджик  Радка Костуркова от Общината. Тя уточни, че от 15.00 часа в Центъра за подкрепа за личностно развитие – Панагюрище, ще бъдат наградени отличените в ученическия конкурс „С даровете на есента“. „Проектът „Изкуство с панагюрски дъх – творчество От общността За общността“ ще завърши с концерт на Орлин Чолаков – Трубадура на седем езика. Концертът ще се състои в голямата зала на Театър Дом-паметник от 18:30 часа и в него ще вземат участие Александрина Чолакова – пиано, поетът Георги Драмбозов и поетесата Виктория Катранова“, уточни Костуркова. Тя каза също, че проектът е израз на признателност към панагюрските творци и уважение към цялата панагюрска общност, и се изпълнява за трета поредна година от Община Панагюрище. \r\nВаня НИКОЛОВА", "date": "2018.11.28", "title": "Пазарджик: Приключват проявите по проекта „Изкуство с панагюрски дъх – творчество От общността За общността“"}
{"url": "http://www.focus-news.net/news/2018/11/28/2595569/filip-popov-bsp-v-tozi-byudzhet-ne-se-predpriemat-nikakvi-merki-po-za-borba-s-demografskata-katastrofa.html", "text": "„Основният проблем в България е демографската криза, а на места тя е заела застрашителни размери. В този бюджета не се предприемат никакви мерки за борба с демографската катастрофа“. Това заяви секретарят на ПГ на „БСП за България“ Филип Попов от парламентарната трибуна, съобщиха от пресцентъра на  НС на БСП . „Когато предлагаме да се увеличат майчинските за отглеждане на дете, това е мярка за борба с тази криза. Под 400 лв. няма как да се отглеждат деца в България“, заяви народният представител. Според него няма как да се отглеждат и деца, когато управляващите не намаляват ДДС на детските храни и хляба, не намаляват разходите, които са необходими за отглеждане на едно дете. „В същото време, не увеличават по никакъв начин приходите на семействата чрез майчинските, които следва да получава всяка една българска майка. Това е липса на каквото и да било политика от страна на управляващите за  борба с демографската катастрофа, иначе непрекъснато прокламират, че се борят с нея“, каза още Попов.  \r\n„Унизително е и тази година обезщетението за отглеждане на дете от 1 до 2 години за остане 380 лв. - много под минималния нужен стандарт на едно семейство. С това управляващите казват, че няма политика за младите хора“, заяви  народният представител Виолета Желева . Тя подчерта, че всяка година, при обсъждане на бюджета, БСП предлага обезщетението да бъде вързано с минималната работна заплата, която да стане 640 лв. „За общо заболяване и майчинство в едно семейство се осигуряват и мъжът, и жената. И при получаване на такова обезщетение, след раждане на дете, ще продължат да се осигуряват още дълги години. Болезнено е да се коментира тази тема, защото и тази година обезщетението за отглеждане на дете от 1 до 2 години ще остане изключително мизерно“, заяви Желева. \r\n\"Максималният осигурителен доход трябва да бъде увеличен значително. Бюджетът е инструмент, с който трябва да се реализира догонващата политика по доходите\". Това заяви  депутатът от ПГ на \"БСП за България\" Надя Клисурска . Тя отбеляза заявеното желание на управляващите да вдигнат доходите на всички. \"С определянето на минимални осигурителни доходи по икономически дейности, щеше да се усети от цялото население, защото по този начин се регламентират праговете, под които не може да се пада за всяка една икономическа дейност\", разясни Клисурска. Народният представител каза, че  от 729 позиции, повече от половината са равни на минималната работна заплата, а това показва, че хората ще се осигуряват на този минимален праг и ще крият от осигурителната система реалните си доходи. \"Защо няма воля от управляващите този инструмент да се промени? Отново високодоходните групи са облагодетелствани за сметка на нискодоходните. Усещането за справедливост го няма\", заключи Надя Клисурска", "date": "2018.11.28", "title": "Филип Попов, БСП: В този бюджет не се предприемат никакви мерки по за борба с демографската катастрофа"}
{"url": "http://www.focus-news.net/news/2018/11/28/2595579/pazardzhik-okrazhniyat-sad-pazardzhik-shte-gleda-delo-sreshtu-18-godishen-uchenik-za-razprostranenie-na-narkotitsi.html", "text": "Окръжен съд - Пазарджик ще гледа дело за разпространение на наркотични вещества, съобщи за  радио „Фокус“-Пазарджик  Маринела Георгиева от администрацията на съда. Делото е образувано по внесено споразумение от Окръжна прокуратура – Пазарджик. 18-годишен ученик от Пазарджик се признава за виновен в това, че за периода 16 юли 2018 – 12 септември 2018 г. е държал с цел разпространение и разпространил марихуана с общо нетно тегло 30.18 грама на обща стойност 180.72 лв.  \r\nДокладчик по делото е съдия Ивета Парпулова, а началото на съдебното заседание е предвидено за 14.00 часа. \r\nРадослава МУРДЖЕВА", "date": "2018.11.28", "title": "Пазарджик: Окръжният съд Пазарджик ще гледа дело срещу 18-годишен ученик за разпространение на наркотици"}
{"url": "http://www.focus-news.net/news/2018/11/28/2595580/sport-habib-nurmagomedov-prizova-da-se-zatvoryat-vsichki-noshtni-klubove-v-dagestan.html", "text": "Непобедения шампион в лека категория Хабиб Нурмагомедов никога не е крил, че не харесва това, което се случва днес в Дагестан. Преди няколко месеца той се разгневи на известния рапър Тимур Илдарович, по-известен като Тимати и сподели, че неговите концерти са \"шибани\" и нямат място в Дагестан. Доста други бойци от този регион подкрепиха Хабиб Нурмагомедов и скочиха на Тимати. Миналата седмица в Дагестан беше застрелян член на Националната гвардия на Русия, след кавга пред нощен клуб. Един от тримата заподозрени за убийството е бившия шампион Шахбан Мачаев. \r\nШампионът в лека категория Хабиб Нурмагомедов призова да се затворят всички нощни клубове в Дагестан, а на тяхно място да отворят детски центрове, които той лично ще подкрепи: \r\n\"Искам да се обърна към моите сънародници и да ги попитам kаква полза има обществото от тези нощни клубове? Напълно подкрепям Елдар Иразиев, които призова да се затворят всички нощни клубове в Дагестан\", каза той.  \r\nЕто и цялото послание, което отправи към собствениците на нощни клубове в Дагестан, Иразиев, който беше подкрепен от Хабиб Нурмагомедов: \r\n\"Искам да се обърна към всички собственици на нощни клубове в Махачкала. Моля ви, да спрете с този мръсен бизнес. Това не е първото убийство, стрелба или намушкване. С тези мръсни пари вие храните вашите деца и семейства. Това не е правилно. Моля ви, вместо тях отворете центрове за деца\". \r\nИнтересното в цялата тази случка е че заподозрения за убийството Шахбан Мачаев е бивш ученик на бащата на Хабиб Нурмагомедов, Абдулманап Нурмагомедов. \r\nИзточник: MMA.BG -", "date": "2018.11.28", "title": "Спорт: Хабиб Нурмагомедов призова да се затворят всички нощни клубове в Дагестан"}
{"url": "http://www.focus-news.net/news/2018/11/28/2595576/dps-sashto-predlaga-sledvashtata-godina-minimalnata-pensiya-da-bade-300-lv.html", "text": "ДПС също предлага следващата година минималната пенсия да бъде 300 лв., предаде репортер на  Агенция „Фокус“ . \r\n„И от ДПС предлагаме числото 219,43 лв. да стане 300 лева“, каза депутатът от ПГ на ДПС Рамадан Аталай в дебатите по окончателното гласуване на бюджета на ДОО. „Тези, които в момента се наричат ОП предлагаха 600 лева пенсия. Тогава заявихме, че популизмът е вредно нещо, а с тези популисти ГЕРБ направиха правителство“, заяви той. „Ако не бяха ОП и земята щеше да спре да се върти“, коментира Рамадан Аталай. „Няма как само преди известно време да сте спечелили избори с предложение за 500 лева пенсия, а днес да излизате и да казвате добре, че бяха ОП, че се случи това да има 200 лева пенсия“, посочи той към депутатите от „Обединени патриоти“. „С това ОП държавата стигна до такива размери на безобразия и на националистически изявления, на такъв упадък, че чак ГЕРБ се чудят как да се измъкнат от ситуацията“, заяви Рамадан Аталай. „Пенсионерите вие ги извеждахте на улицата, но не можахте да намерите точния израз да им кажете, че числото 219,43 лева не ги устройва. Те са по-бедни, отколкото когато ние сме били на власт“, обясни той. „В момента си разпределяте порции от Агенцията за чужденците“, обърна се  Аталай към „Обединени патриоти“. „Това, че отказвате да подкрепите пенсията да стане 300 лева е пълно безобразие“, уточни той. „Ако днес не подкрепите числото 300, би трябвало да излезете и да обясните защо и по какъв начин държите родителите ни в недоимъка, с които спечелихте изборите“, каза още Рамадан Аталай. \r\nБиляна ИВАНОВА", "date": "2018.11.28", "title": "ДПС също предлага следващата година минималната пенсия да бъде 300 лв."}
{"url": "http://www.focus-news.net/news/2018/11/28/2595568/bsp-predlaga-minimalnata-pensiya-da-stane-300-lv-ot-1-yuli-2019-g.html", "text": "Предлагаме минималната пенсия да стане 300 лв. от 1 юли 2019 г. Това каза секретарят на ПГ на „БСП за България“ Филип Попов от трибуната на Народното събрание по време на гласуването на бюджета на ДОО за 2019 г., предаде репортер на  Агенция „Фокус“ . \r\n„Преди месеци пенсионерите излязоха под прозорците на властта и искат преизчисляване на всички пенсии. Те предлагат минималната пенсия да стане 308 лв. и таванът на пенсиите да бъде премахнат. Какво се случи оттогава досега? Нищо. Вие останахте глухи за техните справедливи искания. Това са болни хора, но са преди всичко достойни българи и заслужават достойни старини“, каза още Попов и посочи, че с 200 лв. пенсия за месец не може да се оцелява. „Защото тези 200 лв. са колкото надницата на народните представители за един ден, а пенсионерите трябва да изкарат един месец. Затова нашето предложение е минималната пенсия да стане 300 лв. от 1 юли 2019 г. до 31 декември“, заяви той. \r\nЦветилена СИМЕОНОВА", "date": "2018.11.28", "title": "БСП предлага минималната пенсия да стане 300 лв. от 1 юли 2019 г."}
{"url": "http://www.focus-news.net/news/2018/11/28/2595583/plovdiv-petima-shofyori-sa-bili-zasecheni-pri-nepravilno-presichane-na-zhp-prelez-v-selo-trud-za-edna-sedmitsa.html", "text": "Петима шофьори са били засечени при неправилно пресичане на жп прелез в село Труд за една седмица. Това съобщи за  Радио „Фокус“ – Пловдив  говорителят на Областната дирекция на МВР. Петте нарушения са констатирани в рамките на осъществения контрол по линия на пътната безопасност за времето от 20 до 27 ноември. Характерното за всички случаи е несъобразяване с редовно задействана звукова и светлинна уредба и преминаване при спуснати обезопасителни бариери на съоръжението. На основание чл. 52 от Закона за движение по пътищата са съставени актове на шофьори на четири автомобила и колесен трактор, а предвидената глоба е в размер от 20 до 150 лева. \r\nОт полицията призовават за стриктно спазване на правилата за пресичане на жп прелез с оглед избягване на инциденти, застрашаващи сигурността на железопътния транспорт и живота на хората.  \r\nТони МИХАЙЛОВ", "date": "2018.11.28", "title": "Пловдив: Петима шофьори са били засечени при неправилно пресичане на жп прелез в село Труд за една седмица"}
{"url": "http://www.focus-news.net/news/2018/11/28/2595585/blagoevgrad-gratski-ansambal-gostuva-v-grada-po-povod-evropeyskata-godina-na-kulturnoto-nasledstvo.html", "text": "Гръцки ансамбъл гостува в Благоевград по повод Европейската година на културното наследство. Това съобщиха за  Радио „Фокус“-Пирин  от Областна администрация-Благоевград. Очаква се пристигането на десетки изпълнители от съседна Гърция, които ще представят културата на Древна Елада с нейните музика, танци и обичаи. Участници от  културно-образователен клуб „Македония“ от Нео Керамиди, Република Гърция, ще представят концерт от 18.00 часа на сцената на зала „Пейо Яворов“ в областния център. Гърците ще посетят Благоевград по покана на областния управител Бисер Михайлов. Преди концерта, със съдействието на Областен информационен център – Благоевград, във фоайето на залата ще бъде подреден демонстрационен щанд на българо-гръцкото партньорство. На щанда ще бъдат поставени информационни материали, брошури, флаери и други материали, изготвени в хода на успешно реализирани проекти между Гърция и България. У нас, всяка областна администрация организира събитие за популяризиране на европейското многообразие като покаже културата на избрана европейска държава. Културната палитра на южната ни съседка Гърция е особено близка до светоусещането на гражданите на област Благоевград, което определя и избора на Областна администрация Благоевград да представи Гръцката музикална и певческа традиция. \r\nЦелта на Европейската година на културното наследство е да се насърчат повече хора да откриват и изучават културното наследство на Европа, както и да се засили чувството на принадлежност на европейците към общото европейско семейство. Идеята на годината е всеки да преживее, да оцени и да се наслади на културното наследство на отделните страни на Стария континент. \r\nПрез цялата 2018 годината фокусът на всички събития, инициативи, политики и програми на ЕС е съсредоточен върху европейското културно наследство в Европа. Всички европейски институции – Европейската комисия, Европейският парламент и Съветът на Европейския съюз, както и Комитетът на регионите и Европейският икономически и социален комитет се включват като организират редица инициативи и дейности, посветени на културното наследство. Проявите по повод Европейската година на културното наследство обхващат 36 държави с 10 150 прояви и над 5 милиона участници.", "date": "2018.11.28", "title": "Благоевград: Гръцки ансамбъл гостува в града по повод Европейската година на културното наследство"}
{"url": "http://www.focus-news.net/news/2018/11/28/2595584/sport-ksw-glasyat-nevizhdana-bitka-mezhdu-martin-ford-i-iranskiya-halk.html", "text": "От КSW готвят невиждана битка за Мартин Форд, който преди няколко месеца официално подписа с организацията. KSW искат Ford да се бие срещу известния като Иранският хълк - Саджад Гариби. Интересното е, че нито един от двамата няма опит в ММА и това ще е дебютна битка и за двамата. Гариби има малък опит в борбата, която е доста популярна в родината му. Преди няколко месеца Гариби изяви желание да помогне в борбата срещу Ислямска държава.  \r\nKSW е основана през 2004 и е известна сред феновете с това, че понякога организира битки, които феновете определят кат \"фрийк шоу\" и тази битка няма да е по-различна. \r\nВ лицето на Гариби, Форд ще срещне противник, който може да се мери с него по физически параметри, но дали ще може да му окаже съпротива в клетката ? От KSW съобщиха, че може да подсилят клетката, която ще побере тези титани. Все още няма информация за датата на битката, но вероятно ще бъде преди пролетта на следващата година. Форд е висок 204 см и тежи почти 150 кг, а неговия бъдещ опонент Гариби е висок 188 см и тежи 180 кг. \r\nИзточник: MMA.BG -", "date": "2018.11.28", "title": "Спорт: KSW гласят невиждана битка между Мартин Форд и Иранския хълк"}
{"url": "http://www.focus-news.net/news/2018/11/28/2595586/blagoevgrad-nezakonna-lovna-pushka-e-izzeta-pri-proverka-na-chasten-imot-v-petrich.html", "text": "Незаконна ловна пушка е иззета при проверка на частен имот в Петрич. Това съобщиха от  ОДМВР - Благоевград . Полицейските действия са извършени на 27 ноември 2018 г. в Петрич. От служители на РУ - Петрич е извършена проверка на жилище, обитавано от лице с инициали Х.А. (на 66 г.) от град Петрич, при която е намерена и иззета ловна пушка без необходимите документи за притежание и съхранение. Х.А. е задържан със заповед за задържане до 24 часа. За случая е уведомена РП - Петрич.", "date": "2018.11.28", "title": "Благоевград: Незаконна ловна пушка е иззета при проверка на частен имот в Петрич"}
{"url": "http://www.focus-news.net/news/2018/11/28/2595578/valeri-simeonov-obedineni-patrioti-blagodarenie-na-nas-nyama-vtora-proturska-partiya-v-parlamenta.html", "text": "Добре, че бяха „Обединени патриоти“ или ОП, че нямаме втора протурска партия в парламента. Това каза депутатът от ПГ на „Обединени патриоти“ Валери Симеонов в дебатите по окончателното гласуване на бюджета на ДОО, предаде репортер на  Агенция „Фокус“ . „ОП - и ДОСТ го няма, ОП - и ДПС отидоха на четвърто място“, коментира той. „Рамадан Аталай е поредният манипулатор на трибуната на Народното събрание, за съжаление. Никъде и никога в предизборната кампания на „Обединени патриоти“ не съществува цифрата 500 лева минимална пенсия“, заяви Валери Симеонов. „Нито 600, нито 500 лева. Придържайте се към фактите“, призова той. „Добре че бяха „Обединени патриоти“, за да се повишат срамно ниските минимални пенсии“, обяви депутатът. „Колкото и да ви е тъжно, това е факт. Въпреки съответните не особено благоприятни последствия по отношение на останалите. Това сме постигнали, това сме направили“, каза още той. \r\nТова беше първото изказване на Валери Симеонов като депутат, след като освободи поста вицепремиер. \r\nБиляна ИВАНОВА", "date": "2018.11.28", "title": "Валери Симеонов, „Обединени патриоти“: Благодарение на нас няма втора протурска партия в парламента"}
{"url": "http://www.focus-news.net/news/2018/11/28/2595582/veliko-tarnovo-normalno-se-osashtestvyava-uchebniya-protses-v-obrazovatelnite-institutsii-v-obshtinata-vapreki-uslozhnenata-zimna-obstanovka.html", "text": "Нормално се осъществява учебния процес в образователните институции във Великотърновска община, въпреки усложнената зимна обстановка. Това увери пред  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“ в Общината. Тя посочи, че всички детски градини и училища са затоплени. Децата и учениците, които учат в населени места, различни от тези, в които живеят, са транспортирани нормално. „Няма много отсъстващи, часовете навсякъде са с нормална продължителност, за момента няма нищо притеснително“, поясни още Игнатова. \r\nНа територията на община Велико Търново има 22 детски градини, 13 основни, 4 средни училища, три профилирани гимназии, пет държавни професионални гимназии в направление – туризъм, икономика, лека промишленост, електроника, строителство, една частна профилирана гимназия и две специални (помощни) училища. \r\nЛуиза ТРАНЧЕВА", "date": "2018.11.28", "title": "Велико Търново: Нормално се осъществява учебния процес в образователните институции в общината, въпреки усложнената зимна обстановка"}
{"url": "http://www.focus-news.net/news/2018/11/28/2595588/pregled-na-osnovnite-temi-vav-varnenskiya-pechat.html", "text": "„КНСБ поиска по-високи заплати в порт Варна и „Градски транспорт“, е заглавие от първа страница в днешния брой на варненския вестник  „Черно море“ . Разценките за заплащане на нормените работници в пристанище Варна трябва приоритетно да се увеличат средно с поне 10% през 2019 г. Към това трябва да се прибави и 5% вдигане на основните заплати във фирмата, съобщи пред журналисти във Варна президентът на КНСБ Пламен Димитров. Това стана след срещи с ръководството и синдикалните организации на порта, както и с кмета Иван Портних.  \r\n„При бедствено положение в града няма да има „синя зона“, информира изданието. Ако Варна бъде затрупана от сняг, „синята зона“ може да спре да работи. Това потвърди за Медийна група „Черно море“ инж. Младен Иванов – директор на общинското предприятие „Паркинги и синя зона“. Това обаче ще стане факт, ако кметът на морската столица Иван Портних издаде заповед, която да отмени платеното паркиране. Тя ще е валидна до нормализиране на обстановката във Варна. Препоръка за такава разпоредба може да направи кризисният щаб.  \r\n„Близо 100 фирми се представят в Тур-експо „Дестинация Варна“, четем още в броя. В морската столица демонстрират най-новите свръхтехнологии в туризма в тридневната програма на Турекспо „Дестинация Варна“.  \r\n„В 4 селища в областта пият замърсена вода“, е друга тема в изданието. В 4 селища във Варненска област пият вода, която не отговаря на изискванията. Това става ясно от поредната проверка на Регионалната здравна инспекция, проведена в 19 населени места от 1 до 15 ноември т. г.  \r\nВ рубриката „На капитанския мостик“ на стр. 5 изданието разказва историята на рибаря Кольо Атанасов.", "date": "2018.11.28", "title": "Преглед на основните теми във варненския печат"}
{"url": "http://www.focus-news.net/news/2018/11/28/2595581/svetlana-angelova-gerb-bsp-ne-predlozhi-preizchislyavane-na-vsichki-pensii-kogato-upravlyavashe-zashtoto-sa-tsare-na-populizma-falitite-i-defitsitite.html", "text": "Защо когато БСП управляваше не предложи преизчисляване на всички пенсии – защото са царе на популизма, фалитите и дефицитите. Това каза народният представител от ГЕРБ Светлана Ангелова от трибуната на Народното събрание по време на гласуването на бюджета на ДОО за 2019 г., предаде репортер на  Агенция „Фокус“ . \r\n„През 2008 г., когато няколко пъти имаше увеличение на пенсиите от 20%, го платихме през 2009 г. правителството на Борисов – в най-тежката година на икономическа криза БСП загробихте българските граждани. А когато управлявахте през 2013 и 2014 г. и когато имахте възможност да направите бюджета на ДОО за 2014 г. какво направихте уважаеми колеги от ляво? Увеличихте минималната пенсия с 4,50 лв. – от 150 лв. на 154 лв.“, заяви Ангелкова. „Защо когато управлявахте, не предложихте преизчисляване на всички пенсии с доход от предишни години? Защото знаем, че сте царе на популизма, на фалитите и на дефицитите, но не недейте да заблуждавате българските граждани, че може да се харчат повече средства отколкото има“, каза още тя. \r\nЦветилена СИМЕОНОВА", "date": "2018.11.28", "title": "Светлана Ангелова, ГЕРБ: БСП не предложи преизчисляване на всички пенсии, когато управляваше, защото са царе на популизма, фалитите и дефицитите"}
{"url": "http://www.focus-news.net/news/2018/11/28/2595591/nsi-patuvaniyata-na-balgarski-grazhdani-v-chuzhbina-prez-oktomvri-2018-g-s-36-nad-registriranite-prez-oktomvri-2017-g.html", "text": "Пътуванията на български граждани в чужбина през октомври 2018 г. са 454.7 хил., или с 3.6% над регистрираните през октомври 2017 година. Това сочи  статистика на Националния статистически институт (НСИ) . Увеличение на пътуванията на български граждани в сравнение със същия месец на предходната година е отчетено към: Турция - с 20.9%, Германия - с 4.5%, Испания - с 3.5%, Австрия - с 3.3%, Италия - с 3.0%, Сърбия - с 2.6%, Румъния - с 2.0%, и други. Същевременно намаляват пътуванията на български граждани към: Обединеното кралство - с 2.7%, Гърция - с 2.4%, бившата югославска република Македония - с 1.5%, и други.  \r\nВ сравнение с октомври 2017 г. e регистрирано увеличение при пътуванията с цел почивка и екскурзия - с 12.3%, и с други цели - с 1.2%, докато тези със служебна цел остават на същото ниво. Най-голям относителен дял от общия брой пътувания на български граждани в чужбина през октомври 2018 г. формират пътуванията с други цели (гостуване, обучение, посещение на културни и спортни мероприятия) - 44.6%, следвани от пътуванията със служебна цел - 29.1%, и пътуванията с цел почивка и екскурзия - 26.3%.  \r\nПрез октомври 2018 г. най-голям брой пътувания на български граждани са осъществени към: Турция - 106.3 хил., Гърция - 100.2 хил., Румъния - 33.6 хил., Сърбия - 32.6 хил., Германия - 25.4 хил., бившата югославска република Македония - 25.3 хил., Австрия - 15.9 хил., Италия - 15.4 хил., Обединеното кралство - 15.1 хил., Испания - 11.4 хиляди. \r\nПрез октомври 2018 г. посещенията на чужденци в България са 739.3 хил., или с 3.8% повече в сравнение с октомври 2017 година. Регистрирано е увеличение при всички наблюдавани цели: пътувания с други цели (вкл. гостувания и транзитни преминавания) - с 4.7%, със служебна цел - с 3.3%, и с цел почивка и екскурзия - с 2.8%. Транзитните преминавания през страната са 29.7% (219.7 хил.) от всички посещения на чужденци в България. \r\nОт общия брой чужденци, посетили България през октомври 2018 г., делът на гражданите от Европейския съюз е 55.5%, или с 2.7% повече в сравнение със същия месец на предходната година. Увеличават се посещенията на граждани от Франция - с 8.2%, Полша - със 7.6%, Обединеното кралство - с 5.9%, Германия - с 3.9%, Румъния - с 1.2%, и други. Същевременно намаляват посещенията на граждани от Италия - с 3.7%, Австрия - с 1.8%, Гърция - с 0.6%, и други.  \r\nУвеличават се и посещенията на граждани от групата „Други европейски страни“ - с 6.7%, като най-голям е ръстът на посещенията на граждани от Сърбия - с 24.9%. \r\nПрез октомври 2018 г. преобладава делът на посещенията с други цели - 46.0%, следвани от посещенията с цел почивка и екскурзия - 34.9%, и със служебна цел - 19.1%. \r\nНай-много посещения в България през октомври 2018 г. са реализирали гражданите от: Румъния - 142.6 хил., Турция - 106.8 хил., Гърция - 96.6 хил., бившата югославска република Македония - 56.8 хил., Сърбия - 53.8 хил., Германия - 42.1 хил., Украйна - 22.9 хил., Полша - 20.2 хил., Обединеното кралство - 19.3 хил., Италия - 13.9 хиляди.", "date": "2018.11.28", "title": "НСИ: Пътуванията на български граждани в чужбина през октомври 2018 г. с 3.6% над регистрираните през октомври 2017 г."}
{"url": "http://www.focus-news.net/news/2018/11/28/2595587/ministar-temenuzhka-petkova-bez-tsentralite-v-marishkiya-baseyn-balgarskata-elektroenergetika-ne-mozhe-da-funktsionira-normalno.html", "text": "Без централите в Маришкия басейн, българската електроенергетика не може да функционира нормално. Това каза министърът на енергетиката Теменужка Петкова в Раднево, където се срещна с протестиращи работници от „Марица Изток“, предаде репортер на   Агенция „Фокус“ . \r\n„За мен е изключителна чест да бъдат днес тук с вас в енергийното сърце на България - град Раднево. Няколко пъти колегите поставиха основните акценти, които стоят пред нас - „Силни ли сме? Имаме ли бъдеще? Ще имаме ли работа?“. Силни сме, защото сме заедно - правителството, миньорите - всички ние осъзнаваме каква е важността на цели Маришки комплекс“, заяви енергийният министър. \r\n„Централите от Маришкия басейн са стратегически обекти от енергийната инфраструктура на България. Вие гарантирате енергийната сигурност на нашата страна, а тя е част от националната ни сигурност. Нали не смятате, че някой ще тръгне в посока да подлага на риска енергийната и националната сигурност на България?“, обърна се тя към служителите. \r\nМинистър Петкова отбеляза, че благодарение на техния труд, всички сме спокойни, че имаме ток вкъщи, че сме на топло и светло.  \r\n„По отношение на това имаме ли бъдеще - да, ние категорично имаме бъдеще, защото сме заедно и защото българското правителство, българската държава е на своето място“, каза още Теменужка Петкова.", "date": "2018.11.28", "title": "Министър Теменужка Петкова: Без централите в Маришкия басейн, българската електроенергетика не може да функционира нормално"}
{"url": "http://www.focus-news.net/news/2018/11/28/2595589/pernik-okolo-5-10-sm-e-snezhnata-pokrivka-v-oblastta-avtomagistralite-struma-i-lyulin-sa-pochisteni.html", "text": "Около 5 - 10 см е снежната покривка в областта, автомагистралите „Струма” и „Люлин” са почистени. Това съобщиха от пресцентъра на  Областната администрация . Предупрежденията са, че за момента водачите трябва да се движат внимателно и да се съобразяват спрямо зимните условия. Трафикът по пътя Перник – София при село Владая е интензивен, но трасето е почистено.  \r\nСнежната покривка в областта е 5 - 10 см, повече сняг е навалял в община Перник. В община Трън сутринта е имало дъжд. Няма места без електричество. Не са подадени сигнали и за аварии.  \r\nОт Областно пътно управление съобщават, че автомагистралите „Струма” и „Люлин” са почистени с помощта на 22 машини, а 31 машини работят на територията на областта. Пътищата са проходими при зимни условия и няма затворени такива. Четири патрула на Пътна полиция са на пътя, съобщават от ОДМВР - Перник. Няма информация за пътнотранспортни произшествия.  \r\nАктуална информация за зимната обстановка ще бъде публикувана регулярно на сайта на Областна администрация – Перник.", "date": "2018.11.28", "title": "Перник: Около 5 - 10 см е снежната покривка в областта, автомагистралите „Струма” и „Люлин” са почистени"}
{"url": "http://www.focus-news.net/news/2018/11/28/2595595/pazardzhik-sastaven-e-akt-na-politsay-ot-velingrad-parkiral-sluzhebna-kola-na-myasto-za-hora-s-uvrezhdaniya.html", "text": "В ОДМВР – Пазарджик е получен сигнал, придружен със снимка, на която се вижда, че служебен автомобил на Районно управление на МВР – Велинград е паркиран на място, определено за хора с трайни увреждания. Това съобщи за  Радио „Фокус“ – Пазарджик  говорителят на ОДМВР – Мирослав Стоянов. По думите му в тази връзка директорът на дирекцията старши комисар Йордан Рогачев е разпоредил на началника на управлението в курорта да установи кой е служителят извършил нарушението, като след това да му бъде съставен акт. „Тази сутрин на младши автоконтрольор от Районно управление на МВР – Велинград е паркирал служебния автомобил на непозволено място е съставен акт за нарушение по чл. 98, ал.2 т.4 от Закона за движение по пътищата. Според ръководството на областната дирекция с поведението си полицейските служители трябва да дават пример на останалите, като самите те спазват стриктно правилата за движение“, коментира Стоянов. \r\nВаня НИКОЛОВА", "date": "2018.11.28", "title": "Пазарджик: Съставен е акт на полицай от Велинград, паркирал служебна кола на място за хора с увреждания"}
{"url": "http://www.focus-news.net/news/2018/11/28/2595596/burgas-dvama-mazhe-sa-se-izgubili-v-gorista-mestnost-mezhdu-selata-panitsovo-koznitsa-i-kozichino-blizo-30-dushi-sa-vklyucheni-v-deystviyata-po-izdirvaneto-im.html", "text": "Двама мъже са се изгубили в гориста местност между селата Паницово, Козница и Козичино. Това съобщиха от  ОДМВР - Бургас . Близо 30 души, сред които служители от звената „Пожарна и аварийна безопасност и защита на населението” – Бургас и Поморие, Районни управления – Поморие и Несебър, Държавно ловно стопанство – Несебър и ловци от местната дружинка в поморийското село Козичино, са предприели действия по издирването на двамата мъже от Несебър. \r\nСигналът за изчезването на двамата е подаден около 01.00 часа тази сутрин от техни близки, като своевременно е сформиран спасителен щаб и са започнати издирвателни дейности. Опитана е връзка с мобилните телефони на двамата мъже, но същите вероятно са с паднали батерии, тъй като контакт и до момента не е осъществен. Дейностите по издирване са силно затруднени поради влошените метереологични условия (обилен дъжд и гъста мъгла), както и поради голямата площ на пресечения горист терен, който трябва да се обходи пеша.   \r\nСпасителите са разпределени в няколко екипа, чиито действия се координират от сформирания спасителен щаб, ситуиран в кметството на с. Козичино. По първоначални данни мъжете напуснали автомобила, с който се придвижвали около 16.30 часа вчера, оставяйки го в близост до гората край с. Козичино.", "date": "2018.11.28", "title": "Бургас: Двама мъже са се изгубили в гориста местност между селата Паницово, Козница и Козичино, близо 30 души са включени в действията по издирването им"}
{"url": "http://www.focus-news.net/news/2018/11/28/2595590/veliko-tarnovo-zapochna-poetapnoto-propuskane-na-avtomobili-po-patya-veliko-tarnovo-ruse.html", "text": "Започна поетапното пропускане на автомобили по пътя Велико Търново – Русе. Това съобщиха от пресцентъра на  Областна дирекция на МВР – Велико Търново .  \r\nПо-рано на пътя в района на село Поликраище стана катастрофа. Пострадали при инцидента няма.", "date": "2018.11.28", "title": "Велико Търново: Започна поетапното пропускане на автомобили по пътя Велико Търново – Русе"}
{"url": "http://www.focus-news.net/news/2018/11/28/2595598/api-ogranicheno-e-dvizhenieto-na-tovarni-avtomobili-nad-12-tona-po-pat-i-2-ruse-razgrad-na-teritoriyata-na-oblast-ruse-poradi-snegopochistvane.html", "text": "Ограничено е движението на товарни автомобили над 12 тона по път I-2 Русе – Разград на територията на област Русе поради снегопочистване. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "АПИ: Ограничено е движението на товарни автомобили над 12 тона по път I-2 Русе – Разград на територията на област Русе поради снегопочистване"}
{"url": "http://www.focus-news.net/news/2018/11/28/2595600/plovdiv-84-godishen-mazh-e-postradal-pri-pozhar-v-kashta-v-grad-stamboliyski.html", "text": "84-годишен мъж е пострадал при пожар в къща в град Стамболийски. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“ – Пловдив. Сигналът за пожара е подаден в 14.23 часа вчера. Пожарът е потушен в 15.40 часа от екип на пожарната в Стамболийски. 84-годишният мъж е пострадал, след като е вдишал дим и газове при опит да загаси пожара. Той е бил откаран с линейка в болницата в град Стамболийски. \r\nТони МИХАЙЛОВ", "date": "2018.11.28", "title": "Пловдив: 84-годишен мъж е пострадал при пожар в къща в град Стамболийски"}
{"url": "http://www.focus-news.net/news/2018/11/28/2595601/ministar-temenuzhka-petkova-edna-chetvart-ot-neobhodimite-kvoti-za-rabotata-na-tets-maritsa-iztok-2-ead-veche-sa-zakupeni.html", "text": "„1/4 от емисиите за ТЕЦ „Марица Изток“ 2 към днешния ден са закупени. До 21 декември БЕХ ще купи всички останали емисии, които са необходими, за да може централата да работи в нормален ритъм и всички - и ние, и вие, да сме спокойни за енергийната сигурност на страната и за работните си места“, добави министър Петкова. Това каза министърът на енергетиката Теменужка Петкова в Раднево, където се срещна с протестиращи работници от „Марица Изток“, предаде репортер на   Агенция „Фокус“ .   \r\nДерогацията на ТЕЦ „Марица Изток“ 2 и на останалите централи от Маришкия басейн е вече на финалната права. До края на ноември изтича срокът, в който могат да бъдат дадени становища по тази дерогация. МОСВ е взело решение да бъде дадена безсрочна дерогация за работата на ТЕЦ „Марица Изток“ 2, което означава, че централата отговаря на изискванията и може да продължи да работи.", "date": "2018.11.28", "title": "Министър Теменужка Петкова: Една четвърт от необходимите квоти за работата на ТЕЦ „Марица изток 2“ ЕАД вече са закупени"}
{"url": "http://www.focus-news.net/news/2018/11/28/2595594/glavniyat-prokuror-razporedi-proverka-za-zhilishteto-v-koeto-zhivee-ministarat-na-finansite.html", "text": "По разпореждане на главния прокурор на Р България Сотир Цацаров, Върховна касационна прокуратура започна извършване на проверка по повод зададен въпрос в телевизионното предаване „Шоуто на Слави“ по bТV за това, че „министърът на финансите живее в апартамент от 180 кв. м в луксозен жилищен комплекс, предоставен му безвъзмездно от български бизнесмен“. Това съобщиха от пресцентъра на  Прокуратура на Република България . \r\nВ рамките на извършената лично от прокурор от ВКП проверка, на 26 ноември 2018 г. бяха снети писмени обяснения от министъра на финансите Владислав Горанов, а на 27 ноември 2018 г. от две лица, собственици на жилището, ползвано от Владислав Горанов. \r\nС постановление от 28 ноември 2018 г. на основание чл.145 ал.1 т.3 от Закона за съдебната власт, чл.82 и чл.83, т.8 от Закона за противодействие на корупцията и за отнемане на незаконно придобитото имущество, Върховна касационна прокуратура разпореди на Дирекция „Противодействие на корупцията“ при КПКОНПИ извършване на отделни, конкретни действия по проверката.  \r\nПроверката се извършва и на основание чл.8 от Инструкция № 2 от 05 септември 2018 г. за взаимодействие между Комисията за противодействие на корупцията и за отнемане на незаконно придобитото имущество и Прокуратурата на Република България, подписана от главния прокурор г-н Сотир Цацаров и от председателя на КПКОНПИ г-н Пламен Георгиев. \r\nВърховна касационна прокуратура е определила 20 дневен срок за извършване на проверката.", "date": "2018.11.28", "title": "Главният прокурор разпореди проверка за жилището, в което живее министърът на финансите"}
{"url": "http://www.focus-news.net/news/2018/11/28/2595597/veliko-tarnovo-zhena-e-postradala-pri-katastrofa-mezhdu-tovaren-i-lek-avtomobil-na-patya-mezhdu-selata-draganovo-i-sushitsa.html", "text": "Жена е пострадала при катастрофа между товарен и лек автомобил на пътя между селата Драганово и Сушица, съобщиха от  Областна дирекция на МВР – Велико Търново . В момента пострадалата се транспортира към болницата в Горна Оряховица. \r\nКъм 10.30 часа на територията на областта няма затворени пътища. Почистен и опесъчен е Проходът на Републиката. По пътя Велико Търново – Русе продължава поетапното пропускане на автомобили.", "date": "2018.11.28", "title": "Велико Търново: Жена е пострадала при катастрофа между товарен и лек автомобил на пътя между селата Драганово и Сушица"}
{"url": "http://www.focus-news.net/news/2018/11/28/2595603/vlak-blasna-i-ubi-zhena-kray-grobishtata-v-stara-zagora.html", "text": "Влак е блъснал и убил жена тази сутрин в района на гара Стара Загора, предаде  БНР . Загиналата жена е пресичала на нерегламентирано място. Инцидентът е станал в 08.45 часа с влака от Бургас за София. Композицията ще остане на място до приключване на огледа. \r\nСпоред очевидци, загиналата е била клошарка, която е пресичала в района на старите гробища. Била е с качулка, заради дъжда и вятъра вероятно не е чула и видяла приближаващия се влак. Ударена е в главата и е починала на място, разказаха очевидци на трагедията. \r\nЗаради огледа се очаква влакът да се забави с близо 3 часа. В района на инцидента често пресичат граждани, мястото не е регламентирано, няма прелез, а точно там се събират двете железопътни линии от Тулово и от Бургас.", "date": "2018.11.28", "title": "Влак блъсна и уби жена край гробищата в Стара Загора"}
{"url": "http://www.focus-news.net/news/2018/11/28/2595592/poslanikat-na-ukrayna-vitaliy-moskalenko-sled-opita-za-aneksiyata-na-azovsko-more-i-kerchenskiya-proliv-rusiya-shte-se-nasochi-kam-aneksiya-na-cherno-more.html", "text": "След опита за анексията на Азовско море и Керченския пролив, Русия ще се насочи към анексия на Черно море. Това каза по време на пресконференция Н. Пр. Виталий Москаленко, извънреден и пълномощен посланик на Украйна в Република България, във връзка с напрежението между Русия и Украйна, предаде репортер на  Агенция „Фокус“ . \r\nПо думите му за разлика от така наречена хибридна война, Путин е преминал към отворен сблъсък с Украйна. „Особено искам да отбележа, че действията на Руската федерация са нагло нарушаване на статута на ООН и Конвенцията на ООН по морското право. Цялата отговорност за по-нататъшно изостряне на ситуацията в региона на Азовско и Черно море и разрушаването на процеса за мирно регулиране на руско-украинския въоръжен конфликт изцяло се дължи на Руската федерация. Сега първата задача на Украйна изисква незабавно да бъде предоставена медицинска помощ на ранените военнослужещи и да бъде тяхното незабавно и безопасно връщане в Родината“, каза още Москаленко. Той уточни, че шестима са ранени, а трима в тежко състояние.  \r\nПо думите му без санкция на висшето ръководство на Руската федерация събития като тези в Азовско море не се правят. „По руската телевизия и руските медии показват трима украински моряци, които като че ли дават признателни показания, че са нарушили териториалните води на Руската федерация. Това е резултат на физическо и психологическо въздействие, упражнявано върху моряци“, допълни посланикът на Украйна. Той заяви, че трябва да бъде върнато и завзетото военно имущество и да бъдат компенсирани щетите на украинската страна. Н. Пр. Москаленко допълни, че в резултат на тези събития, президентът на Украйна е обявил военно положение. „Руската страна постоянно твърди, че военното положение е предизобрната тактика на президента на Украйна, за да повдигне своя рейтинг. В отговор бих казал, че е абсолютна лъжа в стила на руските пропагандисти. Тъй като първоначално планът беше въвеждането на военно положение за 60 денонощия, после той бил коригиран и положението се въвежда са 30 денонощия. Следователно изборите, които ще се състоят на 31 март, ще бъдат абсолютно незасегнати от това военно положение“, допълни Н. Пр. Москаленко. По думите му военното положение може да бъде удължено, с гласуване в парламента на Украйна.  \r\n„Засега не става дума за мобилизация. Разполагаме с достатъчно войски“, отбеляза посланикът на Украйна и допълни, че мобилизация ще бъде обявена веднага след нападение на Руската федерация“, коментира посланикът.  \r\nДеница КИТАНОВА", "date": "2018.11.28", "title": "Посланикът на Украйна Виталий Москаленко: След опита за анексията на Азовско море и Керченския пролив, Русия ще се насочи към анексия на Черно море"}
{"url": "http://www.focus-news.net/news/2018/11/28/2595604/pazardzhik-nay-golyamo-kolichestvo-valezhi-ot-dazhd-v-oblastta-prez-poslednoto-denonoshtie-e-otcheteno-v-rayona-na-panagyurishte-236-lkv-m.html", "text": "Най-голямо количество валежи от дъжд в област Пазарджик през последното денонощие е отчетено в района на град Панагюрище – 23,6 л/кв. м, съобщи за  Радио „Фокус“ – Пазарджик  дежурният в Хидрометеорологичната станция в село Ивайло. Количествата в Пазарджик са 11,6 л/кв. м, Велинград – 2,4 л/кв. м,  Пещера – 2,4 л/кв. м, Костенец – 27 л/кв. м. В района на Стрелча са измерени количества от 19,5 л/кв. м, в Белово – 7,7 л/кв. м, Сестримо - 15,0 л/кв. м, Равногор – 8,5 л/кв. м, Батак – 3,4л/кв. м, Фотиново – 10,0 л/кв. м. От Хидрометеорологичната станция уточниха, че  през последното денонощие в областта няма валежи от сняг. \r\nРадослава МУРДЖЕВА", "date": "2018.11.28", "title": "Пазарджик: Най-голямо количество валежи от дъжд в областта през последното денонощие е отчетено в района на Панагюрище – 23,6 л/кв. м"}
{"url": "http://www.focus-news.net/news/2018/11/28/2595606/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Инцидентът между Русия и Украйна в Азовско море припомни, че конфликтът между двете страни все още не е приключил. Той може да избухне с пълна сила във всеки един момент. При все че той не може да бъде определен като критичен с оглед на факта, че завърши без жертви, следва да се има предвид, че войните често започват с териториални спорове, предупреждава Рено Жирар в статия за водещия френски ежедневник  Le Figaro . \r\nАвторът припомня, че ескалацията между Москва и Киев започна през март тази година, когато кримски риболовен траулер бе задържан от украинския флот в Черно море. След този случай Русия започна проверки на всички плавателни съдове с курс към Азовско море, аргументирайки действията си с необходимостта от гарантиране на сигурността на Кримския мост.  \r\nМакар и да не е критичен, последният инцидент в региона отправя предупреждение за това колко опасно е украинският конфликт да бъде оставян на самотек. Присъединяването на Крим към Русия премина безкръвно, но двете войни в Донбас (лятото на 2014 г. и зимата на 2015 г.) отнеха живота на 10 хил. души, припомня авторът.  \r\nКакто в Москва, така и в Киев властите очевидно са попаднали в спиралата на националистическата треска. Украинците мечтаят за огромна американска военна помощ, която би позволила на армията им бързо да спечели обратно Донбас. Руснаците са загрижени за идеята за по-нататъшно разширяване на НАТО в посока изток. Тя иска да го спре веднъж завинаги. Украйна не може да бъде част от Алианса, категорични са в Москва.  \r\nИсторически, стратегическата доктрина на Русия винаги е гледала на Украйна като пречка за западното нашествие (поляци, шведи, французи, германци). Руснаците обвиняват Запада, че не е изпълнил (устното) обещание, дадено от президента Джорд Буш-старши на Михаил Горбачов на Конференцията за сигурност и сътрудничество в Европа от 20 ноември 1990 г. в Париж. \r\nНатрупването на разочарование от двете страни може да стане взривоопасно. Конфликтът в Донбас е абсцес, който отравя всички международни отношения. След като Западът наложи тежки санкции на Москва, тя отказва да сътрудничи за разрешаването на световни кризи. И се насочи към неестествен съюз с Китай. \r\n„Войните често започват с териториални спорове, които впоследствие изглеждат незначителни за бившите им участници. Необходимо е спешно да свикаме нова Конференция за сигурност и сътрудничество в Европа, за да обсъдим неотложни въпроси: разширяването на НАТО, кибернетичната война, неприкосновеността на границите, военните учения“, препоръчва Жирар. \r\nВсеки разбира същността на възможната сделка: отказ на Вашингтон да разшири НАТО и отклонение на Москва от старата доктрина за „сфери на влияние\". Единствените неизвестни в това уравнение са датата и броят на жертвите, които ще бъдат необходими, за да се стигне до това решение. \r\n***  Австрия се дистанцира от идеята за създаването на единна европейска армия, пише националният ежедневник  Die Presse  в статия за посещението на първия дипломат на Виена Карин Кнайсл във федералната германска столица за Берлинската конференция за сигурността \r\nГермания се стреми към изграждането на армия на Европейския съюз. Черно-синята коалиция на Австрийската народна партия (АНП) и „Партия на свободата на Австрия“ обаче отхвърлят идеята.  \r\nОт редакцията привеждат любопитен факт за събитието в Берлин. Участниците в конференцията – предимно униформени – е трябвало да почакат около 15 минути за появата на Кнайсл, за да представи речта си. Причината – настояването на германския министър на отбраната Урсула фон дер Лайен за разговор с ръководителя на австрийската дипломация. Темата – новата криза в отношенията между Русия и Украйна.  \r\nМалко по-рано говори Урсула фон дер Лайен, която призова за по-широк обмен на данни и по-тясно сътрудничество между държавите-членки на ЕС. Особено в областта на сигурността. Наскоро канцлерът на ФРГ Ангела Меркел бе на посещение в Брюксел, където изнесе емоционална реч с призиви за създаване на „истинска европейска армия“. В лицето на Виена Берлин обаче явно този път няма да има съюзник, коментират от редакцията. \r\n***  Посланикът на САЩ в Обединеното кралство Уди Джонсън опита да поправи щетите, причинени от описанието на президента Доналд Тръмп на компромиса на Тереза Май в Брюксел като „много добра сделка за ЕС“, коментира британският вестник  The Times . \r\nОт  Даунинг стрийт са бесни, след като Тръмп заяви, че предложеният договор за развод между Лондон и Брюксел може да възпрепятства търговията между Великобритания и САЩ. Така той даде допълнителни муниции в ръцете на онези, които искат да убият сделката на Тереза Мей, докато тя се опитва да тушира огромната враждебност сред гражданите в навечерието на „смисления вот“ в парламента на 11 декември, уверени са в редакцията. \r\nМинистър-председателят на Великобритания даде да се разбере, че няма да търси среща с Доналд Тръмп докато е в Аржентина за срещата на Г-20 по-късно тази седмица. Крайно необичайно е за Даунинг стрийт да прави изявления за подобни планове предварително, отбелязва вестникът. \r\n***  Русия преследва две цели с демонстрацията си на сила край бреговете на Кримския полуостров, уверени са в редакцията на германския регионален ежедневник   Kölner Stadt-Anzeiger  . \r\n„На първо място тя цели да ускори икономическия крах на Източна Украйна. Втората цел е да укрепи стратегическата си доминация в Черно море“, констатира изданието. При това положение „страните от Югоизточна Европа, Кавказ и дори Турция не може да останат равнодушни“.  \r\n„Западът неведнъж е недооценявал руската жажда за власт“, подчертават от редакцията на изданието, макар да не считат случилото се в Азовско море като предвестник на нов военен конфликт.", "date": "2018.11.28", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/11/28/2595599/nova-makedoniya-makedoniya-istinsko-pomirenie-ili-novo-zamaglyavane.html", "text": "Предложението за всеобща амнистия за всички обвинени за събитията в македонския парламент на 27 април 2017 година, внесено от опозицията, не получи нужните гласове, за да бъде включено в дневния ред на 66-ото пленарно заседание. След това развитие на събитията за евентуална амнистия ще решава координационния орган, т.е. Комисията за помирение, която, както съобщи правителството, трябва да предложи решение в парламента в дните, които следват. Въпреки че вносителите на законопроекта за амнистия от ВМРО-ДПМНЕ искат освобождаването на всички заподозрени, обвинени и осъдени, с влизането в сила на закона \"за национално помирение и възстановяване на нормалното положение в държавата\", нововъзникналата ситуация, според запознати със ситуацията, трудно че ще допринесе за помирението на напълно разделените политически опоненти, както и на разделеното общество. Тук идва и въпросът, как е възможно чрез комисия, съставена от няколко депутати и без участието на опозицията, да се стигне до едно такова социално, национално и всякакво друго помирение. Още повече, че в политическата общественост, но и в предложения на политиците, много често се смесват понятията помирение и амнистия и се преплита политиката с правото. Кой трябва да бъде помирен, какво означава амнистията, на кого и за какво ще се направи, и т.н., пише  онлайн изданието на вестник „Нова Македония“ . Материалът е представен без редакторска намеса. \r\nТази картина в парламентарните комисии в същото време предизвиква реакции и в част от обществеността и запознатите със събитията, които смятат, че за някои съществени теми за държавата и гражданите е необходим много по-качествен и широк дебат и анализ, а не бърза процедура и решение на адхок орган, съставен от няколко депутати или политици. За да се стигне до истинско обществено помирение, професор Йове Кекеновски смята, че в политическите сфери трябва да се носи отговорност, което по-късно би се преляло и във функционирането на обществото. Докато обществото остава с впечатлението, че можеш да правиш незаконни неща и след това да не бъдеш санкциониран, се създава обратен ефект – т.е., нови разделения в обществото. \r\n„Първо, това не са комисии за помирение, а за размиване и самоосвобождаване. Какво помирение могат да направят тези комисии, когато депутатите, или политиците, гледат да спасят собствената си кожа. Те работят за такъв закон, който би ги освободил от преследване, което, от своя страна, е условие за прокарване на конституционните промени през парламента. В една държава, особено правова, каквато искаме да бъдем, не е позволено депутатите да се включват в комисии и те сами да се освобождават. След това, вместо да направят помирение, те ще направят още по-големи подялби и разделения в обществото. Гражданите, без разлика дали са македонци, албанци, сърби, роми или други, не ги интересува нищо от това, а ги интересува дали тези, които са извършили престъпления, ще бъдат наказани. С този ход определено те ще загубят доверието на електората и ще останат да ги подкрепят само най-закоравелите избиратели, които в крайна сметка не променят съществено резултатите от изборите“, заключва Кекеновски. \r\nОт друга стана, за политическата мотивация и необходимост за властта от приемането на закон за амнистия, заради нуждата да поддържа квалифицираното мнозинство в парламента, политическият анализатор Сашо Клековски смята, че управляващата СДСМ (Социалдемократически съюз на Македония) с това влиза в двойно противоречи. \r\n„Неприемливостта (на амнистията) е още по-голяма сред поддръжниците на СДСМ и възлиза на над 80%. СДСМ дойде на власт, наред с други неща, с обещание за справедливост (\"Няма справедливост, няма мир\"). Поради това политическия риск трябваше да поеме лично премиерът Зоран Заев, който публично потвърди, че ще има амнистия. Противно на общественото и партийното мнение, Зоран Заев има задължението за прилагане на споразумението с Гърция, за което са необходими гласовете на опозиционната ВМРО-ДПМНЕ, които стана ясно, могат да се осигурят само по“балкански начин“ (според еврокомисаря Хан), а това означава с плана: „амнистия за име“. Колкото и да се дават противоположни изявления на осем законодатели, е ясно, че основната мотивация за техните решения са обещанията за амнистия. Противоречивостта на амнистията е двойна: от една страна противоречи на ангажиментите на СДСМ за край на безнаказаността, а от друга страна засилва възприемането на опозицията, че повечето случаи са умишлено създадени, за да се оказва натиск върху опозицията и нейните депутати и че става дума за политически преследван“, смята анализаторът Сашо Клековски. \r\nМеждувременно, за сряда е насрочено първото заседание на координационния междупартиен орган за помирение. Според досегашните изявления, ще се разглеждат правните възможности как да се направи селективна амнистия, за каквато обяви премиерът Зоран Заев. В координационният орган за помирение не участва ВМРО-ДПМНЕ, а от Движението БЕСА  и „Алианса на албанците“ заявиха, че няма да делегират свои представители. \r\nДепутатът и говорител на СДСМ, Костадин Костадинов, обясни позицията на управляващата партия във връзка с това, което е приемливо за тях по отношение на помирение и амнистия на участниците в това събитие. Той подчерта, че трябва да се прави разлика между тези, които са поръчали и тези които извършиха насилие, и тези, които са били в еуфория в парламента по време на събитията от 27 април. \r\nТой очаква в най-скоро време от депутатите от независимата депутатка група на ВМРО-ДПМНЕ да възникнат, като каза: „насоките и формите за това как би се случило помирението“.  \r\nПревод и редакция:", "date": "2018.11.28", "title": "„Нова Македония“ (Македония): Истинско помирение или ново замъгляване"}
{"url": "http://www.focus-news.net/news/2018/11/28/2595593/ot-1-yuli-2019-godina-minimalnata-pensiya-shte-bade-2194-leva.html", "text": "Парламентът реши от 1 юли 2019 година минималната пенсия да бъде 219, 43 лева, предаде репортер на  Агенция „Фокус“ . От 1 януари до 30 юни следващата година минималната пенсия ще бъде 207, 60 лева, както досега. „За“ гласуваха 110 народни представители, 65 бяха „против“, а 18 се въздържаха. Парламентът отхвърли предложенията на БСП и ДПС от 1 юли следващата година минималната пенсия да бъде 300 лева. \r\nБиляна ИВАНОВА", "date": "2018.11.28", "title": "От 1 юли 2019 година минималната пенсия ще бъде 219,4 лева"}
{"url": "http://www.focus-news.net/news/2018/11/28/2595602/veliko-tarnovo-sazdadena-e-neobhodimata-organizatsiya-za-spravyane-s-uslozhnenata-zimna-obstanovka-v-oblastta-sled-obilniya-snegovalezh.html", "text": "Създадена е необходимата организация за справяне с усложнената зимна обстановка в област Велико Търново след обилния снеговалеж, съобщиха от  Областната администрация . От началото на снеговалежа областният управител проф. д-р Любомира Попова е в постоянна телефонна връзка с директорите на отговорните за пътното поддържане институции и координира работата по почистването на пътища в областта. в Информация се обменя и с кметовете на общини и екипите, които почистват пътищата. Координацията с тях и с фирмите, които почистват пътищата е много добра. Осигурени са три роторни снегорина и един „БАТ“ на дежурство в Свищов, 19 трактора, 49 комбинирани автомобила за разпръскване на пясък и почистване на сняг, 4 пясъкоразпръсквача, 5 лугопръскачки и 14 товаръчни машини. \r\nПроходът на Републиката е почистен и е проходим.  Областният управител поддържа и връзка с колегите си от съседните области Габрово, Ловеч, Търговище и Стара Загора. \r\nВ готовност да се справят с възникването на сложни ситуации са структурите на ОПУ, РД ПБЗН, РЗИ, КАТ, ДАИ, Вик „Йовковци”, Център за спешна медицинска помощ и „Басейнова дирекция“ – Плевен. Във всички детски заведения и училища са осигурени необходимите количества горива за отопление, вече са подписани договори с фирми за снегопочистването и поддържането на общинските пътни мрежи в градовете.", "date": "2018.11.28", "title": "Велико Търново: Създадена е необходимата организация за справяне с усложнената зимна обстановка в областта след обилния снеговалеж"}
{"url": "http://www.focus-news.net/news/2018/11/28/2595609/diontey-uayldar-nikoga-nyama-da-se-opravdavam-ako-zagubya-na-ringa-az-sam-lider-kralyat-i-istinski-voyn.html", "text": "Шампионът в тежка категория на WBC Дионтей Уайлдър (40-0) излиза на ринга срещу Тайсън Фюри (27-0) и ще защитава титлата си на 1 декември в Калифорния. The 'Bronze Bomber' ще срещне най-голямото си предизвикателство до момента в лицето на Фюри, който успя да шокира света преди години и детронира легендата Владимир Кличко, а по-късно се отдаде на депресия и наркотици и загуби всичко. Фюри се завърна и записа две победи, но не успя да впечатли и за него също няма да е лесно срещу Уайлдър, който в интервю се определи като крал, легенда и истински войн: \r\n\"Винаги съм знаел, че притежавам сила, но с всеки път, в който го виждах на ринга, оставах изумен. Това ми донесе доста пари, но гадната част е когато ръката трябва да си почине. Готов съм да превзема и киното и мога да участвам във всякакви филми и да съм злодей, защото съм най-лошият човек на планетата. Последния ми тренировъчен камп срещу Ортис беше най-тежкият в живота ми, защото бях болен и успях да тренирам само две седмици. Бях болен като куче и тежах 97 кг.  \r\nЖивея живота си без извинения и при мен или го правиш, или не го правиш. Никога няма да се оправдавам, ако загубя на ринга. Аз съм лидер, кралят и истински войн. Пред вас стои една жива икона и ще дойде момент, в който няма да ви го казвам повече. Преживял съм доста неща, които не ме промениха, а само ме направиха още по-гладен и по-мотивиран за успехи. Аз съм истински шампион, който знае как да се приспособи и да победи всеки един опонент.  \r\nАз съм един от елитните в тежка категория и скоро ставам безспорен шампион. Искам да постигна всичко и след това изчезвам от спорта. Искам да обединя титлите и да смажа всички най-добри боксьори в моето време\".  \r\nИзточник: MMA.BG -", "date": "2018.11.28", "title": "Дионтей Уайлдър: Никога няма да се оправдавам, ако загубя на ринга - аз съм лидер, кралят и истински войн"}
{"url": "http://www.focus-news.net/news/2018/11/28/2595607/gabrovo-vsichki-snegopochistvashti-firmi-i-druzhestva-rabotyat-za-razchistvane-na-snega-v-grada.html", "text": "сички снегопочистващи фирми и дружества работят за разчистване на снега в Габрово, съобщиха от пресцентъра на  Общината . Времето в Габрово е облачно, вали слаб сняг, температурата на въздуха е минус 1 градус, а влажността – 94%. Проходът Шипка е проходим при зимни условия, пътното платно е почистено и опесъчено. Остава в сила забраната за движение на МПС с обща маса над 12 тона. Пътищата в областта са проходими при зимни условия. \r\nПочиства се градската улична мрежа. Обработват се и пътищата към селата. Автобусите по градските и междуградски автобусни линии са в движение и всички линии се изпълняват. Предстои почистване на пътя към курортен комплекс Узана, снежната покривка там е 10-12 см., температурата е минус 2 градуса. \r\nОсновните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалното.", "date": "2018.11.28", "title": "Габрово: Всички снегопочистващи фирми и дружества работят за разчистване на снега в града"}
{"url": "http://www.focus-news.net/news/2018/11/28/2595605/api-vremenno-dvizhenieto-na-tovarni-avtomobili-nad-12-tona-po-pat-i-2-shumen-razgrad-ruse-e-ogranicheno-v-posoka-ruse-poradi-snegopochistvane.html", "text": "Временно движението на товарни автомобили над 12 тона по път I-2 Шумен – Разград – Русе е ограничено само в посока Шумен – Русе поради снегопочистване. Това съобщиха от пресцентъра на  АПИ .", "date": "2018.11.28", "title": "АПИ: Временно движението на товарни автомобили над 12 тона по път I-2 Шумен – Разград – Русе е ограничено в посока Русе поради снегопочистване"}
{"url": "http://www.focus-news.net/news/2018/11/28/2595612/smolyan-administrativniyat-sad-v-oblastniya-grad-otmeni-tekstove-ot-naredba-na-obshtinski-savet-zlatograd.html", "text": "С Решение № 470/27.11.2018 г. по адм. дело № 288/2018 г., Административен съд – Смолян, отмени по протест на Окръжна прокуратура  – Смолян, текстовете на т. 13, т.23 и т. 24 в раздел IV „Услуги по гражданско състояние “ от Приложение № 1 на Наредба № 8 за определянето и администрирането на местните такси и цени на права и услуги на територията на община Златоград, приета с Решение № Ж 518 по Протокол № 33/08.06.2017 г. на Общински съвет –  Златоград, изменена и допълнена с Решение № Ж 649, по Протокол № 42/29.11.2017 г. на Общински съвет – Златоград. Това съобщиха от  Административен съд – Смолян . В мотивите си съдът приема, че наредбата противоречи на нормативен акт от по-висша степен и в атакуваната част се явява незаконосъобразна. \r\nС нормата на т.13 от раздел IV „Услуги по гражданско състояние“ от Приложение № 1 на наредбата, е предвидено заплащане на такса в посочения размер за издаване на удостоверение за сключване на граждански брак от български граждани в чужбина. От анализа на разпоредбата, е видно, че тя касае и такса за първо издаване на удостоверение, което е в противоречие с нормата на чл.40, ал.1 от Закона за гражданската регистрация. \r\nНормата на т.23 от Приложение № 1 на наредбата, предвижда заплащане на такса в посочения размер 4 лв. за издаване на удостоверение за вписване в регистъра на населението. В разпоредбите на чл.73 и чл.78 от ЗГР и Наредба № РД-02-20-9/21.05.2012 г. за функциониране на единната система за гражданска регистрация, издадена от министъра на РРБ, не е предвидено събиране на такса за тази услуга при извършването й по административен ред. По същия аргумент от чл.40, ал.1 от ЗГР тази услуга следва да се извършва безплатно. \r\nАналогични са аргументите на съда и по отношение на т.24 от Приложение № 1 на наредбата, предвиждаща заплащане на такса в размер от 4 лв. за съставяне на актове за гражданско състояние на български граждани, които имат актове съставени в чужбина. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2018.11.28", "title": "Смолян: Административният съд в областния град отмени текстове от наредба на Общински съвет – Златоград"}
{"url": "http://www.focus-news.net/news/2018/11/28/2595613/lyubomir-kyuchukov-direktor-na-iimo-ima-dostatachni-osnovaniya-za-trevoga-ot-obyavenoto-voenno-polozhenie-na-ukrayna.html", "text": "Има достатъчни основания за тревога от обявеното военно положение на Украйна. Това каза в интервю за сутрешният блок „Добро утро България“ на Радио „Фокус“ Любомир Кючуков,  директор на Института за пазарна икономика и международни отношения, относно напрежението между Украйна и Русия. Любомир Кючуков добави, че готовността на Германия и Франция за посредничество е признак, че Европа не се чувства сигурна от създалото се напрежение. „Очевидно е, че Русия след присъединяването на п-в Крим третира териториалните води на полуострова като свои. Респективно започва да прилага съответните норми засилвайки ги с конкретни мерки за сигурност спрямо новопостроения мост през Керченският проток. От друга страна Украйна, както цяла Европа не признава анексията и счита п-в Крим за част от украинска територия и не приема наложените от Русия правила, въпреки че досега се е съобразявала с тях и с пълното съзнание, че тяхното нарушаване ще доведе до ответна руска реакция“, поясни Любомир Кючуков. Той добави, че независимо от това как ще се развие този конкретен инцидент, конфликтът като цяло ще продължи, докато не се пристъпи към реално и двустранно решаване.", "date": "2018.11.28", "title": "Любомир Кючуков,  директор на ИИМО: Има достатъчни основания за тревога от обявеното военно положение на Украйна"}
{"url": "http://www.focus-news.net/news/2018/11/28/2595615/mvr-34-godishen-mazh-e-zadarzhan-za-izvarshvane-na-izmami-s-evtini-samoletni-bileti-v-sotsialnite-mrezhi.html", "text": "След предприети съвместни оперативни действия служители на ГДБОП и ГДНП установиха и задържаха 34-годишен мъж, извършил измами с евтини самолетни билети в социалните мрежи. Това съобщиха от пресцентъра на  МВР . Според първоначалните данни той е действал като активен блогър, представял се с друга самоличност и предлагал онлайн закупуване на билети за самолет на изгодни цени за екзотични дестинации - Сингапур, Банкок, Мексико и САЩ. Жертви на изгодните оферти станали част от приятелите му в социалните мрежи, с някои от които е контактувал от години. Схемата, по която действал, била следната: първоначално започвал с продажба на по-евтини самолетни билети, когато клиентите оставали доволни от услугата, им предлагал пакетна оферта, за която едва по-късно потребителите установявали, че е фиктивна. Особено активно мъжът е „работил“ от края на 2016 г. до август 2017 г.  \r\nСлед 24-часовото му полицейско задържане, той е привлечен като обвиняем за измама. Мярката му за задържане е удължена до 72 часа, а работата по образуваното досъдебно производство продължава под надзора на Софийската районна прокуратура.", "date": "2018.11.28", "title": "МВР: 34-годишен мъж е задържан за извършване на измами с евтини самолетни билети в социалните мрежи"}
{"url": "http://www.focus-news.net/news/2018/11/28/2595614/inzh-snezhana-kaneva-obshtina-sliven-valezhi-ot-8-10-litra-na-kvadraten-metar-sa-padnali-prez-poslednite-denonoshtiya-v-grada-nyama-opasnost-ot-navodneniya.html", "text": "Валежи от 8-10 литра на квадратен метър са паднали през последните денонощия в Сливен. Това съобщи пред  Радио „Фокус“ – Сливен  началникът на Кризисния отдел в Община Сливен Снежана Кънева. Няма засегната инфраструктура и преливащи корите на реките. Всички водни обекти са под наблюдение. „Кризисният щаб има готовност за реакция, но при такива количества валежи няма опасност от наводнения“, посочи Кънева. \r\nЛюдмила ЙОРГОВА", "date": "2018.11.28", "title": "Инж. Снежана Кънева, Община Сливен: Валежи от 8-10 литра на квадратен метър са паднали през последните денонощия в града, няма опасност от наводнения"}
{"url": "http://www.focus-news.net/news/2018/11/28/2595616/sofiya-politsiyata-izdirva-66-godishnata-dafinka-ivanova-slavkova-ot-selo-vakarel.html", "text": "Полицията издирва 66-годишната Дафинка Иванова Славкова от село Вакарел. Това съобщиха от  ОДМВР - София . Жената е в неизвестност от септември т.г. и е обявена за издирване по молба на нейните близки. По техни данни страда от шизофрения и при изпадане в депресивни състояния не възприема адекватно действителността и трудно комуникира. \r\nОт служителите на група „Издирване“ към областната дирекция са проведени множество оперативно-издирвателни действия, претърсени са местности, жилищни и стопански постройки, както и места, които жената е посещавала, но към момента все още не е установена.  \r\nДафинка Славкова е на видима възраст 65 - 70 години, ръст около 165 см, къса прошарена коса, кафяви очи и много слабо телосложение.  \r\nПоследно е била облечена с черен панталон (анцуг), тъмна блуза, черно яке и черни маратонки.    \r\nУмоляват се гражданите, които имат информация относно местонахождението на издирваната, да позвънят на тел. 112, 02/982-52-35 или в най-близкото поделение на МВР. Анонимността е гарантирана.", "date": "2018.11.28", "title": "София: Полицията издирва 66-годишната Дафинка Иванова Славкова от село Вакарел"}
{"url": "http://www.focus-news.net/news/2018/11/28/2595617/eso-stana-chast-ot-edinnata-platforma-za-razpredelenie-na-prenosni-sposobnosti.html", "text": "ЕСО стана част от Единната платформа за разпределение на преносни способности. Това съобщиха от пресцентъра на  Електроенергийния системен оператор . Европейските преносни оператори направиха важна крачка по пътя към постигането на единен електроенергиен пазар в Европа.  \r\nЕдинната платформа за разпределение започна успешно работа и провежда търгове за дългосрочно разпределение на преносни способности по всички участващи граници на ЕС. \r\n28 оператори на преносни системи от 22 европейски държави учредиха Единната платформа за разпределение, спазвайки срока, установен в Регламент (ЕС) 2016/1719 за установяване на насоки относно предварителното разпределяне на преносна способност, считано от 1-ви октомври 2018 г. \r\nУчредяването на Единната платформа за разпределение е важна стъпка към единния общоевропейски електроенергиен пазар. Тя ще способства координираното развитие на ликвидни и конкурентни дългосрочни пазари в европейски мащаб и ще даде възможност на пазарните участници да застраховат своите рискове (хеджиране), свързани с трансграничната търговия на електроенергия. Чрез Единната платформа за разпределение, операторите на преносни системи ще гарантират на всички пазарни участници равнопоставен достъп, на едно място и в съответствие с Хармонизираните правила за разпределение, до дългосрочни преносни способности на всички обхванати от тази платформа европейски граници.  \r\nЗа изпълнението на задачите и дейностите на Оператор на Единната платформа за разпределение, операторите на преносни системи назначиха Съвместната тръжна кантора (JAO, S.A). Това е компания, собственост на операторите на преносни системи, която извършва разпределение на преносни способности по над 69 граници между тръжни зони и ще проведе над 1 000 тръжни процедури през 2019 година за 289 регистрирани пазарни участници.", "date": "2018.11.28", "title": "ЕСО стана част от Единната платформа за разпределение на преносни способности"}
{"url": "http://www.focus-news.net/news/2018/11/28/2595610/ministar-temenuzhka-petkova-balgariya-kategorichno-ne-podkrepya-po-ambitsiozni-tseli-svarzani-s-vaglerodnite-emisii.html", "text": "България категорично не подкрепя по-амбициозни цели, свързани с въглеродните емисии. Това каза министърът на енергетиката Теменужка Петкова в Раднево, където се срещна с протестиращи работници от „Марица Изток“, предаде репортер на   Агенция „Фокус“ . Министър Петкова запозна участниците в протеста и с официалната позиция на страната за предстоящия форум в Катовице, свързан с климатичните промени. Позицията, одобрена от Министерския съвет,  гласи, че България категорично не подкрепя по-амбициозни цели, свързани с въглеродните емисии.  \r\nЕнергийният министър припомни също, че България оспори решението на Европейската комисия от април 2017 г., свързано със завишаване на екологичните норми за големите горивни инсталации. В момента нашата страна и Полша водят дело срещу ЕК. В заключение Петкова увери работещите миньори и енергетици от Маришкия басейн, че правителството осъзнава важността на целия комплекс и полага всички необходими усилия за осигуряване на безпроблемната му работа в бъдеще.", "date": "2018.11.28", "title": "Министър Теменужка Петкова: България категорично не подкрепя по-амбициозни цели, свързани с въглеродните емисии"}
{"url": "http://www.focus-news.net/news/2018/11/28/2595611/pazardzhik-prodalzhavat-profilaktichnite-ehografski-pregledi-v-obshtina-belovo.html", "text": "Продължават профилактичните ехографски прегледи в община Белово, съобщиха от  Общината  и уточниха, че те са съвместна инициатива на общината в партньорство със „Сдружение за онкоболни и приятели“ – град Пазарджик. Прегледите са на млечни жлези и щитовидна жлеза с нов модерен ехограф, като днес апаратът е до 17.00 часа в село Мененкьово. Утре от 9.00 до 12.00 часа желаещите от село Габровица могат да преминат през ехографски преглед. Същият ден от 12.30 до 17.00 часа с апарата ще бъдат извършвани прегледи в село Дъбравите. Таксата за прегледа е 10 лева.", "date": "2018.11.28", "title": "Пазарджик: Продължават профилактичните ехографски прегледи в община Белово"}
{"url": "http://www.focus-news.net/news/2018/11/28/2595619/burgas-66-godishen-peshehodets-e-zaginal-sled-kato-e-blasnat-ot-tovaren-avtomobil-v-kableshkovo.html", "text": "66-годишен пешеходец е загинал, след като е блъснат от товарен автомобил в Каблешково. Това съобщиха от  ОДМВР - Бургас . Сигналът за инцидента е подаден на 12 ноември т.г. около 17.20 часа. Съобщено е за това, че на ул. „Черно море“ в Каблешково товарен автомобил е блъснал пешеходец. В резултат на получените наранявания при пътния инцидент, пешеходецът с инициали И.К., 66-годишен от Бургас, е починал на 27 ноември т.г. в отделение „Реанимация“ на УМБАЛ - Бургас, където е бил настанен за лечение.", "date": "2018.11.28", "title": "Бургас: 66-годишен пешеходец е загинал, след като е блъснат от товарен автомобил в Каблешково"}
{"url": "http://www.focus-news.net/news/2018/11/28/2595620/vidin-nivoto-na-reka-dunav-pri-kray-novo-selo-se-e-povishilo-s-20-sm-za-poslednoto-denonoshtie.html", "text": "Нивото на Дунав в началото на българския участък на реката - при Ново село, за последното денонощие се е повишило с 20 см, като водният стоеж тма е 68 см, съобщиха от  Хидрометеорологична станция - Ново село . Нивото на реката край Видин е 106 см, а регистрираното повишение е от 17 см. При Лом през последното денонощие е измерено повишение от 13 см, като водният стоеж е 120 см. Нивото на реката край Оряхово е 8 см, там е регистрирано повишение от 8 см.  \r\nТемпературата на водата край Ново село е 9.5 градуса, а край Оряхово - 9.8 градуса.", "date": "2018.11.28", "title": "Видин: Нивото на река Дунав при край Ново село се е повишило с 20 см за последното денонощие"}
{"url": "http://www.focus-news.net/news/2018/11/28/2595608/shumen-tezhkotovarnite-avtomobili-nad-12-tona-dvizheshti-se-po-napravlenieto-shumen-ruse-shte-badat-spirani-na-izgraden-kontrolno-propuskatelen-punkt-kray-selo-struyno.html", "text": "Тежкотоварните автомобили над 12 тона, движещи се по направлението Шумен - Русе, ще бъдат спирани на изграден контролно-пропускателен пункт край село Струйно. Това съобщиха от  ОДМВР - Шумен . Въведено е временно ограничение за движение на товарни автомобили с маса над 12 тона по пътя Шумен - Русе. Тежкотоварните автомобили ще бъдат спирани на изграден контролно-пропускателен пункт край село Струйно. Движението ще бъде възстановено след като бъде почистен и обезопасен пътния участък от фирмата, която се  грижи за поддържането на пътя.", "date": "2018.11.28", "title": "Шумен: Тежкотоварните автомобили над 12 тона, движещи се по направлението Шумен - Русе, ще бъдат спирани на изграден контролно-пропускателен пункт край село Струйно"}
{"url": "http://www.focus-news.net/news/2018/11/28/2595621/kmetat-na-sofiya-yordanka-fandakova-s-proektite-po-programa-life-i-op-okolna-sreda-do-3-godini-tryabva-da-promenim-kam-po-ekologichno-otoplenieto-na-okolo-30-ot-domakinstvata.html", "text": "С проектите по програма „Life“ и ОП „Околна среда“ до 3 години трябва да променим към по-екологично отоплението на около 30 % от домакинствата. Това каза кметът на Столична община Йорданка Фандъкова след проверката на изпълнението на пилотен проект за монтиране на филтри на сгради, които се отопляват на твърдо гориво в сградата на БКС на район „Красна поляна“, предаде репортер на  Агенция „Фокус“ . Фандъкова обясни, че БКС е звеното, което се грижи за чистотата и косенето в район „Красна поляна“. „Всъщност тук започнахме и демонстрирахме пилотния проект, който реализираме заедно с компанията, която дари на Столична община 10 филтъра. Два от тях са разположени тук, останалите 8 са разположени в частни сгради по предложение на районния кмет. Целта на пилотния проект е да се измери и види ефектът от действията на тези филтри. Има сериозни инвестиции за тях. Около 3500 лв. е стойността на всеки един от тях. Очевидно не всяко домакинство може да си позволи такъв филтър, но ефектът е видим. Миналата година само с един такъв филтър беше направено замерване и то показа между 75 и 80 % намаляване на излъчваните емисии при отопление с твърдо битово гориво. Очевиден е ефектът, въпросът е как може да се използват. Семейства, които могат да си позволят и имат отношение към чистотата на въздуха, могат да го направят винаги. Въпросът е за останалите семейства. Знаем, че през зимата основен източник на замърсяване на въздуха е отоплението с твърдо битово гориво, ниско качествени въглища, мокри дърва. Какво правим ние? С подкрепата и на правителството и ЕК направихме проучване – около 55 хил. домакинства в София се отопляват на твърдо битово гориво. Те имат съвсем различен социален статус“, каза тя и уточни, че има социално слаби семейства има и такива, които могат да си позволят да правят инвестиции. По думите ѝ фокусът на Столична община са домакинствата, които нямат достатъчно възможност да правят инвестиции в подмяна на отоплението с по-екологично. „Разработихме два проекта. С единия сме кандидатствали директно към ЕК. Той е по програма „Life“, в него участваме заедно с още няколко големи общини в България. Общата му стойност е над 16,6 млн. евро. Той включва всички общини. Той ще ни позволи като първа фаза пилотно да подкрепим 140 домакинства, като подпомогнем закупуването и преминаването на друг вид алтернативно и екологично гориво“, допълни още Фандъкова. Тя уточни, че става въпрос за газифициране, топлофикация, електричество, печки на пелети. „Знаете, че имаме друг пилотен проект, който следва да отчетем тази година с предоставянето на 30 печки на пелети. В момента подготвяме големия проект, с който ще кандидатстваме по ОП „Околна среда“, който ще позволи увеличаването на помощта за домакинствата“, каза още кметът на София.", "date": "2018.11.28", "title": "Кметът на София Йорданка Фандъкова: С проектите по програма „Life“ и ОП „Околна среда“ до 3 години трябва да променим към по-екологично отоплението на около 30 % от домакинствата"}
{"url": "http://www.focus-news.net/news/2018/11/28/2595627/kmetat-na-sofiya-yordanka-fandakova-ot-april-do-sredata-na-oktomvri-v-stolitsata-ne-e-imalo-nito-edin-den-s-previshenie-na-normite-na-fini-prahovi-chastitsi-vav-vazduha.html", "text": "От април до средата на октомври в столицата не е имало нито един ден с превишение на нормите на фини прахови частици във въздуха. Това каза кметът на Столична община Йорданка Фандъкова след проверката на изпълнението на пилотен проект за монтиране на филтри на сгради, които се отопляват на твърдо гориво в  сградата на БКС на район „Красна поляна“, предаде репортер на  Агенция „Фокус“  . „Дойде отоплителният сезон, и разбира се, вече наблюдаваме дни с превишение. Днес не е такъв ден, за наша радост“, каза още Фандъкова.  „Това говори, че цяло лято, половината есен, в София не сме имали никакъв проблем с фините прахови частици във въздуха“, каза още кметът на столицата. Тя поясни, че Столична община работи много по отношение на обществения транспорт, но битовото гориво, е основен фактор за замърсяване на въздуха. По думите ѝ, ако отоплението на 30% от домакинствата в столицата стане по-екологично, подобряването на въздуха ще се усети осезаемо. „30 % очакваме да подкрепим ние. Има вече много домакинства, които могат да си позволят финансово и са достатъчно съзнателни да подменят отоплението си“, каза още Фандъкова. „Хората ще зададат въпроса: „Първоначално вие ще ни помогнете, но след това дали не е по-скъпо да се поддържа и да се използва алтернативното гориво? Разговарях с министъра на социалната политика, имаме виждането, че заедно трябва да работим по отношение на социалните помощи за отопление да бъдат насочени и също да подкрепят алтернативното гориво за социално слаби семейства. Без тези усилия, без специални програми, без специален стимул за домакинствата да променят отоплението си, няма как да очакваме в следващите години чувствително да подобрим състоянието на въздуха“, допълни кметът на столицата.", "date": "2018.11.28", "title": "Кметът на София Йорданка Фандъкова: От април до средата на октомври в столицата не е имало нито един ден с превишение на нормите на фини прахови частици във въздуха"}
{"url": "http://www.focus-news.net/news/2018/11/28/2595622/kyustendil-zhitelite-na-mahala-gravene-v-selo-polska-skakavitsa-sa-bez-elektrozahranvane-zaradi-avariya.html", "text": "Жителите на махала „Гравене” в село Полска Скакавица са без електрозахранване заради авария. Това каза пред  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му сигналът за възникналия проблем е подаден от страна на кметския наместник на населеното място. „Свързах се с електроразпределителното дружество, сигналът е предаден. Стана ясно, че има авария по една от мрежите. На място има групи, които до края на деня трябва да отстранят проблема”, каза Ивайло Чалъков. По думите му към момента обстановката в региона е спокойна. Валежите от дъжд продължават. Сняг вали в Осоговска планина, там са изпратени екипи на пътноподдържщата фирма. „Нямаме проблеми с деретата, реките и язовирите”, каза Ивайло Чалъков. \r\nВенцеслав ИЛЧЕВ", "date": "2018.11.28", "title": "Кюстендил: Жителите на махала „Гравене” в село Полска Скакавица са без електрозахранване заради авария"}
{"url": "http://www.focus-news.net/news/2018/11/28/2595625/albena-georgieva-oblasten-upravitel-na-vidin-v-oblastta-patnata-obstanovka-e-normalna-pri-zimni-usloviya-ekipi-na-chez-rabotyat-po-otstranyavane-na-avariya-v-selo-voynitsa.html", "text": "В област Видин пътната обстановка е нормална при зимни условия, каза за  Радио „Фокус“ – Видин  Албена Георгиева, областен управител на Видин. Тя посочи, че пътищата в областта са почистени и проходими, по данни от общините и ресорните институции във връзка с продължаващия снеговалеж. „Републиканската пътна мрежа е почистена и проходима. Няма закъсали моторни превозни средства. Почистени и опесъчени са пътищата от общинската пътна мрежа“, каза Албена Георгиева. На територията на областта електрозахранването е непрекъснато, с изключение на село Войница, където екипите на ЧЕЗ работят по отстраняването на възникнала авария. Своевременно са отстранени аварии в селата Гара Орешец, Върбовчец и Ярловица. \r\n„Призовавам водачите на моторни превозни средства да тръгват на път със зимни гуми, да карат със съобразена скорост и повишено внимание, спазвайки указанията на контролните органи“, допълни областният управител.", "date": "2018.11.28", "title": "Албена Георгиева, областен управител на Видин: В областта пътната обстановка е нормална при зимни условия, екипи на ЧЕЗ работят по отстраняване на авария в село Войница"}
{"url": "http://www.focus-news.net/news/2018/11/28/2595629/sofiyska-rayonna-prokuratura-predade-na-sad-mazh-obvinen-za-svodnichestvo-i-bludstvo.html", "text": "Софийска районна прокуратура предаде на съд мъж, обвинен за сводничество и блудство. Това съобщиха от пресцентъра на  Прокуратура на Република България . Н. Иванов е на 28 години и е привлечен към наказателна отговорност за това, че: \r\n- За периода от месец декември 2013 г. до месец октомври 2018 г. в София в къща в кв. „Христо Ботев“ е склонявал и свождал към проституция, блудствени действия и съвкупление жена с инициали С., с користна цел. За целта Иванов пускал обяви в интернет сайтовете „Ало БГ“ и „Адам и Ева“, съдържащи снимки на С. по бельо, с посочен телефон за връзка, като при обаждане от странна на „клиенти“ изпращал С. до различни адреси, след което ѝ взимал парите, които е получила. \r\n- На неустановена дата през месец юни 2018 г. в кв. „Христо Ботев“ в управляван от него автомобил марка „Порше“, модел „Кайен“ той е извършил блудствени действия спрямо жена с девойка М., като употребил за това заплашване – спрял автомобила в тъмна уличка, след което се преместил на задната седалка до М. и опипвайки я ѝ казал: „Не казвай нищо на майка си, защото тя ще го отнесе!“.  \r\nИванов не е осъждан до момента. Предвид високата обществена опасност на деянията, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 29 ноември 2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.11.28", "title": "Софийска районна прокуратура предаде на съд мъж, обвинен за сводничество и блудство"}
{"url": "http://www.focus-news.net/news/2018/11/28/2595618/danas-sarbiya-izbori-prez-mart-2019-godina-za-da-se-predotvrati-zasilvaneto-na-opozitsiyatai.html", "text": "Ръководството на Сръбската прогресивна партия (СПП) обмисля сериозно да обяви предсрочни парламентарни в средата на януари следващата година, които да се проведат в края на март 2019 година, твърдят източници на  белградския ежедневник Danas . \r\nСъбеседниците на изданието посочват, че този сценарий, най-вероятно, се дължи на настоящата криза около косовския въпрос и постоянния натиск върху президента на Сърбия Александър Вучич (който е и лидер на СПП) да подпише някакво правно обвързващо споразумение с Прищина, докато, според тяхната оценка, във вътрешнополитически план, с насрочването на предсрочни избори през януари СПП би хванала опозицията „на леглото“. \r\nПолитологът Бобан Стоянович обяснява, че на Вучич никак не му се иска да подпише споразумение с косовската страна под международен натиск, а след това, в края на годината, да отиде на редовни избори. По неговото мнение, много по-рационално нещо за СПП е техният лидер е първо да отидат до урните, за да си осигурят още четири години на власт, а след това да отидат на официално закриване на косовския въпрос. \r\n„Друга причина за евентуалните предсрочни избори е „Съюзът за Сърбия“, в който, за първи път от дълго време, СПП вижда сериозен противник. Съюзът със сигурност не би искал да отиде на избори през следващите шест месеца, защото през това време би могъл да направи сериозна организация и инфраструктура. Предвид това, заключението е, че Вучич иска да отиде на избори възможно най-скоро“, казва Стоянович. \r\nСпоред неговото мнение, единствената пречка за насрочването на предсрочни парламентарни избори, може да представляват местните избори, които трябва да се състоят през 2020 година. Поради това, Стоянович посочва, че управляващото мнозинство най-вероятно ще търси модел, чрез който да свика местните избори през пролетта на 2019 година. Той не вярва ръководителите на местните администрации да трябва да подадат оставка, за да създадат условия за общи избори и предвижда, че СПП би могла да постигне същия ефект чрез промени в Закона за местно самоуправление и Закона за местните избори. \r\n„Още една причина, поради която е вероятно изборите да се проведат, е, че по този начин Александър Вучич би получил още шест месеца, през които ще бъдат замразени преговорите в Брюксел. Ето защо, трябва да се следи ситуацията в Прищина, защото аз не бих се изненадал, ако „Сръбска листа“ излезе от тамошното правителство, за да предизвика избори в Косово“, отбелязва още Стоянович и заключва, че със сигурност отиването на предсрочни избори си струва за Вучич. \r\nБоян Клачар, политически анализатор, е съгласен с предишния събеседник на Danas, че обявяването на предсрочни парламентарни избори в началото на следвващата година е много вероятно, тъй като според политическата динамика задаващата се 2019 година ще бъде много бурна, най-вече заради косовския въпрос. \r\n„Също така, ако се изчакат редовните избори, това би означавало, че СПП ще предостави достатъчно време на опозицията, преди всичко на „Съюза за Сърбия“, да се консолидира. В противен случай, ако изборите са в началото на годината, опозицията ще има твърде малко време да се профилира“, обяснява Клачар. \r\nВъпреки това, по неговото мнение, окончателното решение дали сръбските граждани през пролетта отново ще отидат до урните, зависи най-вече от Александър Вучич. \r\nПревод и редакция:", "date": "2018.11.28", "title": "Danas (Сърбия): Избори през март 2019 година, за да се предотврати засилването на опозицията?"}
{"url": "http://www.focus-news.net/news/2018/11/28/2595626/vitseprezidentat-iliyana-yotova-noviyat-evropeyski-byudzhet-ne-tryabva-da-razdelya-es-na-osi-na-bedni-i-bogati-darzhavi.html", "text": "„Следващият седемгодишен бюджет не трябва да разделя Европейския съюз на оси, на бедни и богати държави. От разпределението на финансовите средства ще стане ясно дали ще има Европа на няколко скорости“. Това заяви вицепрезидентът Илияна Йотова при откриването на конференция на тема „Бъдещето на демокрацията на Европейския съюз: бюджетът на ЕС за 2021-2027 и върховенството на правото – към демокрация или към отказ от ценностите и целите на съюза“. Събитието се организира от Института за публична политика, Института за икономика и международни отношения, Съюза на икономистите в България, Института за държавата и правото на БАН и Българската асоциация по международно право. \r\nВ изказването си вицепрезидентът разгледа условията, в които се формира Многогодишната финансова рамка (МФР) за периода 2021-2027 г. – излизането на Великобритания от ЕС и предстоящите европейски избори. „Намираме се в ситуация на безпрецедентна националистическа вълна, възход на популизма, лавинообразен спад в доверието към традиционните партии и тотална промяна в ценностите на съюза“, отбеляза вицепрезидентът. По думите на Илияна Йотова следващият многогодишен бюджет на ЕС може да се превърне в силен катализатор за трансформиране на недоволството на гражданите в апатия. \r\n„Съществуват рискове от изместване на приоритетите и нарушаване на основните принципи, които формираха политическата общност, наречена ЕС“, посочи вицепрезидентът. Илияна Йотова изрази опасенията си, че Европа върви към узаконяване на двойните стандарти. „Ако това се случи, няма как европейските граждани да бъдат убедени, че са пълноценна част от съюза“, изтъкна вицепрезидентът. Илияна Йотова е убедена, че липсва конкретна визия за бъдещето на Европа, която трябва да се определи и през Многогодишната финансова рамка и нейните приоритети. Липсва и ясно политическо послание в следващия бюджет на ЕС.  \r\nВицепрезидентът направи кратък преглед на представените от Европейската комисия приоритети в следващия седемгодишен бюджет и постави въпроса дали те отговарят на очакванията на европейските граждани. Средствата за отбрана ще се увеличат с 22 пъти, за сигурност – почти с два пъти, за миграция – 2,6 пъти. Очакват се съкращения в Общата селскостопанска политика и в кохезионната политика – съответно с 5% и 7%. „Финансирането на новите приоритети не бива да става за сметка на старите. Трябва да се замислим дали държавите членки са готови да увеличат вноската си в бюджета, за да компенсират разликите“, посочи Илияна Йотова. \r\n„Необходим е по-задълбочен анализ на резултатите от изпълнението на предишната МФР, за да се поправят грешките и пропуските“, заяви вицепрезидентът. Държавите членки все още се затрудняват в усвояването на наличните структурни и инвестиционни фондове. Необходима е по-голяма гъвкавост, трябва да се намали административната тежест за бенефициентите. През 2017 г. ЕС е поел ангажимент за 158.7 млрд. евро. Плащанията са били обаче в размер на 124.7 млрд. евро, т.е. значително по-малко от бюджетираните средства. В края на 2017 г. общото средно ниво на усвояване е 16%. За сравнение, през 2010 г. то е било 22%. \r\n„Изразходваните средства трябва да се контролират по-ефективно“, отбеляза Илияна Йотова и даде пример със спешно мобилизираните 3 млрд. евро помощ за Турция за справяне с бежанската криза. Вицепрезидентът постави въпроса доколко тези средства са допринесли за създаването на трайни политики. Илияна Йотова заяви, че през 2014 г. с т. нар. План „Юнкер“ за първи път бе направен опит да се промени философията на европейското финансиране. „Тази инвестиционна програма е насочена към богатите държави“, посочи вицепрезидентът. Според изчисления на Европейската сметна палата 64% от общата сума от подписани договори по Плана „Юнкер“ за 2017 г. са концентрирани в шест държави членки, при това едни от най-добре развитите като Германия, Франция, Великобритания. България се нарежда на 17 място. \r\nИлияна Йотова е на мнение, че е необходим задълбочен анализ на ползите и рисковете от предлагания от Европейската комисия нов механизъм за защита бюджета на ЕС, свързан с принципите на правовата държава. \r\nВ изказването си вицепрезидентът постави редица въпроси, мнения по които бяха изразени на последвалата оживена дискусия.", "date": "2018.11.28", "title": "Вицепрезидентът Илияна Йотова: Новият европейски бюджет не трябва да разделя ЕС на оси, на бедни и богати държави"}
{"url": "http://www.focus-news.net/news/2018/11/28/2595628/dora-kurshumova-hudozhnik-slivenskiyat-kray-ima-bogato-kulturno-nasledstvo-v-oblastta-na-shevitsite-i-nie-sme-dlazhni-da-go-sahranim.html", "text": "Образци на оригинални сливенски шевици бяха представени в изложбата „Спомени в шевици” в рамките на втория ден на Фестивала на културата и виното „Златен Сливен”, който се провежда в града, предаде репортер на  Радио „Фокус“ – Сливен . В изложбата в галерия „Седем“ са представени характерни за региона мотиви. По дими на Дора Куршумова, представител на организаторите на фестивала, всяка носия има собствена история. „Сливенската шевица обединява в себе си езичеството и християнството. Пример за това е използваният мотив на танцуващата фигура на Богинята  – майка, която обаче носи на главата си или в ръка християнски кръст“, посочи Куршумова. Марияна Жекова, колекционер на носии, отбеляза, че сливенската шевица има характерни особености. Това е не толкова богато извезаната пазва, но пищно украсени ръкави и поли и дори гърбове. Характерни за региона са фигурите на животни като лъвове, кучета, коне, пауни – символи на щастие, петли, пиленца, дори и въшки. Те, според Жекова, имали предпазна функция. Друг характерен елемент са геометричните фигури, а също и интензивния червен цвят. „Сливенският край има богато културно наследство в областта на шевиците и ние сме длъжни да го съхраним“, посочи Дора Куршумова. \r\nШевиците са изработени от читалищни дейци по  проект „Майсторилница за сувенири” на Народно читалище „Отец Паисий-1936. Освен образци на шевици, в изложбата е показано как в съвремието може да се прилага този вид изкуство. Със сливенски шевици са украсени престилки за бутилки за вино, медальони, магнити за хладилници и др. \r\nИнициативата „Златен Сливен” е на фондация „Обществен дарителски фонд-Сливен” и се провежда за шеста поредна година. \r\nЛюдмила ЙОРГОВА", "date": "2018.11.28", "title": "Дора Куршумова, художник: Сливенският край има богато културно наследство в областта на шевиците и ние сме длъжни да го съхраним"}
{"url": "http://www.focus-news.net/news/2018/11/28/2595624/silistra-vremenno-se-ogranichava-dvizhenieto-na-avtomobili-nad-12-tona-po-pat-ii-71-silistra-dobrich-pat-i-7-i-pat-ii-21-poradi-snegopochistvane.html", "text": "Временно се ограничава движението на МПС над 12 тона по път II-71 Силистра – Добрич поради снегопочистване. Това съобщиха от пресцентъра на  Агенция „Пътна инфраструктура“ . Временно се ограничава движението за МПС над 12 тона и по път I-7 Силистра – Шумен поради снегопочистване. Временно е ограничено движението на МПС над 12 тона и по път II-21 Силистра – Русе заради снегопочистване.", "date": "2018.11.28", "title": "Силистра: Временно се ограничава движението на автомобили над 12 тона по път II-71 Силистра – Добрич, път I-7 и път II-21 поради снегопочистване"}
{"url": "http://www.focus-news.net/news/2018/11/28/2595630/api-ogranicheno-e-dvizhenieto-na-vsichki-avtomobili-po-avtomagistrala-hemus-v-uchastaka-shumen-varna-poradi-snegopochistvane.html", "text": "Ограничено е движението на всички автомобили по автомагистрала „Хемус“ в участъка Шумен - Варна поради снегопочистване. Това съобщиха от пресцентъра на  Агенция „Пътна инфраструктура“ . Обходният маршрут е по път I-2 Шумен - Варна.", "date": "2018.11.28", "title": "АПИ: Ограничено е движението на всички автомобили по автомагистрала „Хемус“ в участъка Шумен - Варна поради снегопочистване"}
{"url": "http://www.focus-news.net/news/2018/11/28/2595635/sofiya-2-dni-ostavat-do-krayniya-srok-za-podavane-na-deklaratsii-ot-firmite-koito-iskat-da-plashtat-taksa-smet-spored-generirano-kolichestvo.html", "text": "2 дни остават до крайния срок - 30 ноември, в който фирмите, които искат през 2019 г. да плащат такса смет според генерираното количество отпадък, трябва да подадат декларация в Дирекция \"Икономика и търговска дейност\" на Столична община. Това съобщиха от пресцентъра на  Столична община . \"В противен случай таксата смет за бизнеса през 2019 г. е по 10 промила върху отчетната стойност на имотите\", напомни зам.-кметът на София Дончо Барбалов.  \r\nЕдиният вариант е фирмите да сключат договор с общината по чл. 23 от Наредбата за местните такси за определен брой съдове за смет и брой извозване на седмица. Цената на контейнерите за 2019 г. е 1340 лв. за един бобър (1100 литра), с извозване веднъж седмично. \r\nДругият вариант е по чл. 24 от Наредбата - фирмите сключват договори директно с компании, лицензирани да извозват отпадъци, за което също трябва да подадат декларации в Дирекция \"Икономика и търговска дейност\" на Столична община до 30 ноември. През 2018 г. общо над 6700 фирми в София се възползваха от тези възможности да плащат такса смет според количеството отпадък. \r\nЗа собствениците на жилищни недвижими имоти таксата смет остава както през м.г. - по 1,6 промила върху данъчната оценка. Срокът за плащане без лихва на последната вноска за такса битови отпадъци също изтича на 30 ноември, напомнят данъчните. След това започват да се начисляват лихви върху дължимата сума. \r\nПромените в закона, с които ще се въведе облагане според количеството отпадък за всички граждани и фирми собственици на имоти, са отложени за 2022 г. Причината е, че през 2021 г. НСИ ще извърши планираното преброяване на населението, което ще уточни броя на ползвателите на услугите.  \r\nКрайният срок за плащане на годишния данък сгради и данък МПС за граждани и фирми беше 31 октомври и върху неплатените задължения вече се трупат лихви, напомниха от дирекция \"Общински приходи\" на Столична община. \r\nПлащане на местни данъци и такси може да се извършва във всеки от 22-та данъчни отдела на Столична община, независимо от адреса на имота или на задълженото лице. Всички каси разполагат с ПОС устройства за плащане с дебитни или кредитни карти. Друга възможност е по банков път или през интернет страницата на Столична община  .", "date": "2018.11.28", "title": "София: 2 дни остават до крайния срок за подаване на декларации от фирмите, които искат да плащат такса смет според генерирано количество"}
{"url": "http://www.focus-news.net/news/2018/11/28/2595636/inzh-damyan-damyanov-yugozapadno-darzhavno-predpriyatie-do-nova-godina-shte-bade-napraveno-kategorizirane-na-sechishtata.html", "text": "До Нова година ще бъде направено категоризиране на сечищата. Това каза директорът на Югозападно държавно предприятие (ЮЗДП) инж. Дамян Дамянов по време на работна среща в предприятието с представители на Сдружение „Югозапад“, предаде репортер на  Радио „Фокус“-Пирин . Той посочи, че в писмо от сдружението до ЮЗДП са заложени няколко искания - до влизане в сила на промените в наредбата, в тръжните процедури да се заложат условия и документи, както следва: справка от НАП за реално продадена преработена дървесина; справка от „Местни данъци и такси“ за платен данък сгради; изисквания към кандидатите през предходната година да са преработили поне 50% от дървесината; искане на промени за местните търговци; сортирането на асортиментите в долна и горна граница; категоризиране на сечища; специални поръчки.  \r\nИнж. Дамянов отбеляза, че електронните търгове за дървесина изпълняват указанията на министерството, но сега ще изчакат да видят промяната в наредбата, където това е описано ясно. Инж. Василий Маринковски, началник-отдел в предприятието допълни, че предложението на Югозападно държавно предприятие за промяна в проекта за Наредбата за отдаване на дейности, с която да се да се заложи изискването поне 50% от дървесината от предходната година да е преработена, е включено в проекта за документа. По думите му в момента, в който наредбата стане факт с постановление на Министерски съвет, това ще бъде незабавно заложено във всички условия за провеждането на следващите процедури.  \r\nСнежана Паскалева, експерт в направление „Връзки с обществеността“ към Югозападно държавно предприятие, заяви, че за тях е важно да имат добра комуникация и диалог с фирмите от дърводобивния и преработвателния сектор, които работят на територията на предприятието. Тя уточни, че това е третата такава среща, която провеждат. Паскалева каза още, че сред основните акценти на срещата ще бъде и нежеланието да се провеждат електронни търгове. \r\nНатали СТЕФАНОВА", "date": "2018.11.28", "title": "Инж. Дамян Дамянов, Югозападно държавно предприятие: До Нова година ще бъде направено категоризиране на сечищата"}
{"url": "http://www.focus-news.net/news/2018/11/28/2595637/ep-datskiyat-premier-lars-loke-rasmusen-shte-obsadi-badeshteto-na-evropa-s-evrodeputatite.html", "text": "Датският премиер Ларс Локе Расмусен ще обсъди бъдещето на Европа с евродепутатите и заместник-председателя на Европейската комисия Валдис Домбровскис в сряда в 16.15 ч. българско време, съобщава  пресслужбата на Европейския парламент .  \r\nТова ще бъде тринадесетият от серията дебати за бъдещето на Европа между държавните и правителствени ръководители на ЕС.  \r\nМожете да следите дебата чрез EP Live и EbS+.", "date": "2018.11.28", "title": "ЕП: Датският премиер Ларс Локе Расмусен ще обсъди бъдещето на Европа с евродепутатите"}
{"url": "http://www.focus-news.net/news/2018/11/28/2595633/nimh-nay-debela-e-snezhnata-pokrivka-v-montana-27-sm.html", "text": "Най-дебела е снежната покривка в Монтана – 27 см. Това съобщиха за  Агенция „Фокус“  от  Националния институт по метеорология и хидрология (НИМХ) към Българската академия на науките (БАН).   Данните са към 11.00 часа. В Северна България е паднало най-голямо количество сняг. В Монтана снежната покривка е 27 см, във Враца – 21, в Кнежа – 18 см. В останалите райони на Северна България покривката е около 14 см. В София снежната покривка е 6 см. Като количество валеж до 11.00 часа най-много е валяло на нос Емине – 69 л/ кв. м., Ахтопол – 65 л/ кв. м Бургас – 52 л/ кв. м. В Североизточна България в сутрешните часове е имало поледици. \r\nДеница КИТАНОВА", "date": "2018.11.28", "title": "НИМХ: Най-дебела е снежната покривка в Монтана – 27 см"}
{"url": "http://www.focus-news.net/news/2018/11/28/2595632/sofiya-vremenno-shte-bade-zatvoren-patyat-v-priroden-park-vitosha-ot-kv-dragalevtsi-do-hizha-aleko-zaradi-snegopochistvane.html", "text": "Временно ще бъде затворен пътят в природен парк „Витоша“ от кв. „Драгалевци“ до хижа „Алеко“ заради снегопочистване. Това съобщиха от пресцентъра на  Столична община .", "date": "2018.11.28", "title": "София: Временно ще бъде затворен пътят в природен парк „Витоша“ от кв. „Драгалевци“ до хижа „Алеко“ заради снегопочистване"}
{"url": "http://www.focus-news.net/news/2018/11/28/2595623/tass-beliyat-dom-ne-e-informiral-kremal-za-otmyana-na-sreshtata-putin-tramp-v-buenos-ayres.html", "text": "Кремъл продължава подготовката за срещата между президентите на Русия и САЩ Владимир Путин и Доналд Тръмп на форума на Г-20 в Аржентина, предава  ТАСС . \r\n„Подготовката продължава, срещата е съгласувана. Нямаме друга информация от американските колеги“, заяви пред журналистите прессекретарят на руския президент Дмитрий Песков. Той коментира по този начин думите на Тръмп, че е възможно срещата с руския му колега в Буенос Айрес да бъде отменена. \r\n„Обърнахме внимание на това заявление (на Тръмп по повод инцидента с украинските кораби в Керченския пролив), а също така обърнахме внимание на вчерашното заявление на моя колега от Белия Дом, която каза, че Тръмп планира да проведе редица срещи, включително и с Путин (в Аржентина)“, отбеляза представителят на Кремъл. При това той обърна внимание на думите на Тръмп за агресия по време на инцидента в Керченския пролив. „Какво нарича той агресия? Ако той смята за агресия действията на украинските военни кораби – това е едно, тук можем да поспорим, имаше или нямаше агресия. Ако той нарича агресия действията на руските граничари за пресичане на опитите за нарушаване на държавната граница на Русия, това е друго. Ние не сме съгласни с това“, подчерта прессекретарят на руския лидер. \r\nПесков добави, че „графикът на президента (Путин) за петък и събота е запълнен по минути, предвид трите измерения на пребиваването му (в Аржентина): това са непосредственото участие в срещата на върха на Г-20, двустранните срещи в други формати, които ще се състоят в кулоарите на форума и официалната визита в Аржентина, която също ще се състои през тези два дни“. \r\nПесков не конкретизира в кой от двата дни, през които Путин ще бъде в Аржентина, ще се проведе срещата с Тръмп. \r\nПревод и редакция:", "date": "2018.11.28", "title": "ТАСС: Белият Дом не е информирал Кремъл за отмяна на срещата Путин – Тръмп в Буенос Айрес"}
{"url": "http://www.focus-news.net/news/2018/11/28/2595639/dobrich-prohodimi-pri-zimni-usloviya-sa-patishtata-v-oblastta-ima-intenziven-snegovalezh-i-silen-vyatar.html", "text": "Проходими при зимни условия са пътищата в областта, има интензивен снеговалеж и силен вятър, предаде кореспондент на  Радио „Фокус” – Варна . Пътните настилки са заснежени и хлъзгави. Духа силен вятър, температурата в Добрич е около минус 3 градуса. По информация на оперативния дежурен в Община град Добрич всички налични машини са излезли за почистване и опесъчаване на основните пътни отсечки в града. Няма постъпили сигнали към момента за бедстващи граждани. Всички линии се изпълняват редовно от автогарата в Добрич. \r\nЖулиета НИКОЛОВА", "date": "2018.11.28", "title": "Добрич: Проходими при зимни условия са пътищата в областта, има интензивен снеговалеж и силен вятър"}
{"url": "http://www.focus-news.net/news/2018/11/28/2595643/yambol-edin-chovek-e-zaginal-na-myasto-pri-katastrofa-mezhdu-lek-i-tezhkotovaren-avtomobil-na-patya-za-gkpp-lesovo.html", "text": "Един човек е загинал  на място при катастрофа между лек и тежкотоварен автомобил на пътя за ГКПП „Лесово“. Това съобщиха за  Агенция „Фокус“  от  ОДМВР – Ямбол.  Около 6.30 ч. е постъпила информация за катастрофа между лек и тежкотоварен автомобил. Вследствие на инцидента на място е загинал водачът на лекия автомобил. Временно е създадена организация за движението, товарните автомобили са изчаквали на място.  \r\nДеница КИТАНОВА", "date": "2018.11.28", "title": "Ямбол: Един човек е загинал на място при катастрофа между лек и тежкотоварен автомобил на пътя за ГКПП „Лесово“"}
{"url": "http://www.focus-news.net/news/2018/11/28/2595642/v-ministerstvoto-na-zdraveopazvaneto-shte-se-provede-preskonferentsiya-po-povod-svetovniya-den-za-borba-sas-spin-i-evropeyskata-sedmitsa-na-testvaneto-za-hiv-hepatit-v-i-hepatit-s.html", "text": "На 29 ноември от 11.30 часа в Министерството на здравеопазването (залата на ет. 4) ще се проведе пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С. Това съобщиха от пресцентъра на  Министерството на здравеопазването . В пресконференцията ще участват зам.-министърът на здравеопазването Светлана Йорданова, доц. Михаил Околийски - управляващ офиса на СЗО за България, директорът на дирекция „Промоция и профилактика на болестите и зависимостите” д-р Тонка Върлева, д-р Станимир Хасърджиев - управител на НСБХ „Хепасист“ и председателят на Сдружение „ХепАктив“ Силвана Лесидренска.", "date": "2018.11.28", "title": "В Министерството на здравеопазването ще се проведе пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С"}
{"url": "http://www.focus-news.net/news/2018/11/28/2595644/burgas-dvamata-izdirvani-mazhe-ot-nesebar-sa-otkriti-v-dobro-fizichesko-i-psihichesko-sastoyanie.html", "text": "Двамата издирвани мъже от Несебър са открити в добро физическо и психическо състояние. Това съобщиха от  ОДМВР – Бургас . Двамата мъже – на 33 и 36 години, са били открити преди минути от един от спасителните екипи. Поради влошените метеорологични условия те са леко премръзнали, като предстои да бъдат отведени за медицински преглед.  \r\nВ акцията по издирването им се включиха близо 30 души, сред които служители от звената „Пожарна безопасност и защита на населението“ – Бургас и Поморие, районните управления на МВР в Бургас и Несебър, Държавно ловно стопанство – Несебър и ловци от местната дружинка всело Козичено. Предприетите издирвателни действия обхванаха голяма площ в горист терен в района на селата Паницово, Козница и Козичино.", "date": "2018.11.28", "title": "Бургас: Двамата издирвани мъже от Несебър са открити в добро физическо и психическо състояние"}
{"url": "http://www.focus-news.net/news/2018/11/28/2595641/vidin-dvizhenieto-po-glaven-pat-e-79-vidin-montana-vratsa-se-osashtestvyava-izklyuchitelno-bavno-zaradi-nepochistena-nastilka.html", "text": "Движението по международен път Е-79 Видин – Монтана – Враца се осъществява изключително бавно. Това съобщи  слушател на Радио „Фокус“ . Пътят не е почистен и на много места се образуват тапи.", "date": "2018.11.28", "title": "Видин: Движението по главен път Е-79 Видин – Монтана – Враца се осъществява изключително бавно заради непочистена настилка"}
{"url": "http://www.focus-news.net/news/2018/11/28/2595645/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Ръководството на Сръбската прогресивна партия (СПП) обмисля сериозно да обяви предсрочни парламентарни в средата на януари следващата година, които да се проведат в края на март 2019 година, твърдят източници на  белградския ежедневник Danas . \r\nСъбеседниците на изданието посочват, че този сценарий, най-вероятно, се дължи на настоящата криза около косовския въпрос и постоянния натиск върху президента на Сърбия Александър Вучич (който е и лидер на СПП) да подпише някакво правно обвързващо споразумение с Прищина, докато, според тяхната оценка, във вътрешнополитически план, с насрочването на предсрочни избори през януари СПП би хванала опозицията „на леглото“. \r\nПолитологът Бобан Стоянович обяснява, че на Вучич никак не му се иска да подпише споразумение с косовската страна под международен натиск, а след това, в края на годината, да отиде на редовни избори. По неговото мнение, много по-рационално нещо за СПП е техният лидер е първо да отидат до урните, за да си осигурят още четири години на власт, а след това да отидат на официално закриване на косовския въпрос. \r\n„Друга причина за евентуалните предсрочни избори е „Съюзът за Сърбия“, в който, за първи път от дълго време, СПП вижда сериозен противник. Съюзът със сигурност не би искал да отиде на избори през следващите шест месеца, защото през това време би могъл да направи сериозна организация и инфраструктура. Предвид това, заключението е, че Вучич иска да отиде на избори възможно най-скоро“, казва Стоянович. \r\nСпоред неговото мнение, единствената пречка за насрочването на предсрочни парламентарни избори, може да представляват местните избори, които трябва да се състоят през 2020 година. Поради това, Стоянович посочва, че управляващото мнозинство най-вероятно ще търси модел, чрез който да свика местните избори през пролетта на 2019 година. Той не вярва ръководителите на местните администрации да трябва да подадат оставка, за да създадат условия за общи избори и предвижда, че СПП би могла да постигне същия ефект чрез промени в Закона за местно самоуправление и Закона за местните избори. \r\n„Още една причина, поради която е вероятно изборите да се проведат, е, че по този начин Александър Вучич би получил още шест месеца, през които ще бъдат замразени преговорите в Брюксел. Ето защо, трябва да се следи ситуацията в Прищина, защото аз не бих се изненадал, ако „Сръбска листа“ излезе от тамошното правителство, за да предизвика избори в Косово“, отбелязва още Стоянович и заключва, че със сигурност отиването на предсрочни избори си струва за Вучич. \r\nБоян Клачар, политически анализатор, е съгласен с предишния събеседник на Danas, че обявяването на предсрочни парламентарни избори в началото на следвващата година е много вероятно, тъй като според политическата динамика задаващата се 2019 година ще бъде много бурна, най-вече заради косовския въпрос. \r\n„Също така, ако се изчакат редовните избори, това би означавало, че СПП ще предостави достатъчно време на опозицията, преди всичко на „Съюза за Сърбия“, да се консолидира. В противен случай, ако изборите са в началото на годината, опозицията ще има твърде малко време да се профилира“, обяснява Клачар. \r\nВъпреки това, по неговото мнение, окончателното решение дали сръбските граждани през пролетта отново ще отидат до урните, зависи най-вече от Александър Вучич. \r\n***  Предложението за всеобща амнистия за всички обвинени за събитията в македонския парламент на 27 април 2017 година, внесено от опозицията, не получи нужните гласове, за да бъде включено в дневния ред на 66-ото пленарно заседание. След това развитие на събитията за евентуална амнистия ще решава координационния орган, т.е. Комисията за помирение, която, както съобщи правителството, трябва да предложи решение в парламента в дните, които следват. Въпреки че вносителите на законопроекта за амнистия от ВМРО-ДПМНЕ искат освобождаването на всички заподозрени, обвинени и осъдени, с влизането в сила на закона \"за национално помирение и възстановяване на нормалното положение в държавата\", нововъзникналата ситуация, според запознати със ситуацията, трудно че ще допринесе за помирението на напълно разделените политически опоненти, както и на разделеното общество. Тук идва и въпросът, как е възможно чрез комисия, съставена от няколко депутати и без участието на опозицията, да се стигне до едно такова социално, национално и всякакво друго помирение. Още повече, че в политическата общественост, но и в предложения на политиците, много често се смесват понятията помирение и амнистия и се преплита политиката с правото. Кой трябва да бъде помирен, какво означава амнистията, на кого и за какво ще се направи, и т.н., пише  онлайн изданието на вестник „Нова Македония“ . Материалът е представен без редакторска намеса. \r\nТази картина в парламентарните комисии в същото време предизвиква реакции и в част от обществеността и запознатите със събитията, които смятат, че за някои съществени теми за държавата и гражданите е необходим много по-качествен и широк дебат и анализ, а не бърза процедура и решение на адхок орган, съставен от няколко депутати или политици. За да се стигне до истинско обществено помирение, професор Йове Кекеновски смята, че в политическите сфери трябва да се носи отговорност, което по-късно би се преляло и във функционирането на обществото. Докато обществото остава с впечатлението, че можеш да правиш незаконни неща и след това да не бъдеш санкциониран, се създава обратен ефект – т.е., нови разделения в обществото. \r\n„Първо, това не са комисии за помирение, а за размиване и самоосвобождаване. Какво помирение могат да направят тези комисии, когато депутатите, или политиците, гледат да спасят собствената си кожа. Те работят за такъв закон, който би ги освободил от преследване, което, от своя страна, е условие за прокарване на конституционните промени през парламента. В една държава, особено правова, каквато искаме да бъдем, не е позволено депутатите да се включват в комисии и те сами да се освобождават. След това, вместо да направят помирение, те ще направят още по-големи подялби и разделения в обществото. Гражданите, без разлика дали са македонци, албанци, сърби, роми или други, не ги интересува нищо от това, а ги интересува дали тези, които са извършили престъпления, ще бъдат наказани. С този ход определено те ще загубят доверието на електората и ще останат да ги подкрепят само най-закоравелите избиратели, които в крайна сметка не променят съществено резултатите от изборите“, заключва Кекеновски. \r\nОт друга стана, за политическата мотивация и необходимост за властта от приемането на закон за амнистия, заради нуждата да поддържа квалифицираното мнозинство в парламента, политическият анализатор Сашо Клековски смята, че управляващата СДСМ (Социалдемократически съюз на Македония) с това влиза в двойно противоречи. \r\n„Неприемливостта (на амнистията) е още по-голяма сред поддръжниците на СДСМ и възлиза на над 80%. СДСМ дойде на власт, наред с други неща, с обещание за справедливост (\"Няма справедливост, няма мир\"). Поради това политическия риск трябваше да поеме лично премиерът Зоран Заев, който публично потвърди, че ще има амнистия. Противно на общественото и партийното мнение, Зоран Заев има задължението за прилагане на споразумението с Гърция, за което са необходими гласовете на опозиционната ВМРО-ДПМНЕ, които стана ясно, могат да се осигурят само по“балкански начин“ (според еврокомисаря Хан), а това означава с плана: „амнистия за име“. Колкото и да се дават противоположни изявления на осем законодатели, е ясно, че основната мотивация за техните решения са обещанията за амнистия. Противоречивостта на амнистията е двойна: от една страна противоречи на ангажиментите на СДСМ за край на безнаказаността, а от друга страна засилва възприемането на опозицията, че повечето случаи са умишлено създадени, за да се оказва натиск върху опозицията и нейните депутати и че става дума за политически преследван“, смята анализаторът Сашо Клековски. \r\nМеждувременно, за сряда е насрочено първото заседание на координационния междупартиен орган за помирение. Според досегашните изявления, ще се разглеждат правните възможности как да се направи селективна амнистия, за каквато обяви премиерът Зоран Заев. В координационният орган за помирение не участва ВМРО-ДПМНЕ, а от Движението БЕСА  и „Алианса на албанците“ заявиха, че няма да делегират свои представители. \r\nДепутатът и говорител на СДСМ, Костадин Костадинов, обясни позицията на управляващата партия във връзка с това, което е приемливо за тях по отношение на помирение и амнистия на участниците в това събитие. Той подчерта, че трябва да се прави разлика между тези, които са поръчали и тези които извършиха насилие, и тези, които са били в еуфория в парламента по време на събитията от 27 април. \r\nТой очаква в най-скоро време от депутатите от независимата депутатка група на ВМРО-ДПМНЕ да възникнат, като каза: „насоките и формите за това как би се случило помирението“. \r\n***  Съветникът на американския президент по национална сигурност Джон Болтън се срещна в сряда с президента на Косово Хашим Тачи и призова Прищина и Белград да постигнат споразумение, пише  онлайн изданието на прищинския ежедневник Gazeta Express . \r\n„Сега е моментът Косово и Сърбия да постигнат споразумение“, написа Болтън в „Туитър“ след срещата си с Тачи в Белия Дом. „САЩ са готови да помогнат и на двете страни да постигнат историческата цел“, добави той. Тачи също излезе с изявление до пресата, в което заяви, че Болтън е уверил държавния глава, че Белият Дом и лично президентът на САЩ Доналд Тръмп подкрепят твърдо постигането на цялостен договор между Прищина и Белград. \r\nИзданието отбелязва, че по време на визитата си в САЩ, се очаква Тачи да се срещне с американски конгресмени в Сената и други институции. Преди това той говори с държавния сектретар Майк Помпео, който насърчи Косово да „използва уникалния прозорец на възможност да постигне историческо споразумение за нормализация на отношенията със Сърбия“ и призова Прищина да отмени 100-процентовите мита върху стоките от Сърбия. \r\n***  В сряда в Гърция се провежда общонационална стачка, организирана от най-големия профсъюз на работниците от частния сектор – Всеобщата конфедерация на труда (GSEE) – с искане да се повиши минималната заплата до ?751, сключване на колективни трудови договори и спиране на увеличението на данъците, пише  електронното издание на вестник Protothema . \r\nВ стачката участват и членове на комунистическия профсъюз ПАМЕ (Всегръцкият боеви фронт). \r\nВ течение на деня в Атина няма да работи метрото, няма да функционира и тролейбусния транспорт. Автобусите на градския транспорт ще се движат от 9 сутринта до 9 вечерта. Към акцията се е включил и профсъюзът на моряците – всички фериботи ще останат в пристанищата, което означава, че няма да има морски съобщения с островите. Прекратени са също и железопътните съобщения. \r\nВ Атина ще се състоят два митинга – в 11 часа на площад Клатмонас ще се съберат привържениците на GSEE, а в 10:30 на площад Омония ще демонстрира ПАМЕ. Протестни акции се планират и в други градове. \r\nОт Всеобщата конфедерация на труда заявиха, че се обявяват срещу „водещата към задънена улица и бездушна държавна политика“. Те искат прекратяване на постоянното повишаване на данъците, минимална работна заплата от ?751, сключване на колективни трудови договори и жизнеспособна система за социално осигуряване без каквито и да е намаления на пенсиите и социалните придобивки. \r\n„Трябва да окончателно да се сложи край на политиката на наказателен аскетизъм, бедност и нищета, политика, чиито резултати се оказаха трагични за обществото и икономиката“, се казва в заявлението на профсъюза. \r\nПреди това в Гърция се проведе 24-часова стачка на сътрудниците на медиите, които искаха възстановяване на всички нарушени професионални, пенсионни и профсъюзни права.", "date": "2018.11.28", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/11/28/2595646/prezidentat-rumen-radev-shte-prisastva-na-ofitsialnata-tseremoniya-po-vstapvane-v-dlazhnost-na-chlen-na-upravitelniya-savet-na-bnb.html", "text": "На 29 ноември 2018 г. от 10.30 часа държавният глава Румен Радев ще присъства на официалната церемония по встъпване в длъжност на Людмила Елкова като член на Управителния съвет на БНБ. Това съобщиха от  Прессекретариата на държавния глава . Церемонията ще се проведе в зала 108 на БНБ. \r\nВ периода 2000 - 2002 г. Людмила Елкова е главен юрисконсулт в Дирекция „Данъчна политика“ на Министерство на финансите, а от 2003 до 2009 г. е директор на същата дирекция. Отговаря за прогнозирането на бюджетните приходи и участва в разработването на консолидирания държавен бюджет и управлението на процеса по прогнозиране, анализиране и отчитане на изпълнението на бюджетните приходи, в частност на приходите от данъци и осигуровки, събирани от НАП и Агенция „Митници“, както и във връзка с работата на международните финансови институции – МВФ и Световната банка.  \r\nРъководител е на работни групи, свързани с хармонизацията на българското данъчно законодателство с европейското право в процеса на подготовка на присъединяването на България към Европейския съюз.   \r\nВ периода 2003-2010 г. е член и заместник-председател на Съвета на директорите на Българската фондова борса. \r\nНазначена е за заместник-министър на финансите през 2013 - 2014 г. и отговаря за държавния бюджет, държавните разходи, финансирането на общините, държавното съкровище и Дирекция „Национален фонд“. В същия период е заместник-председател на Съвета на директорите на Печатницата на БНБ, алтернативен управител на МВФ за България, ръководител на българската делегация в Международната банка за икономическо развитие - Москва, член на Управителния съвет на Държавен фонд „Земеделие“, член на Управителния съвет на Националния доверителен екофонд. \r\nОт 2015 г. осъществява консултантска дейност в областта на финансите, държавните помощи, разработването, управлението и изпълнението на проекти, финансирани от Европейския съюз.", "date": "2018.11.28", "title": "Президентът Румен Радев ще присъства на официалната церемония по встъпване в длъжност на член на Управителния съвет на БНБ"}
{"url": "http://www.focus-news.net/news/2018/11/28/2595640/veliko-tarnovo-nay-mnogo-dazhd-i-snyag-prez-izminaloto-denonoshtie-v-oblastta-e-valyal-vav-veliko-tarnovo-elena-i-pavlikeni-mezhdu-8-i-11-lkv-m.html", "text": "Най-много дъжд и сняг през изминалото денонощие в област Велико Търново е валял във Велико Търново, Елена и Павликени. Това съобщи за  Радио „Фокус“ – Велико Търново  дежурният в Хидрометеорологичната обсерватория в града. Във Велико Търново валежите са около 11 л/кв. м. Снежната покривка към 8.00 часа е била 4 см. В Елена количеството паднал дъжд и сняг е 9 л/кв. м. Измерената снежна покривка в 07.30 часа тази сутрин е била 3 см. Снеговалежът в Павликени е започнал в 07.30 часа. Преди това падналото количество дъжд е било 8 л/кв. м.  110 л/кв. метър дъжд и сняг са паднали в село Балван. В Полски Тръмбеш са отчетени – 9,5 литра на кв. м валежи. В село Караисен са паднали 8,6 л/кв. м дъжд и сняг, в село Камен – 7,2 л/кв. м, в село Кесерево – 7 л/кв. м, а в село Козловец – 7,5 л/кв. м. Натрупалата се снежна покривка там към 07.30 часа е била около 1 см. В горнооряховското село Крушето са паднали 9 л/кв. м, а снежната покривка е 2 см. „Снегът е мокър и тежък и може да причини доста щети. Все още има листа по дърветата, което е предпоставка за счупване на клони и скъсване на жици“, допълни дежурният Хидрометеорологичната обсерватория. \r\nСкоростта на вятъра е около 22-3 м/сек. Има навявания. Най-силен е бил той към 00.30 часа тази нощ – 7-8 м/сек. Температурата е без дневен ход – около 0 градуса. \r\nНадежда КРЪСТЕВА", "date": "2018.11.28", "title": "Велико Търново: Най-много дъжд и сняг през изминалото денонощие в областта е валял във Велико Търново, Елена и Павликени – между 8 и 11 л./кв. м"}
{"url": "http://www.focus-news.net/news/2018/11/28/2595648/burgas-okrazhnata-prokuratura-predade-na-sad-zhena-obvinena-za-prichinyavane-na-katastrofa-pri-koyato-e-zaginal-mazh.html", "text": "Окръжната прокуратура предаде на съд жена, обвинена за причиняване на катастрофа, при която е загинал мъж. Това съобщиха от пресцентъра на  Окръжна прокуратура – Бургас . Тензиле А. е подсъдима за причиняване на смърт по непредпазливост. На 09 януари 2018 г. около 16:00 часа на третокласен път (гр. Айтос – гр. Провадия), при управление на лек автомобил, с посока на движение от гр. Айтос към с.Руен, нарушила правилата за движение по пътищата, вследствие на което последвало пътнотранспортно произшествие, при което по непредпазливост причинила смъртта на мъж, който починал на 19 януари 2018 г. в УМБАЛ - Бургас. \r\nОбвиняемата управлявала автомобила в дясното платно по посока село Трънак със скорост от около 75 км/ч., а в насрещното платно по посока гр. Айтос със скорост от 70 км/ч. се движел, управляваният от пострадалия лек автомобил. \r\nСвидетелите, пътуващи в автомобила на пострадалия видели насрещно движещия се автомобил на обвиняемата и как същият внезапно започнал да криволичи по пътното платно. От своя страна обвиняемата почувствала вибрации във волана на автомобила си, затова задействала спирачната уредба. Това причинило загуба на управление - занасяне и завъртане на автомобила, вследствие на което последвало навлизане в насрещното платно и удар в предната част на автомобила, управляван от пострадалия. Мъжът бил приет в болница, където починал. \r\nОкръжен съд – Бургас е насрочил заседанието си за 29 ноември 2018 г.", "date": "2018.11.28", "title": "Бургас: Окръжната прокуратура предаде на съд жена, обвинена за причиняване на катастрофа, при която е загинал мъж"}
{"url": "http://www.focus-news.net/news/2018/11/28/2595634/unian-v-sryada-es-shte-podkrepi-ukrayna-s-osaditelna-deklaratsiya-sreshtu-rusiya-no-nyama-da-prizove-za-sanktsii.html", "text": "В сряда Европейският съюз ще осъди Русия за ситуацията в Азовско море с декларация, но в нея няма да има конкретни призиви за санкции срещу Кремъл, съобщава  УНИАН , като се позовава на информация от брюкселския журналист на „Радио Свобода“ Рикард Йозвяк. \r\n„Декларацията на ЕС28 (28 страни-членки на Съюза) трябва да се появи днес. Конкретни призиви за санкции няма и вероятно няма да има и дума за обсъждането им“, посочва източникът. \r\nПо-рано Йозвяк е съобщил, че Брюксел работи над съвместно заявление по повод задържането на три украински кораба и екипажите им от руските граничари в Керченския пролив. По неговите думи, около 6-7 страни от ЕС разглеждат въвеждането на нови санкции срещу Москва. \r\nПревод и редакция:", "date": "2018.11.28", "title": "УНИАН: В сряда ЕС ще подкрепи Украйна с осъдителна декларация срещу Русия, но няма да призове за санкции"}
{"url": "http://www.focus-news.net/news/2018/11/28/2595631/veliko-tarnovo-vremenno-e-ogranicheno-dvizhenieto-po-pat-i-3-byala-pleven-v-rayona-na-gorna-studena-poradi-otstranyavane-na-avariral-tezhkotovaren-avtomobil.html", "text": "Временно е ограничено движението по път I-3 Бяла – Плевен в района на Горна студена поради отстраняване на аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите на всички автомобили е необходимо да изчакват на място.", "date": "2018.11.28", "title": "Велико Търново: Временно е ограничено движението по път I-3 Бяла – Плевен в района на Горна студена поради отстраняване на аварирал тежкотоварен автомобил"}
{"url": "http://www.focus-news.net/news/2018/11/28/2595650/veliko-tarnovo-82-godishna-peshehodka-e-postradala-sled-kato-e-blasnata-ot-dvizhesht-se-na-zaden-hod-avtomobil-v-grada.html", "text": "82-годишна пешеходка е пострадала във Велико Търново, съобщиха от  Областна дирекция на МВР – Велико Търново  Произшествието е станало около 13.00 часа вчера на ул. „Баба Мота“. По първоначална информация лек автомобил „Фиат“, управляван от 69-годишен мъж от същия град, при движение на заден ход е блъснал движещата се по пътното платно пешеходка. Пострадалата е откарана в болница с фрактура на тазобедрена става. По случая е започнато досъдебно производство.", "date": "2018.11.28", "title": "Велико Търново: 82-годишна пешеходка е пострадала, след като е блъсната от движещ се на заден ход автомобил в града"}
{"url": "http://www.focus-news.net/news/2018/11/28/2595647/vidin-47-tezhkotovarni-avtomobila-sa-spreni-na-izhoda-na-oblastniya-grad-v-posoka-sofiya-za-proverka-dali-sa-oborudvani-sas-zimni-gumi.html", "text": "47 тежкотоварни автомобила са спрени на изхода на Видин в посока София, съобщи слушател на  Радио „Фокус“ – Видин . Тежкотоварните автомобили са спрени от служители на Изпълнителна агенция „Автомобилна администрация“, които проверяват дали са оборудвани със зимни гуми. Другите автомобили преминават без да бъдат спирани.  \r\nТази сутрин трафикът по главен път Е-79 бе спрян заради обърнат тежкотоварен автомобил край село Смоляновци.", "date": "2018.11.28", "title": "Видин: 47 тежкотоварни автомобила са спрени на изхода на областния град в посока София за проверка дали са оборудвани със зимни гуми"}
{"url": "http://www.focus-news.net/news/2018/11/28/2595652/burgas-vazstanovka-na-vagon-ot-izvestnata-predi-blizo-vek-tesnolineyka-burgaza-trena-shte-se-sastoi-v-grada-na-6-dekemvri.html", "text": "Възстановка на вагон от известната преди близо век теснолинейка „Бургазъ Тренъ“ ще се състои в града на 6 декември. Това съобщиха от пресцентъра на  Община Бургас . След повече от 90 години жителите на Бургас отново ще имат възможност да се „повозят“ на теснолинейката „Бургазъ Тренъ“. На празника на града - 6 декември, влакчето ще „потегли“ от градинката до сградата на Общината, за да върне времето назад и покаже на хората как е изглеждал родният им град в миналото. \r\nВъзстановка на вагон от известния преди близо век влак, който е пътувал по линията Бургас - Анхиало, ще пренесе своите пътници с помощта на вълнуващи кадри от десетминутен черно-бял филм. В него са включени автентични снимки, предоставени от Държавен архив-Бургас, които показват знакови за морския град места, разположени по маршрута на влака. \r\nТеренът ще мине по маршрута на историческата железница, която е потегляла от жп гарата в Бургас, а първото ѝ пътуване е на 14-и декември 1925 година. Маршрутът на влака е минавал покрай пристанището и вълнолома, през Булеварда, бургаската митница, Морската градина, по алеята на Централния плаж, стария мост и градските бани, Казиното, Женския и Офицерския плаж и старите казарми до първата спирка на теснолинейката - Солниците. Следващите спирки на историческия влак са били мина „Ходжа мар“ („Черно море“) и гарата в Анхиало (дн. Поморие).  \r\nТака в рамките на 10 - 15 минути възстановката на историческото влакче ще „отведе\" пътниците си на празнично пътешествие през времето и ще припомни места и събития, значими за всеки бургазлия. \r\nРомантичната атмосфера на Никулден ще допълва още фотоколажната работилница „Стари снимки с нови хора\", която ще потопи жителите и гостите на града в магията на Стария Бургас. Тя ще бъде разположена до влакчето на 6 декември - Никулден, от 10.30 до 17.00 часа. \r\nЧрез нея посетителите ще разберат любопитни подробности за емблематични места и моменти от близкото минало на града. Участниците ще бъдат колажирани на фона на избрана от тях снимка на стария Бургас. Те ще имат възможност да избират дали да бъдат в компанията на Юрий Гагарин, на бургаското летище или в работилниците за радиоапарати на „Тулан“, на разходка с бургаски джентълмени в крайморския парк или в лодка пред Морското казино. \r\nВъв фото работилницата ще бъдат използвани стари снимки от началото на миналия век, предоставени от Държавен архив - Бургас, а всички нейни посетители ще бъдат заснети в неповторими фотографии, които ще могат да вземат със себе си за спомен.", "date": "2018.11.28", "title": "Бургас: Възстановка на вагон от известната преди близо век теснолинейка „Бургазъ Тренъ“ ще се състои в града на 6 декември"}
{"url": "http://www.focus-news.net/news/2018/11/28/2595649/api-vazstanoveno-e-dvizhenieto-na-tovarni-avtomobili-nad-12-tona-po-pat-ii-17-avtomagistrala-hemus-botevgrad-i-po-pat-i-1-botevgrad-montana.html", "text": "Възстановено е движението на товарни автомобили над 12 тона по път II-17 автомагистрала „Хемус“ – Ботевград и по път I-1 Ботевград – Монтана, което беше ограничено поради снегопочистване. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "АПИ: Възстановено е движението на товарни автомобили над 12 тона по път II-17 автомагистрала „Хемус“ – Ботевград и по път I-1 Ботевград – Монтана"}
{"url": "http://www.focus-news.net/news/2018/11/28/2595638/liderat-na-abv-rumen-petkov-balgariya-tryabva-da-poluchi-podkrepa-za-osiguryavaneto-na-trase-za-pryaka-dostavka-na-gaz-ot-rusiya-kakto-za-stranata-ni-taka-i-za-es.html", "text": "Председателят на ПП АБВ Румен Петков и представители на ръководството на партията проведоха среща с руския посланик Н. Пр. Анатолий Макаров в централата на политическата сила. Това съобщиха от пресцентъра на  ПП АБВ . По време на разговора бяха обсъдени отношенията между България и Руската федерация. Петков информира Н. Пр. Макаров за визитата си в Русия и проведените срещи с председателя на комитета за приятелство с България към руския парламент Александър Василенко, както и със председателя на комисията по международната политика на партия „Единна Русия“ Андрей Климов, по време на която бяха договорени съвместни действия по отбелязването на 140-годишнината от Константинополския мирен  договор, благодарение на който страната ни се връща на политическата карта на Европа. Предвидено е конференция по темата да се проведе на 18 февруари 2019 г. в София. Председателят на ПП АБВ е получил покана за участие в честването на годишнината от събитието, която ще се отбележи в Москва на 8 февруари следващата година.  \r\nПо време на срещата Румен Петков настоя Руската федерация да окаже подкрепа на България за това страната ни да може да осъществи проект, който да осигури пряка доставка на газ от Русия за България и оттам за ЕС. Той посочи, че това е въпрос, който засяга интересите още на Сърбия, Хърватска, Черна гора, Австрия и други европейски държави. По думите му реализирането на такъв газов коридор е въпрос с изключителна международна значимост, защото всяка пряка доставка на синьо гориво от Русия към Европа е гаранция и за по–добра социална цена, на която потребителите от ЕС ще заплащат този тип енергоносител.  \r\nЛидерът на Алтернатива за българско възраждане коментира с руския посланик и последното развитие по казуса с изграждането на АЕЦ „Белене“, като по думите му, макар и забавен от стана на България, строежът на централата вече е в процес на развитие, тъй като за това вече се вижда и политическа воля и енергия за изграждането на централата.  \r\nНа срещата Румен Петков попита Н. Пр. Анатолий Макаров  за ситуацията по конфликта Русия – Украйна. Посланик Макаров каза, че Руската държава определя навлизането в териториалните й води като груба провокация, което се поддържа и от показанията, дадени от украинските моряци, и от снимковия материал.  \r\nВ официалната си позиция по темата ПП АБВ заявява, че добре разбира сдържаността на ЕС, високо оценява предложението на Германия и Франция да посредничат за отрегулиране на конфликта. Председателят на партията Румен Петков заяви категорично неприемане на използването на такъв тип брутални провокации за ескалиране на напрежение в световен мащаб с чисто вътрешнополитически цели.  \r\nВъв връзка с темата енергетика и по-специално в частта и за доставките на природен газ, зам.-председателят на АБВ Любомира Ганчева подчерта пред Н. Пр. Анатолий Макаров, че и сега България получава най-евтината доставка на синьо гориво в Европа от „Газпром“, като посочи, че дори в сравнение със съседните нам страни разликата е минимум 5-6 евро на МВтч. Ето защо по думите й България трябва да използва всяка възможност да продължи да бъде стратегически център по обезпечаването на енергийната сигурност на региона. Тя информира посланика за предстояща международна конференция на тема енергетика, която АБВ ще организира и проведе през месец януари следващата година. На форума се предвижда да се дискутират аспекти на ядрената енергетика и ситуацията в газовия сектор през призмата на запазване пазарите на България като страна, която гарантира енергийната сигурност в региона и Европа.  \r\nПо време на срещата лидерът на АБВ-Младежи Пламена Заячка информира руския дипломат  за реализацията на двустранния договор между младежките организации на Алтернатива за българско възраждане и на „Единна Русия“ – „Моладая гвардия“. Първата проява свързана с това споразумение за партньорство ще бъде конференция посветена на 140-годишнината от подписването на Константинополския мирен договор и 141 години от Плевенската епопея. Събитието ще се проведе на 10 декември 2018 г. в Плевен.", "date": "2018.11.28", "title": "Лидерът на АБВ Румен Петков: България трябва да получи подкрепа за осигуряването на трасе за пряка доставка на газ от Русия както за страната ни, така и за ЕС"}
{"url": "http://www.focus-news.net/news/2018/11/28/2595653/pazardzhik-v-direktsiite-sotsialno-podpomagane-v-oblastta-sa-prieti-nad-11-500-zayavleniya-za-tseleva-pomosht-za-otoplenie.html", "text": "В дирекциите „Социално подпомагане” на територията на област Пазарджик са приети над 11 500 заявления за целева помощ за отопление, съобщи за  Радио „Фокус“ – Пазарджик  Димитрия Гърдева, директор на Регионална дирекция „Социално подпомагане“ - Пазарджик. Тя обясни, че подадените в областта заявления-декларации за отпускане на целева помощ за отопление за сезон 2018/2019 г. са общо 11 523. Издадени са общо 9 584 заповеди за отпускане на целевата помощ. В 1 939 от случаите помощта е отказана, поради това, че лицата и семействата не отговарят на изискванията.  \r\nРазмерът на целевата помощ за отопление се определя ежегодно със заповед на министъра на труда и социалната политика, съобразно промените в цените на електрическата енергия за битовите потребители. Със заповед на министъра на труда и социалната политика за сезон 2018/2019 е  определен нов размер на целевата помощ – 74.83 лв. месечно или общо 374.15 лв. за петте месеца на отоплителния сезон – 1 ноември 2018 г. до 31 март 2019 година. \r\nВаня НИКОЛОВА", "date": "2018.11.28", "title": "Пазарджик: В дирекциите „Социално подпомагане” в областта са приети над 11 500 заявления за целева помощ за отопление"}
{"url": "http://www.focus-news.net/news/2018/11/28/2595656/yambol-vazstanoveno-e-dvizhenieto-po-pat-i-7-gkpp-lesovo-elhovo.html", "text": "Възстановено е движението по път I-7 ГКПП „Лесово“ – Елхово. Това съобщиха от пресцентъра на  Агенция „Пътна инфраструктура“ . В участъка трафикът беше ограничен и се пренасочваше поради пътнотранспортно произшествие.", "date": "2018.11.28", "title": "Ямбол: Възстановено е движението по път I-7 ГКПП „Лесово“ – Елхово"}
{"url": "http://www.focus-news.net/news/2018/11/28/2595659/dobrich-na-ofitsialna-tseremoniya-byaha-otkriti-obnovenite-sgradi-na-rd-pozharna-bezopasnost-i-zashtita-na-naselenieto-po-proekt-na-obshtinata.html", "text": "На официална церемония бе открита обновената сграда на РД „Пожарна безопасност и защита на населението“ в Добрич. Дейностите са извършени по проект с бенефициент Община град Добрич и партньори Главна дирекция „Пожарна безопасност и защита на населението“ (ПБЗН) и нейната Областна дирекция, предаде кореспондент на  Радио „Фокус” – Варна . Церемонията започна с водосвет, на който присъстваха кметът на Добрич Йордан Йорданов, областният управител Красимир Кирилов, началникът на ОДМВР ст. комисар Никола Панчев и директорът на РД ПБЗН комисар Дарин Димитров, служители на пожарната и гости. Изпълнените мерки за постигане на енергийна ефективност са на стойност 600 000 лв. Финансирането е по ОП „Региони в растеж“ 2014-2020 г. Бе отчетено, че днешното събитие и постигнатите резултати са благодарение на ползотворния диалог и взаимодействие между институциите на всички нива.  \r\nКметът приветства присъстващите и благодари на всички, които заедно са работили по проекта за постигане на една по-добра среда за работа. Йордан Йорданов припомни, че служителите от РД ПБЗН са част от голямото семейство, наречено град Добрич. Той подчерта, че Общината винаги е поддържала вяра по отношение на доброто взаимодействие и качествата на служителите в това звено. „Знам, че преминахте през доста трудности, но ето че с общи усилия успяхме да доведем нещата до край. Искам да благодаря на комисар Димитров за търпението, както и на всички пожарникари, че изтърпяхте трудностите, през които минахте. Но днес можем да видим резултата такъв, какъвто трябва да е“, каза кметът в своето приветствие.  \r\nКомисар Дарин Димитров също поздрави гости и служители. „Изключително съм щастлив, че този проект приключи и беше реализиран. И както се вижда, сградата ни изглежда по-добре, по-приветлива, по-красива. Както сме си говорили и преди това с кмета, откъдето и да се погледне тази сграда, да си личи, че е сградата на пожарникарите. И тя стана такава. Изключително съм благодарен на кмета на Община град Добрич, на неговия екип за съдействието, за партньорството и най-важното – за желанието този проект да бъде започнат и да бъде реализиран. Благодаря г-н кмете“, каза той.  \r\nОт подобренията в сградата – икономия на топлоенергия, по-добра среда на обитаване, газификация и постоянно течаща топла вода, ще се ползват над 100 служители. Регионалната дирекция в Добрич е готова за зимния сезон, разполага с 25 противопожарни коли за цялата област и една амфибия, предоставена от службата във Велико Търново. С това превозно средство се осигурява проходимост при големия снегонавявания и се използва за случаи на евакуация на граждани, откъснати от други населени места заради влошени зимни условия.\" Един от приоритетите на РД ПБЗН е обхождането на самотно живеещи възрастни хора в областта с цел запознаване с противопожарни мерки за сигурност. Тази кампания вече е започнала\", посочи ком. Димитров.  \r\nЖулиета НИКОЛОВА", "date": "2018.11.28", "title": "Добрич: На официална церемония бяха открити обновените сгради на РД „Пожарна безопасност и защита на населението“ по проект на Общината"}
{"url": "http://www.focus-news.net/news/2018/11/28/2595651/b92-sarbiya-kmetat-na-yuzhna-mitrovitsa-poiska-da-stane-gradonachalnik-i-na-severnata-chast-na-grada.html", "text": "След оставката на кмета на Северна Митровица Горан Ракич, градоначалникът на Южна Митровица Аджим Бахтири е изпратил искане до правителството в Прищина да му бъде предоставено управлението на „обединената Косовска Митровица“, съобщава сръбският косовски портал KoSSev (Косово Север), предава  белградското радио „Б92“ . \r\n„Искам правителството на Косово да предприеме всички нужни правни действия, за да отмени незабавно решението за разделянето на Митровица на две общини“, написа самият Бахити на профила си във „Фейсбук“. \r\nТой подчертава ,че сега град Митровица трябва да е една община, „както е било винаги“ и той трябва да управлява „обединена Митровица“. \r\nМедията припомня, че Ракич и трима други сръбски градоначалници в Северно Косово подадоха оставка във вторник и подписаха декларация, че прекъсват всички комуникации с официална Прищина. Причината за това е решението на косовското правителство да увеличи вносните мита за сръбските стоки на 100%, както и акцията на спецчастите на косовската полиция в северната част на Митровица в петък. \r\nПревод и редакция:", "date": "2018.11.28", "title": "„Б92“ (Сърбия): Кметът на Южна Митровица поиска да стане градоначалник и на северната част на града"}
{"url": "http://www.focus-news.net/news/2018/11/28/2595661/liderat-na-bsp-korneliya-ninova-kam-protestirashtite-pensioneri-prodalzhavame-bitkata-za-vas.html", "text": "„Днес продължаваме битката за вас. Всички разбират, че с такива пенсии днес не може да се живее, при увеличени цени на ток, парно, вода, хляб и лекарства“. Това заяви председателят на БСП Корнелия Нинова по време на протеста на пенсионерите, съобщиха от пресцентъра на  НС на БСП . Тя каза, че трябва да се осигурят средства от бюджета, така че да се вдигне  минималната пенсия, да се постигне такова увеличение на пенсиите, което да гарантира на възрастните хора да живеят достойно. „Защото цял живот сте дали за България. И днес ние, младите, вашите деца и внуци, сме длъжни да ви осигурим достойни старини“, подчерта тя. Нинова посочи, че заплатите на депутатите са част от големия въпрос за неравенствата и отворената ножица между политици и народ. „Това е една от причините да сте вие тук, днес. Несправедливо е нашите заплати да се увеличават автоматично с ръста на средната заплата. За трети път внасяме предложение заплатите на депутатите да се намалят и да се изчисляват към минималната, а не към средната. Ако управляващите отново го отхвърлят, ви гарантирам, че като имаме мнозинство в парламента, това ще е първата работа, която ще свършим“, каза още Корнелия Нинова. \r\n„Благодарим, че сте тук, защото така ни давате сила, знаем, че не сме сами и заедно, рано или късно, ще успеем. Не се предавайте!“, призова председателят на БСП. Тя предложи протестът да излъчи представители, които да влязат в парламента, за да чуят как „БСП за България“ ще отстоява докрай преизчисляването на всички пенсии и Закона за възрастните хора.", "date": "2018.11.28", "title": "Лидерът на БСП Корнелия Нинова към протестиращите пенсионери: Продължаваме битката за вас"}
{"url": "http://www.focus-news.net/news/2018/11/28/2595657/veliko-tarnovo-ulitsite-v-grada-sa-pochisteni-do-asfalt-160-tona-protivoobleditelna-smes-sol-i-pyasak-sa-razprasnati-sreshtu-snega.html", "text": "До асфалт са почистени основните улици в града както в централната част, така и в кварталите и останалите райони, включително и всички трасета, по които се движи общественият транспорт. Това съобщиха от пресцентъра на  Община Велико Търново . 160 тона смес от противообледителен материал, сол и пясък са разпръснати по първостепенната пътна мрежа в града. Третирането на улиците с инертни материали продължава, а поетапно снегопочистващата техника работи и по второстепенните улици. Още от началото на снеговалежа рано тази сутрин са изкарани 20 машини, с които се осъществява снегопочистването на територията на Велико Търново. Временните затруднения в движението са причинени от автомобили и камиони с гуми, неподходящи за метеорологичните условия. Основите трафик улици бяха почистени до асфалт в условията на продължаващи валежи. \r\nОбщина Велико Търново апелира към гражданите, при почистване на автомобилите си да не изхвърлят снега по улиците, а да го събират на купчини, както и да паркират колите си по начин, по който да не затрудняват работата на снегорините. Съгласно Наредбата за опазване на околната среда собствениците, наемателите и ползвателите на жилищни и офис-сгради, на магазини и други търговски обекти са длъжни сами да изчистят снега от прилежащите си тротоарни площи. \r\n90 служители на общинската фирма „Зелени системи“ са ангажирани с почистването на тротоарите, стълбищата, спирките, обществените пространства. За проходимостта на пешеходните алеи с най-голям поток от хора, както и за разчистване на входовете пред училища, детски градини, социални центрове работят седем малогабаритни машини. \r\nЖителите на Велико Търново и населените места могат да подават сигнали за необходимостта от снегопочистване и предприемане на мерки на телефон 062/619102. \r\nВ общината няма населени места без ток и вода. Общинската пътна мрежа е проходима при зимни условия.", "date": "2018.11.28", "title": "Велико Търново: Улиците в града са почистени до асфалт, 160 тона противообледителна смес, сол и пясък са разпръснати срещу снега"}
{"url": "http://www.focus-news.net/news/2018/11/28/2595654/unian-petro-poroshenko-podpisa-zakona-za-voenno-polozhenie-v-ukrayna.html", "text": "Президентът на Украйна подписа Закона за утвърждаване на Указа „За въвеждане на военно положение в Украйна“, съобщи прессекретарят на държавния глава Святослав Цеголко в „Туитър, предава агенция  УНИАН . \r\nНа 26 ноември Върховната Рада утвърди указа на президента за обявяване на военно положение в редица области на Украйна за 30 дни. В полза на това решение гласуваха 276 депутата. \r\nМярката се въвежда във Винницка, Луганска, Николаевска, Сумска, Одеска, Харковска, Черниговска, Донецка, Запорожка и Херсонска области, както и във вътрешните води на Азовско-Керченската акватория от 14:00 на 26 нормври до 14:00 на 26 декември 2018 година. \r\nПревод и редакция:", "date": "2018.11.28", "title": "УНИАН: Петро Порошенко подписа закона за военно положение в Украйна"}
{"url": "http://www.focus-news.net/news/2018/11/28/2595662/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Пътните настилки са мокри и хлъзгави, превалява слаб сняг. Трафикът не е интензивен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.28", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/11/28/2595663/pravitelstvoto-predlaga-dopalnenie-na-prezidentskiya-ukaz-otnosno-dlazhnostite-vav-vaorazhenite-sili-i-nso.html", "text": "Правителството предлага на Президента на Република България да допълни своя Указ № 85 от 28 февруари 2012 г. за утвърждаване на длъжностите във въоръжените сили на Република България и Националната служба за охрана, изискващи висши офицерски звания. Това съобщиха от пресцентъра на  правителствената информационна служба . \r\nСъгласно промяната, считано от 1 януари 2019 г. се създават две нови длъжности, изискващи висше офицерско звание „бригаден генерал“ („флотилен адмирал“) - директор на дирекция „Отбранителна политика и планиране“ в Министерство на отбраната и заместник-директор на дирекция „Операции и планиране“ в Международния военен секретариат на НАТО в Брюксел, Белгия.  \r\nДлъжността „Директор на дирекция „Отбранителна политика и планиране“ в Министерство на отбраната“ се създава с цел постигане на по-голяма ефективност при подпомагане на министъра на отбраната в процеса на формиране, провеждане и координиране на политиката за националната и колективната сигурност и отбрана, както и контрола по нейното изпълнение. \r\nДлъжността „Заместник-директор на дирекция „Операции и планиране“ в Международния военен секретариат на НАТО“ е изборна и на нея се назначава военнослужещ от страните-членки на НАТО. В международната подборна процедура е участвал и е определен за заемане на длъжността български офицер.", "date": "2018.11.28", "title": "Правителството предлага допълнение на президентския указ относно длъжностите във въоръжените сили и НСО"}
{"url": "http://www.focus-news.net/news/2018/11/28/2595655/veliko-tarnovo-s-2-3-sm-sa-se-pokachili-rechnite-niva-v-oblastta-sled-obilnite-valezhi.html", "text": "С 2-3 см са се покачили речните нива в област Велико Търново след обилните валежи. Това съобщи за  Радио „Фокус“ – Велико Търново  дежурният от Хидрометеорологичната обсерватория в града. Измерените стойности на реката в кв. „Чолаковци“ във Велико Търново тази сутрин са 114 см, при критични стойности 650 см. Покачването през изминалото денонощие е с 3 см. Река Янтра при село Каранци в община Полски Тръмбеш без изменения. Измереното ниво тази сутрин е 104 см, при критични стойности 500 см. Голяма река при Стражица е 68 см. Покачването през изминалото денонощие е с 2 см. С 1 см. се е понижила река Джулюница при лясковското село Джулюница. Нивото й е 83 см. \r\nОт Басейнова дирекция „Дунавски район“ прогнозират, че водните количества за 28, 29 и 30 ноември ще бъдат около и над средните стойности. От обедните часове на 28 ноември нивата във водосбора ще се понижават като вследствие на оттичане ще има повишения в долните части на основната река до сутрешните часове на 29 ноември. Процесът на понижение на речните нива ще продължи и на 30 ноември. Водните количества ще бъдат под праговете за внимание. \r\nНадежда КРЪСТЕВА", "date": "2018.11.28", "title": "Велико Търново: С 2-3 см са се покачили речните нива в областта след обилните валежи"}
{"url": "http://www.focus-news.net/news/2018/11/28/2595658/ukrinform-naznachiha-prezidentskite-izbori-v-ukrayna-na-31-mart-2019-godina.html", "text": "Председателят на Върховната рада Андрей Парубий на 28 ноември подписа постановлението за назначаване на изборите за президент на Украйна на 31 март 2019 година, съобщава  агенция „Укринформ“ . \r\nСъответстващият статут на документа е обозначен на сайта на украинския парламент. \r\n„Назначават се поредните избори за президент на Украйна в неделя, 31 март 2019 година“, се казва в съобщението. \r\nКакто е известно, отбелязва агенцията, в условията на военно положение в Украйна не могат да се провеждат избори. Именно затова на 26 ноември Върховната рада гласува за внедряване на режима на военно положение за 30 дни, а не за 60. Това е направено, за да може предизборната кампания да започне навреме – на 31 декември. \r\nПоредните парламентарни избори в Украйна трябва да се състоят на 27 октомври 2019 година.  \r\nПревод и редакция:", "date": "2018.11.28", "title": "„Укринформ“: Назначиха президентските избори в Украйна на 31 март 2019 година"}
{"url": "http://www.focus-news.net/news/2018/11/28/2595665/plovdiv-nad-14-000-kasa-tsigari-bez-banderol-sa-izzeti-pri-proverka-na-zhilishte-v-grada.html", "text": "Над 14 000 къса цигари без бандерол са иззети при проверка на частен имот в града. Това съобщиха от  ОДМВР - Пловдив . 47-годишна жена от Пловдив, собственик на имота, е задържана за престъпление с акцизни стоки. Проверката е извършена на 27 ноември. Служители на Шесто РУ открили 14 400 къса цигари без български бандерол. Срещу извършителката е образувано бързо производство.", "date": "2018.11.28", "title": "Пловдив: Над 14 000 къса цигари без бандерол са иззети при проверка на жилище в града"}
{"url": "http://www.focus-news.net/news/2018/11/28/2595664/daniela-kaneva-regionalna-biblioteka-pencho-slaveykov-varna-gordeem-se-s-kolektsiyata-ot-vazrozhdenska-literatura.html", "text": "Варненската регионална библиотека „Пенчо Славейков” се гордее с колекцията от възрожденска литература. Това каза за  Радио „Фокус” – Варна  Даниела Канева, завеждащ отдела за редки и ценни сбирки в регионалната библиотека. Колекцията „Българска възрожденска книжнина“ съдържа книги, допринесли за духовното и културно развитие на България, каза още Даниела Канева. Най-старата печатна книга на славянобългарски език е „Свещено цветообрание“. Книгата е преведена и издадена от възрожденеца Анастас Кипиловски през 1825 г. Библиотеката съхранява и първото печатно издание на „История Славянобългарска“. „Царственик или история болгарская“ е издадена от Христаки Павловия през 1844 г. и се смята за преработен и осъвременен  вариант на Паисиевата история. Сред Възрожденските образци е и единствената издадена приживе стихосбирка на Христо Ботев „Песни и стихотворения от Ботьова и Стамболова“, допълни Даниела Канева. Тя включва и четири стихотворения от Стефан Стамболов. Библиотеката съхранява и първо издание на „Горски пътник“ на Георги Раковски от 1854 г.", "date": "2018.11.28", "title": "Даниела Канева, Регионална библиотека „Пенчо Славейков” – Варна: Гордеем се с колекцията от възрожденска литература"}
{"url": "http://www.focus-news.net/news/2018/11/28/2595666/silistra-zatrudneno-e-dvizhenieto-po-patya-silistra-dulovocherkovnaalfatar-poradi-nepochistena-nastilka.html", "text": "Затруднено е движението по пътя Силистра – Дулово–Черковна–Алфатар поради непочистена настилка, съобщи  слушател на Радио „Фокус“ .", "date": "2018.11.28", "title": "Силистра: Затруднено е движението по пътя Силистра – Дулово–Черковна–Алфатар поради непочистена настилка"}
{"url": "http://www.focus-news.net/news/2018/11/28/2595669/varna-chastichno-zaleden-e-patyat-za-k-k-zlatni-pyasatsi.html", "text": "Частично заледен е пътната настилка по пътя Варна – к. к. „Златни пясъци“. Това съобщиха за  Радио „Фокус“ – Варна  от Областно пътно управление – Варна. Към момента снеговалеж има в населените места към Добрич, като обстановката в областта постепенно се усложнява. Четири машини на Областно пътно управление вече почистват и обработват настилките. При зимни условия се осъществява движението и по магистралите „Хемус“ и Черно море“. Към момента няма натрупала се снежна покривка, но с понижение на температурите и предстоящите снеговалежи водачите трябва да бъдат изключително внимателни и да съобразят скоростта с метеорологичните условия. С луга се обработват пътищата от Дългопол към автомагистрала „Хемус“, допълниха от пътното управление. \r\n74 машини са в готовност за поддържане на пътищата от републиканската пътна мрежа във Варненска област през зимния сезон. Областно пътно управление и пътноподдържащата фирма работят на 24-часов режим, за да се осигури безопасността на движение на шофьорите през зимата. Опорните пунктове са снабдени с необходимите материали – 1640 тона сол, 950 тона пясък, 1750 тона химикали и др. \r\nМарияна ВАЛЕНТИНОВА", "date": "2018.11.28", "title": "Варна: Частично заледен е пътят за к. к. „Златни пясъци“"}
{"url": "http://www.focus-news.net/news/2018/11/28/2595660/bez-promyana-ostava-obezshtetenieto-za-bezrabotitsa-i-maychinstvo-prez-2019-g.html", "text": "Народните представители запазиха настоящото равнище на минималното и максималното обезщетение за безработица - 9 лв. на ден е минимално и малко над 74 лв. е максимално обезщетение, предаде репортер на  Агенция „Фокус“ . 380 лева остава размерът на обезщетението за отглеждане на малко дете на възраст от една до две години. Запазва се и размерът  от 540 лв. на еднократната помощ при смърт на осигурено лице, на която имат право съпругът или съпругата, децата и родителите. \r\nДепутатите отхвърлиха предложението на БСП обезщетенията при безработица да се увеличат двойно – 16 лв. да бъде минималният размер и 85,71 лв. да е максималният. Не беше прието и предложението на опозицията размерът на обезщетението за оглеждане на дете от една до двегодишна възраст да бъде 640 лв. \r\nЦветилена СИМЕОНОВА", "date": "2018.11.28", "title": "Без промяна остава обезщетението за безработица и майчинство през 2019 г."}
{"url": "http://www.focus-news.net/news/2018/11/28/2595670/pravitelstvoto-predlaga-brigaden-general-valentin-krastev-za-nachalnik-na-shtaba-na-savmestnoto-komandvane-na-silite.html", "text": "Правителството предлага на Президента на Република България да издаде указ, с който да освободи флотилен адмирал Димитър Йорданов от длъжността „Началник на щаба на Съвместното командване на силите“ и от военна служба, считано от 8 декември 2018 година, поради навършване на пределната възраст за военна служба. Това съобщиха от пресцентъра на  правителствената информационна служба . \r\nМинистерският съвет предлага на длъжността „Началник на щаба на Съвместното командване на силите“ да бъде назначен бригаден генерал Валентин Кръстев, считано от 17 януари 2019 година. Към момента бригаден генерал Валентин Кръстев е заместник-началник на щаба по поддръжката (DCOS Support) в Сухопътното командване на НАТО в Измир, Турция.", "date": "2018.11.28", "title": "Правителството предлага бригаден генерал Валентин Кръстев за Началник на щаба на Съвместното командване на силите"}
{"url": "http://www.focus-news.net/news/2018/11/28/2595672/pravitelstvoto-odobri-izplashtaneto-na-obezshteteniya-sled-sporazumeniya-po-zhalbi-pred-espch.html", "text": "Българското правителство сключи приятелско споразумение с г-жа Атанаска Павлова, на основание чл. 39 от Конвенцията за защита правата на човека и основните свободи на Съвета на Европа, като прие да заплати на жалбоподателката предложената от Съда сума от 5000 евро за претърпени имуществени и неимуществени вреди и направени разходи и разноски и с това да сложи край на делото. Разглежданото пред ЕСПЧ дело касае повдигнати оплаквания за нарушение на правото на свобода на изразяване на мнението по чл. 10 от Конвенцията. Това съобщиха от пресцентъра на  правителствената информационна служба . \r\nСъгласно друго правителствено решение е одобрено изплащането съответно на 1 610 евро и 4 350 евро обезщетения след споразумения по жалби пред ЕСПЧ. Делата касаят повдигнати оплаквания за нарушение на правото на собственост по чл. 1 от Протокол 1 на Конвенцията за защита правата на човека и основните свободи на Съвета на Европа, както и по чл. 13 от Конвенцията за липса на вътрешноправни средства за защита. Националните административни съдилища са отказали да възстановят разноските за изплатени адвокатски хонорари на дружествата-жалбоподатели, направени в производствата по оспорване на незаконосъобразните административни актове. \r\nКъм момента, въпросът, който повдигат настоящите жалби, вече е уреден с приемането на Тълкувателно решение № 1 от 15.03.217 г. на ВАС. След постановяване на тълкувателното решение, националните съдилища започнаха системно да присъждат имуществени вреди, предявени по чл. 1, ал. 1 от ЗОДОВ във връзка с платени адвокатски възнаграждения в производствата, в които административните актова са били обявени за незаконосъобразни. \r\nВземайки предвид практиката на ЕСПЧ по подобни случаи, българското правителство сключи приятелски споразумения с дружествата-жалбоподатели, на основание чл. 39 от Конвенцията, като прие да заплати предложените от Съда суми за претърпени имуществени и неимуществени вреди и направени разходи и разноски и с това да сложи край на делата.", "date": "2018.11.28", "title": "Правителството одобри изплащането на обезщетения след споразумения по жалби пред ЕСПЧ"}
{"url": "http://www.focus-news.net/news/2018/11/28/2595671/plovdiv-dvama-mazhe-sa-zadarzhani-za-proyava-na-agresiya-kam-politseyski-sluzhiteli-v-selo-cheshnegirovo.html", "text": "Двама мъже са задържани за проява на агресия към полицейски служители в село Чешнегирово. Това съобщиха от  ОДМВР - Пловдив . Двамата задържани са братя, които са участвали в междусъседски скандал. Те са задържани в полицията в Асеновград след оказана съпротива. На 27 ноември в районното управление постъпил сигнал за конфликт в село Чешнегирово. По първоначални данни братя на 30 и 33 години заплашили със саморазправа семейство от съседна къща. Двамата мъже насочили агресията си и към пристигналите служители на реда, оказвайки съпротива по време на проверката. Спрямо извършителите е взета 24-часова мярка за задържане, образувано е бързо производство.", "date": "2018.11.28", "title": "Пловдив: Двама мъже са задържани за проява на агресия към полицейски служители в село Чешнегирово"}
{"url": "http://www.focus-news.net/news/2018/11/28/2595667/veliko-tarnovo-vazstanoveno-e-dvizhenieto-po-pat-i-3-byala-pleven-v-rayona-na-gorna-studena.html", "text": "Възстановено е движението по път I-3 Бяла – Плевен в района на Горна Студена, където беше ограничен трафикът поради отстраняване на аварирал тежкотоварен автомобил. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "Велико Търново: Възстановено е движението по път I-3 Бяла – Плевен в района на Горна Студена"}
{"url": "http://www.focus-news.net/news/2018/11/28/2595675/plovdiv-zadarzhan-e-23-godishen-mazh-schupil-stranichnite-ogledala-na-11-avtomobila-parkirani-na-ul-fakel.html", "text": "Задържан е 23-годишен мъж, счупил страничните огледала на 11 автомобила, паркирани на ул. „Факел“. Това съобщиха от  ОДМВР - Пловдив . Автопатрул на Трето РУ се отзовал на сигнал за буйстващ млад мъж на ул. „Факел“ в Пловдив на 27 ноември 2018 г. На място е установена самоличността му – 23-годишен, който под въздействието на алкохол бил счупил странични огледала на общо 11 автомобила, паркирани на същата улица и на съседната „Петрохан“. Извършителят е задържан за срок до 24 часа в районното управление. Образувано е досъдебно производство.", "date": "2018.11.28", "title": "Пловдив: Задържан е 23-годишен мъж, счупил страничните огледала на 11 автомобила, паркирани на ул. „Факел“"}
{"url": "http://www.focus-news.net/news/2018/11/28/2595674/valentin-nuchev-sayuz-na-taksimetrovite-vodachi-pazardzhik-na-tazi-etap-taksimetrovite-vodachi-v-grada-nyamat-osnovanie-za-protestni-deystviya.html", "text": "На тази етап таксиметровите водачи в Пазарджик нямат основание за протестни действия, тъй като цените са регламентирани и адекватни на стандарта в града, каза за  Радио „Фокус“ – Пазарджик  Валентин Нучев, председател на Съюза на таксиметровите водачи в Пазарджишко. Около 170 са таксиметровите автомобили, които обслужват Пазарджик, като те са зачислени към четири фирми. Около пет са местостоянките, където се позиционират всекидневно такситата в града – това са в близост до сградата на Общината в Пазарджик, до Кооперативния пазар, до Областната болница, в района на Старата автогара и пред гарата.   \r\n„Средно на ден един таксиметров водач обслужва между 20 и 30 клиенти, като максималният оборот е около 50 лв. Това е крайно недостатъчен оборот, тъй като месечните разходи на един таксиметров водач възлизат на около 400 лв, в които влизат гориво, застраховка, осигуровка и поддържащи разходи за автомивка и сервиз“, уточни Нучев. Той допълни, че продължават и проверките от страна на ДАИ – Пазарджик по отношение на таксиметровите превози и изрядността на МПС и документацията на водачите. Контролът е 24 часа, 7 дни в седмицата, като най-често проверяват рано сутрин и късно вечер, тъй като тяхното работно време е до 22.00 ч. В администрациите на таксиметровите компании е налична цялата документация на водачите и техните автомобили и се следи стриктно за валидността на документите. \r\nАлбена ЖИЛЕКОВА", "date": "2018.11.28", "title": "Валентин Нучев, Съюз на таксиметровите водачи - Пазарджик: На тази етап таксиметровите водачи в града нямат основание за протестни действия"}
{"url": "http://www.focus-news.net/news/2018/11/28/2595673/30-detsa-shte-poluchat-personalni-pensii.html", "text": "30 деца без право на наследствена пенсия от починал родител, както и една жена, навършила възрастта по чл. 68, ал. 3 от КСО, родила и отгледала осем деца, ще получат персонални пенсии в размер на 113,02 лв. месечно, реши правителството. Това съобщиха от пресцентъра на  правителствената информационна служба . \r\nПенсиите са в размер на 90 на сто от социалната пенсия за старост и ще се изплащат от 1 декември. С отпускането им ще бъдат подпомогнати 17 семейства, останали в затруднено финансово положение.", "date": "2018.11.28", "title": "30 деца ще получат персонални пенсии"}
{"url": "http://www.focus-news.net/news/2018/11/28/2595676/iyt-uel-voennoto-ministerstvo-spira-porachka-za-hora-s-uvrezhdaniya.html", "text": "Министерството на отбраната ощетява хората с увреждания и включването им на пазара на труда, след като е спряло поръчка за доставка на храна, в която те са могли да участват. Процедурата се бави от ведомството вече три години. Това заяви изпълнителният директор на  „Ийт уел“  и участник в конкурса Елза Янева. \r\nВ решението за нейното прекратяване от август тази година се посочва, че са настъпили промени в закона и вече възложителят няма задължение да запази част от поръчката за изпълнение от специализирани предприятия или кооперации на хора с увреждания. Поради това при повторно обявяване щял да бъде разширен кръгът от участници.  \r\nВече отмененият текст от закона обаче предвиждаше възможност в т.нар. запазени поръчки да участват и други кандидати. Поради това посочените от министерството аргументи за разширяване на конкуренцията са несъстоятелни.  \r\nОсвен това при промените на закона бе посочено, за стартиралите поръчки по стария ред продължават да се изпълняват по него и няма предвидено изключени за  запазените поръчки. От „Ийт уел“, считат, че отнемане на вече придобити права, в това число право да бъде класирано предприятие на хора с увреждания, не е оправдано. \r\nПроцедурата на министерството се проточва вече три години, през което време компаниите със специализиран статут на кооперации за хора с увреждания поддържат по-голям брой служители, в това число инвалиди, за да изпълнят изискванията, осигуряване на складови помещения в множество градове.", "date": "2018.11.28", "title": "„Ийт уел“: Военното министерство спира поръчка за хора с увреждания"}
{"url": "http://www.focus-news.net/news/2018/11/28/2595677/api-vazstanoveno-e-dvizhenieto-po-avtomagistrala-hemus-v-uchastaka-shumen-varna.html", "text": "Възстановено е движението по автомагистрала „Хемус“ в участъка Шумен - Варна, където бе ограничено за снегопочистване. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "АПИ: Възстановено е движението по автомагистрала „Хемус“ в участъка Шумен - Варна"}
{"url": "http://www.focus-news.net/news/2018/11/28/2595679/silistra-vavedeno-e-vremenno-ogranichenie-za-avtomobili-nad-12-t-ot-i-za-oblastniya-grad-v-trite-osnovni-napravleniya.html", "text": "Временно ограничение за автомобили над 12 т от и за Силистра в трите основни направления – Русе, Добрич/Варна и Шумен, е въведено от Областно пътно управление Силистра. Това съобщиха от пресцентъра на  Областната администрация . Причината е снежно натрупване, което трябва да бъде изчистено от снегопочистващата техника. Най-много сняг има в Тутраканско, а най-малко – в Дуловско. Главна дирекция „Гранична полиция” чрез РДГП Русе разпространи уведомление, че на 27 ноември  е постъпила информация от румънските гранични власти, че е обявила код „жълто“ за областите в северната ни съседка, граничещи с Република България. Става дума за областите Долж, Олт, Телеорман, Гюргево, Калъраш и Констанца и съобщението се отнася за периода от 14 ч. днес до 10 ч. на 30 ноември. Според Национална метеорологична администрация Румъния се очаква силен вятър със скорост 45-55, а на места и до 60 км/ч, както и интензивен снеговалеж – вечерта днес и в рамките на целия ден на 29 ноември 2018 г.", "date": "2018.11.28", "title": "Силистра: Въведено е временно ограничение за автомобили над 12 т от и за областния град в трите основни направления"}
{"url": "http://www.focus-news.net/news/2018/11/28/2595678/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Русия Владимир Путин е обсъдил по телефона с турския си колега Реджеп Таийп Ердоган въпроси за сигурността в Черноморския регион в контекста на инцидента в Керченския пролив, съобщи пресслужбата на Кремъл, предава  ТАСС . \r\n„В контекста на провокирания от киевските власти опасен инцидент в района на Керченския пролив се състоя обмен на мнения по въпросите за стабилността и сигурността в Черноморския регион“, се казва в съобщението. \r\nАгенцията припомня, че на 25 ноември три кораба от Военноморските сили на Украйна нарушиха реда за преминаване на военни кораби през териториалните води на Русия при прехода от Черно в Азовско море. За принудителното им спиране в Керченския пролив е използвано оръжие, трима военнослужещи от украинските ВМС са получили леки наранявания, оказана им е медицинска помощ. Корабите са задържани и доставени в Керч за нарушаване на държавната граница на Русия и е възбудено наказателно дело. Руската страна заяви, че случилото се е провокация, а украинските власти инициираха въвеждане на военно положение. ЕС и НАТО призоваха за деескалация на ситуацията. \r\n***  Председателят на Върховната рада Андрей Парубий на 28 ноември подписа постановлението за назначаване на изборите за президент на Украйна на 31 март 2019 година, съобщава  агенция „Укринформ“ . \r\nСъответстващият статут на документа е обозначен на сайта на украинския парламент. \r\n„Назначават се поредните избори за президент на Украйна в неделя, 31 март 2019 година“, се казва в съобщението. \r\nКакто е известно, отбелязва агенцията, в условията на военно положение в Украйна не могат да се провеждат избори. Именно затова на 26 ноември Върховната рада гласува за внедряване на режима на военно положение за 30 дни, а не за 60. Това е направено, за да може предизборната кампания да започне навреме – на 31 декември. \r\nПоредните парламентарни избори в Украйна трябва да се състоят на 27 октомври 2019 година. \r\n***  Президентът на Украйна подписа Закона за утвърждаване на Указа „За въвеждане на военно положение в Украйна“, съобщи прессекретарят на държавния глава Святослав Цеголко в „Туитър, предава агенция  УНИАН . \r\nНа 26 ноември Върховната Рада утвърди указа на президента за обявяване на военно положение в редица области на Украйна за 30 дни. В полза на това решение гласуваха 276 депутата. \r\nМярката се въвежда във Винницка, Луганска, Николаевска, Сумска, Одеска, Харковска, Черниговска, Донецка, Запорожка и Херсонска области, както и във вътрешните води на Азовско-Керченската акватория от 14:00 на 26 нормври до 14:00 на 26 декември 2018 година. \r\n***  В сряда Европейският съюз ще осъди Русия за ситуацията в Азовско море с декларация, но в нея няма да има конкретни призиви за санкции срещу Кремъл, съобщава  УНИАН , като се позовава на информация от брюкселския журналист на „Радио Свобода“ Рикард Йозвяк. \r\n„Декларацията на ЕС28 (28 страни-членки на Съюза) трябва да се появи днес. Конкретни призиви за санкции няма и вероятно няма да има и дума за обсъждането им“, посочва източникът. \r\nПо-рано Йозвяк е съобщил, че Брюксел работи над съвместно заявление по повод задържането на три украински кораба и екипажите им от руските граничари в Керченския пролив. По неговите думи, около 6-7 страни от ЕС разглеждат въвеждането на нови санкции срещу Москва. \r\n***  Кремъл продължава подготовката за срещата между президентите на Русия и САЩ Владимир Путин и Доналд Тръмп на форума на Г-20 в Аржентина, предава  ТАСС . \r\n„Подготовката продължава, срещата е съгласувана. Нямаме друга информация от американските колеги“, заяви пред журналистите прессекретарят на руския президент Дмитрий Песков. Той коментира по този начин думите на Тръмп, че е възможно срещата с руския му колега в Буенос Айрес да бъде отменена. \r\n„Обърнахме внимание на това заявление (на Тръмп по повод инцидента с украинските кораби в Керченския пролив), а също така обърнахме внимание на вчерашното заявление на моя колега от Белия Дом, която каза, че Тръмп планира да проведе редица срещи, включително и с Путин (в Аржентина)“, отбеляза представителят на Кремъл. При това той обърна внимание на думите на Тръмп за агресия по време на инцидента в Керченския пролив. „Какво нарича той агресия? Ако той смята за агресия действията на украинските военни кораби – това е едно, тук можем да поспорим, имаше или нямаше агресия. Ако той нарича агресия действията на руските граничари за пресичане на опитите за нарушаване на държавната граница на Русия, това е друго. Ние не сме съгласни с това“, подчерта прессекретарят на руския лидер. \r\nПесков добави, че „графикът на президента (Путин) за петък и събота е запълнен по минути, предвид трите измерения на пребиваването му (в Аржентина): това са непосредственото участие в срещата на върха на Г-20, двустранните срещи в други формати, които ще се състоят в кулоарите на форума и официалната визита в Аржентина, която също ще се състои през тези два дни“. \r\nПесков не конкретизира в кой от двата дни, през които Путин ще бъде в Аржентина, ще се проведе срещата с Тръмп. \r\n***  Ръководството на Сръбската прогресивна партия (СПП) обмисля сериозно да обяви предсрочни парламентарни в средата на януари следващата година, които да се проведат в края на март 2019 година, твърдят източници на  белградския ежедневник Danas . \r\nСъбеседниците на изданието посочват, че този сценарий, най-вероятно, се дължи на настоящата криза около косовския въпрос и постоянния натиск върху президента на Сърбия Александър Вучич (който е и лидер на СПП) да подпише някакво правно обвързващо споразумение с Прищина, докато, според тяхната оценка, във вътрешнополитически план, с насрочването на предсрочни избори през януари СПП би хванала опозицията „на леглото“. \r\nПолитологът Бобан Стоянович обяснява, че на Вучич никак не му се иска да подпише споразумение с косовската страна под международен натиск, а след това, в края на годината, да отиде на редовни избори. По неговото мнение, много по-рационално нещо за СПП е техният лидер е първо да отидат до урните, за да си осигурят още четири години на власт, а след това да отидат на официално закриване на косовския въпрос. \r\n„Друга причина за евентуалните предсрочни избори е „Съюзът за Сърбия“, в който, за първи път от дълго време, СПП вижда сериозен противник. Съюзът със сигурност не би искал да отиде на избори през следващите шест месеца, защото през това време би могъл да направи сериозна организация и инфраструктура. Предвид това, заключението е, че Вучич иска да отиде на избори възможно най-скоро“, казва Стоянович. \r\nСпоред неговото мнение, единствената пречка за насрочването на предсрочни парламентарни избори, може да представляват местните избори, които трябва да се състоят през 2020 година. Поради това, Стоянович посочва, че управляващото мнозинство най-вероятно ще търси модел, чрез който да свика местните избори през пролетта на 2019 година. Той не вярва ръководителите на местните администрации да трябва да подадат оставка, за да създадат условия за общи избори и предвижда, че СПП би могла да постигне същия ефект чрез промени в Закона за местно самоуправление и Закона за местните избори. \r\n„Още една причина, поради която е вероятно изборите да се проведат, е, че по този начин Александър Вучич би получил още шест месеца, през които ще бъдат замразени преговорите в Брюксел. Ето защо, трябва да се следи ситуацията в Прищина, защото аз не бих се изненадал, ако „Сръбска листа“ излезе от тамошното правителство, за да предизвика избори в Косово“, отбелязва още Стоянович и заключва, че със сигурност отиването на предсрочни избори си струва за Вучич. \r\nБоян Клачар, политически анализатор, е съгласен с предишния събеседник на Danas, че обявяването на предсрочни парламентарни избори в началото на следвващата година е много вероятно, тъй като според политическата динамика задаващата се 2019 година ще бъде много бурна, най-вече заради косовския въпрос. \r\n„Също така, ако се изчакат редовните избори, това би означавало, че СПП ще предостави достатъчно време на опозицията, преди всичко на „Съюза за Сърбия“, да се консолидира. В противен случай, ако изборите са в началото на годината, опозицията ще има твърде малко време да се профилира“, обяснява Клачар. \r\nВъпреки това, по неговото мнение, окончателното решение дали сръбските граждани през пролетта отново ще отидат до урните, зависи най-вече от Александър Вучич. \r\n***  Съветникът на американския президент по национална сигурност Джон Болтън се срещна в сряда с президента на Косово Хашим Тачи и призова Прищина и Белград да постигнат споразумение, пише  онлайн изданието на прищинския ежедневник Gazeta Express . \r\n„Сега е моментът Косово и Сърбия да постигнат споразумение“, написа Болтън в „Туитър“ след срещата си с Тачи в Белия Дом. „САЩ са готови да помогнат и на двете страни да постигнат историческата цел“, добави той. Тачи също излезе с изявление до пресата, в което заяви, че Болтън е уверил държавния глава, че Белият Дом и лично президентът на САЩ Доналд Тръмп подкрепят твърдо постигането на цялостен договор между Прищина и Белград. \r\nИзданието отбелязва, че по време на визитата си в САЩ, се очаква Тачи да се срещне с американски конгресмени в Сената и други институции. Преди това той говори с държавния сектретар Майк Помпео, който насърчи Косово да „използва уникалния прозорец на възможност да постигне историческо споразумение за нормализация на отношенията със Сърбия“ и призова Прищина да отмени 100-процентовите мита върху стоките от Сърбия. \r\n***  Тялото на 63-годишен албанец е открито в понеделник сутринта в Гърция. Мъжът е прострелян от близко разстояние и тялото му е изхвърлено в канал, в близост до Спартера (на остров Керкира), съобщава  тиранският телевизионен канал Top Channel . \r\nВ неделя, 35-годишен албанец е намерен мъртъв в килията си в затвора в Трикала (на 50 км източно от Лариса). Властите все още не са коментирали случая пред медиите. Това е вторият затворник, умрял в същия затвор. Първият, Илия Карели, присъства във видео, на което се вижда как стражарите го измъчват преди да умре, отбелязва медията. \r\nСъщо така, преди няколко дни друг албанец беше застрелян на границата между Албания и Гърция в престрелка с гръцката полиция. Агенция „Фокус“ припомня:  В края на октомври албанската полиция застреля етническият грък Константинос Кацифас, след като той откри огън по служители на реда. Причината за инцидента беше издигнато от него гръцко знаме на военно гробище от Втората световна война в албанското село Буларат, намиращо се на 6 км от границата между Албания и Гърция. \r\nСпоред албанските медии мъжът, идентифициран като 35-годишния Константинос Кацифас, е открил огън по полицаите с автомат Калашников, докато те сваляли знамето, издигнато на гръцко военно гробище. Това се случило в село, където живеят предимно гърци, които отбелязвали годишнината от влизането на Гърция във Втората световна война през 1940 г. \r\nКакто се твърди, Кацифас първо избягал в селото, като стрелял с оръжието си, а след това тръгнал към планините в опит да избегне арест. Скоро след това обаче бил засечен от екип на албанските специални части, които свидетелстват, че той започнал да стреля по тях, преди те да открият огън по него и да го убият. \r\nКацифас, чието семейство произлиза от северозападния гръцки град Йоанина, е роден и израснал в Буларат, но в последно време живял в Атина. Снимките в гръцките медии го показват облечен във военен камуфлаж с гръцко знаме в ръка. \r\nНа погребението в същото село се пристигнаха няколкостотин гърцки националисти и съпроводиха церемонията със скандирания „Македония е гръцка“, „Северен Епир е гръцки“ и обиди срещу албанците. Това предизвика Тирана да обяви за „персона нон грата“ 52-ма гърци за „разпространяване на етническа нетърпимост“. \r\nИнтересен факт е, че преди тези събития Албания и Гърция бяха на прага да подпишат договор за демаркация на морските граници между двете държави в Йонийско море. В основата на инициативата беше на бившия гръцки министър на външните работи Никос Коцияс, който направляваше и процеса по постигането на споразумение за името между Атина и Скопие. След оставката на дипломата обаче преговорите зациклиха.   \r\n***  Президентът на Косово Хашим Тачи, след срещата си с държавния сектертар на САЩ Майк Помпео, заяви, че това е истинският момент за постигане на договор с Белград, предава  „Макфакс“ . \r\n„Срещата мина отлично. Имаме пълната подкрепа от САЩ и това е истинският момент за постигане на договор“, заяви държавният глава. \r\nПо неговите думи, подписването на договор би било добро за всички. „Ролята на САЩ е незаменима. Необходим е политически консенсус. Трябва да постигнем договор“, подчерта Тачи. \r\nОсвен това косовският президент се е срещнал и със съветника по национална сигурност на Белия Дом Джон Болтън. Както бе съобщено от кабинета на Тачи, той е получил подкрепа за постигане на договор за нормализация на отношенията със Сърбия. \r\nТачи е благодарил на американския президент Доналд Тръмп за подкрепата за Косово във всички области. \r\nВ съобщението се казва още, че в течение на посещението си в САЩ, президентът на Косово ще се срещне и с бившия американски президент Джордж Буш младши. \r\n***  Зенитно-ракетна система С-400 „Триумф“, след стрелба на полигона, ще бъде доставена в пункта за постоянна дислокация в Крим, съобщи в сряда пред  агенция „Интерфакс“  представителят на Южния военен окръг (ЮВО) полковник Вадим Астафиев. \r\n„В най-скоро време нова зенитно-ракетна система ще застъпи на боево дежурство по защитаването на въздушното пространство на Русия“, заяви Астафиев. \r\nПо неговите думи, по-рано зенитно-ракетният дивизион успешно е изпълнил първите стиковъчни стрелби на полигон в Астраханска област.  \r\nАгенцията отбелязва, че по-рано противовъздушната отбрана на Крим е осигурявана от три дивизиона С-400. \r\n***  В сряда в Гърция се провежда общонационална стачка, организирана от най-големия профсъюз на работниците от частния сектор – Всеобщата конфедерация на труда (GSEE) – с искане да се повиши минималната заплата до ?751, сключване на колективни трудови договори и спиране на увеличението на данъците, пише  електронното издание на вестник Protothema . \r\nВ стачката участват и членове на комунистическия профсъюз ПАМЕ (Всегръцкият боеви фронт). \r\nВ течение на деня в Атина няма да работи метрото, няма да функционира и тролейбусния транспорт. Автобусите на градския транспорт ще се движат от 9 сутринта до 9 вечерта. Към акцията се е включил и профсъюзът на моряците – всички фериботи ще останат в пристанищата, което означава, че няма да има морски съобщения с островите. Прекратени са също и железопътните съобщения. \r\nВ Атина ще се състоят два митинга – в 11 часа на площад Клатмонас ще се съберат привържениците на GSEE, а в 10:30 на площад Омония ще демонстрира ПАМЕ. Протестни акции се планират и в други градове. \r\nОт Всеобщата конфедерация на труда заявиха, че се обявяват срещу „водещата към задънена улица и бездушна държавна политика“. Те искат прекратяване на постоянното повишаване на данъците, минимална работна заплата от ?751, сключване на колективни трудови договори и жизнеспособна система за социално осигуряване без каквито и да е намаления на пенсиите и социалните придобивки. \r\n„Трябва да окончателно да се сложи край на политиката на наказателен аскетизъм, бедност и нищета, политика, чиито резултати се оказаха трагични за обществото и икономиката“, се казва в заявлението на профсъюза. \r\nПреди това в Гърция се проведе 24-часова стачка на сътрудниците на медиите, които искаха възстановяване на всички нарушени професионални, пенсионни и профсъюзни права. \r\n*** Президентът на САЩ Доналд Тръмп заяви, че може да отмени срещата с руския лидер Владимир Путин на форума на Г-20 в Аржентина заради ситуацията в Керченския пролив. Американският държавен глава отбеляза, че чака „пълен отчет“ от своя екип по национална сигурност във връзка с инцидента, предава  ТАСС . \r\n„Той (отчета) ще има много определящо значение“, заяви Тръмп в интервю пред Washington Post. „Може и да не се срещна с Путин. Не харесвам тази агресия. Въобще не искам тази агресия“. \r\nПо думите на американския президент, докладът за събитията в Керченския пролив е трябвало да бъде готов в 01:00 българско време. Тръмп подчерта, че му трябват „много убедителни потвърждения за това, което се е случило“. \r\n„Изобщо не ми харесва тази агресия, абсолютно. И, между другото, на Европа също не трябва да й харесва тази агресия. И на Германия не трябва да й харесва“, подчерта държавният глава и за пореден път призова Берлин да увеличи разходите си за отбрана. \r\nПо-рано помощникът на президента на САЩ по национална сигурност Джон Болтън заяви, че срещата между президентите на САЩ и Русия в Буенос Айрес ще бъде развитие на дискусията им от Хелзинки и лидерите ще обсъдят цялата проблематика в отношенията между двете страни, включително и въпроси за контрола над въоръженията. \r\n***", "date": "2018.11.28", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/28/2595668/tass-putin-i-erdogan-sa-obsadili-sigurnostta-v-cherno-more-sled-intsidenta.html", "text": "Президентът на Русия Владимир Путин е обсъдил по телефона с турския си колега Реджеп Таийп Ердоган въпроси за сигурността в Черноморския регион в контекста на инцидента в Керченския пролив, съобщи пресслужбата на Кремъл, предава  ТАСС . \r\n„В контекста на провокирания от киевските власти опасен инцидент в района на Керченския пролив се състоя обмен на мнения по въпросите за стабилността и сигурността в Черноморския регион“, се казва в съобщението. \r\nАгенцията припомня, че на 25 ноември три кораба от Военноморските сили на Украйна нарушиха реда за преминаване на военни кораби през териториалните води на Русия при прехода от Черно в Азовско море. За принудителното им спиране в Керченския пролив е използвано оръжие, трима военнослужещи от украинските ВМС са получили леки наранявания, оказана им е медицинска помощ. Корабите са задържани и доставени в Керч за нарушаване на държавната граница на Русия и е възбудено наказателно дело. Руската страна заяви, че случилото се е провокация, а украинските власти инициираха въвеждане на военно положение. ЕС и НАТО призоваха за деескалация на ситуацията. \r\nПревод и редакция:", "date": "2018.11.28", "title": "ТАСС: Путин и Ердоган са обсъдили сигурността в Черно море след инцидента"}
{"url": "http://www.focus-news.net/news/2018/11/28/2595683/razgrad-zakasali-tir-ove-sa-iztegleni-ot-patnite-uchastatsi-pri-selo-osenets-i-mestnostta-derventa.html", "text": "Въведено е ограничение за товарни автомобили над 12 тона по пътя Русе – Разград, съобщиха от  Областна администрация-Разград . По информация на дежурния в Областния съвет за сигурност към Областна администрация-Разград вече е въведено първото ограничение по пътищата в региона. Забраната за движение се отнася за товарни автомобили над 12 тона и касае пътя Русе – Разград. Всички пътища са проходими при зимни условия. Имало е отделни инциденти с ТИР-ове край Осенец и в местността „Дервента“, които са закъсали, но са изтеглени от пътните участъци. 24 машини работят по почистване, лугиране и опесъчаване. В област Разград няма населени места без ток и вода.", "date": "2018.11.28", "title": "Разград: Закъсали ТИР-ове са изтеглени от пътните участъци при село Осенец и местността „Дервента“"}
{"url": "http://www.focus-news.net/news/2018/11/28/2595681/otpuskat-se-1-553-600-leva-za-internet-svarzanost-v-uchilishtata.html", "text": "Правителството отпусна средства в размер на 1 553 600 лв. за финансово осигуряване на дейности по Национална програма „Информационни и комуникационни технологии (ИКТ) в системата на предучилищното и училищното образование“, одобрена през 2018 г.  Това съобщиха от пресцентъра на  правителствената информационна служба . \r\nС тях ще се осигури финансиране на интернет свързаност за всички училища на бюджетна издръжка. Средства ще се разходват и за техническо обезпечаване на учебния процес в 149 институции от системата чрез внедряване на модерни технологии в процеса на обучение с цел подпомагане на училищата в дейностите по обновяване на компютърна техника и/или внедряване на образователни иновации, свързани с учебния процес. Необходимите средства за изпълнение на националните програми за 2018 г. се осигуряват от бюджета на МОН. \r\nСъгласно друго правителствено Постановление са одобрени 7 368 304 лв. за осигуряване на дейности по Национална програма „Оптимизация на вътрешната структура на персонала в институциите от системата на предучилищното и училищното образование“ за 2018 година. Средствата ще се осигурят за сметка на бюджета на Министерството на образованието и науката за настоящата година. Те са предназначени за изплащане на обезщетения на персонала за месеците септември и октомври 2018 г. поради намаляване на числеността му от настъпила промяна в структурата и състава му, при прекратяване на трудови правоотношения на друго основание, или при преструктурирането на мрежата от образователни институции.", "date": "2018.11.28", "title": "Отпускат се 1 553 600 лева за интернет свързаност в училищата"}
{"url": "http://www.focus-news.net/news/2018/11/28/2595682/ruse-28-godishen-mazh-e-zadarzhan-za-razprostranenie-na-narkotitsi.html", "text": "28-годишен мъж е задържан за разпространение на наркотици при полицейска операция в областта. Това съобщиха от пресцентъра на  МВР . Специализираната полицейска операция срещу разпространението на високорискови наркотични вещества е проведена на територията на ОДМВР – Русе в понеделник. В нея са участвали служители на сектор „Противодействие на криминалната престъпност“ и Специализираното тактическо звено на ОДМВР – София.  В хода на осъществените под ръководството на Окръжна прокуратура – Русе действия, полицаите спрели за проверка лек автомобил, в който пътували трима мъже, на възраст 23 – 27 г. Установено е, че те пренасяли марихуана, закупена от 27-годишна жена от Русе. Последвало и задържането на 28-годишен мъж, който живеел с жената от Русе, а при обиска от него били иззети пистолет \"Макаров\" със заличен сериен номер, боеприпаси за оръжието и бокс. По време на операцията е извършено и претърсване в жилище в Русе, обитавано от двамата, гараж и избено помещение, ползвани от мъжа. На адресите са открити близо 200 грама амфетамин, около 70 грама марихуана, електронни везни, мобилни телефони и пакетче с бяло прахообразно вещество. Криминалистите попаднали и на  специално пригодено място на една от терасите в дома, където били засадени 19 канабисови  растения, като за целта мястото било оборудвано с кварцова лампа, вентилатор, специални филтри, имало и препарат за наторяване на почвата. От адреса са иззети 150 патрона и заглушител.  \r\nПо случая е образувано следствено дело по описа на Окръжна прокуратура - Русе. 28-годишният мъж е задържан първоначално за 24 часа, а след повдигане на обвинение, с постановление на прокуратурата мярката му за задържане е удължена до 72 часа.  \r\nРаботата по образуваното досъдебно производство продължава под надзора на прокуратурата.", "date": "2018.11.28", "title": "Русе: 28-годишен мъж е задържан за разпространение на наркотици"}
{"url": "http://www.focus-news.net/news/2018/11/28/2595680/zhalba-sprya-obshtestvenata-porachka-na-ministerstvoto-na-zdraveopazvaneto-za-realizatsiya-na-natsionalnata-zdravna-informatsionna-sistema.html", "text": "Жалба спря обществената поръчка на Министерството на здравеопазването за реализация на Националната здравна информационна система. Това съобщиха от пресцентъра на  Министерството на здравеопазването . \r\nВ изпълнение на проект „Доизграждане на националната здравна информационна система (НЗИС) — етап 1 и етап 2“, на 12 октомври 2018 г. Министерството на здравеопазването обяви обществена поръчка за разработване на информационни системи и подсистеми, а именно: електронни административни услуги, здравно-информационен портал и регистри, като елементи на НЗИС.  \r\nСрещу процедурата е подадена жалба от ДЗЗД „СТEМО – ГАМА КОНСУЛТ”, в резултат на която Комисията за защита на конкуренцията образува производство и обществената поръчка е спряна.  \r\nМЗ счита, че спирането на обществената поръчка сериозно застрашава реализирането на проекта за изграждане на Националната здравна информационна система, чийто краен срок е 28 декември 2019 г. Обжалването и блокирането на обществените поръчки по проекта застрашава както цялостното му изпълнение, така и реализирането на електронното здравеопазване в Република България. Това ще постави в риск намеренията на МЗ за упражняването на прозрачен и ефективен контрол върху дейностите и разходите в здравеопазването чрез въвеждането на здравната информационна система.", "date": "2018.11.28", "title": "Жалба спря обществената поръчка на Министерството на здравеопазването за реализация на Националната здравна информационна система"}
{"url": "http://www.focus-news.net/news/2018/11/28/2595684/sofiya-trima-dushi-sa-zadarzhani-za-razprostranenie-na-narkotitsi-pri-spetsializirani-aktsii-v-stolitsata-izzeti-sa-nad-2-kilograma-narkotichni-veshtestva.html", "text": "София: Трима души са задържани за разпространение на наркотици при специализирани акции в столицата, иззети са над 2 килограма наркотични вещества. Това съобщиха от пресцентъра на  МВР . На 26 ноември около обяд, на ул. „Опълченска“, в хода на спецакция по противодействие на престъпления с наркотици, служители на Трето РУ спрели за проверка мъж със съмнително поведение. Установена била самоличността му - 41 годишен от София. У него полицаите открили наркотично вещество и той бил отведен в ареста на полицейското управление. В хода на последвалите оперативни действия криминалистите стигнали и до наркодилърите - 43-годишен мъж и 39-годишната му приятелка, и двамата от София. В тях и в жилището им са намерени множество различни по вид и форма разфасовки, съдържащи разнообразни по консистенция и цвят вещества и четири електронни везни. Иззети са и 10 газови пистолета, един автомат „Калашников“, голяма сума пари и други вещи, съотносими към престъпната им дейност. От изготвената експертна справка станала ясно, че иззетите вещества са марихуана 813 грама, 11.53 грама хероин, амфетамин - 1 404.32 грама и 18 грама „екстази“. След задържането им с полицейска мярка за 24 часа в Трето РУ и доклад на събраните материали в Софийската градска прокуратура, те са привлечени като обвиняеми. Наложени са им мерки за неотклонение „Задържане под стража“ за срок до 72 часа.  \r\nНа 13 ноември преди обяд на ул. „Цар Симеон“ служители на Трето РУ задържали в момент на покупко-продажба  23-годишен дилър от Шумен и негов 22-годишен клиент. При последвалите процесуално – следствени действия в жилище, ползвано от шуменеца били намерени множество различни по форма пликчета, съдържащи тревиста маса. Резултатът от назначената експертна справка показал, че иззетата маса (11.823 грама) съдържа активен компонент  5F-ADB/ 5F-MDNB, който се отнася са синтетичния канабиноид. След доклад на събраните материали в Софийската градска прокуратура 23- годишният мъж е привлечен като обвиняем и му е наложена  мярка за неотклонение „задържане под стража“ за срок до 72 часа.  \r\nПо случаите са образувани досъдебни производства, а работата по документирането им продължава под наблюдението на прокуратурата.", "date": "2018.11.28", "title": "София: Трима души са задържани за разпространение на наркотици при специализирани акции в столицата, иззети са над 2 килограма наркотични вещества"}
{"url": "http://www.focus-news.net/news/2018/11/28/2595686/silistra-traktor-e-izgoryal-na-patya-mezhdu-glavinitsa-i-selo-bogdantsi.html", "text": "Трактор е изгорял на пътя между Главиница и село Богданци. Това съобщиха от  ОДМВР - Силистра . Пожарът станал вчера, около 12.30 часа, вследствие на късо съединение. Огнеборци от Противопожарен участък – Главиница са загасили пожара и са разчистили платното около мястото на инцидента.", "date": "2018.11.28", "title": "Силистра: Трактор е изгорял на пътя между Главиница и село Богданци"}
{"url": "http://www.focus-news.net/news/2018/11/28/2595689/gabrovo-69-godishen-mazh-ot-oblastniya-grad-e-stanal-zhertva-na-telefonna-izmama-s-1700-leva.html", "text": "69-годишен мъж от Габрово е станал жертва на телефонна измама с 1700 лева, съобщиха от  Областна дирекция на МВР – Габрово . Сигналът е получен вчера в 17.30 часа. Потърпевшият се е оплакал, че на същата дата, около 11.00 часа, неизвестен извършител, представяйки се за полицейски служител, го накарал да даде парична сума. Гражданинът предал 1700 лева. По случая е образувано досъдебно производство срещу неизвестен извършител.", "date": "2018.11.28", "title": "Габрово: 69-годишен мъж от областния град е станал жертва на телефонна измама с 1700 лева"}
{"url": "http://www.focus-news.net/news/2018/11/28/2595685/nad-15-mln-leva-se-osiguryavat-za-dopalnitelno-obuchenie-na-uchenitsi-ot-osnovnata-stepen-na-obrazovanie.html", "text": "Общо 1 538 198 лв. се предоставят от правителството по бюджетите на общините за реализация на Националната програма „С грижа за всеки ученик“. Тя включва два модула - Модул 1 „Осигуряване на допълнително обучение на учениците от началния етап на основното образование за повишаване на нивото на постиженията им по общообразователна подготовка“ и Модул 2 „Осигуряване на допълнително обучение на учениците от прогимназиалния етап на основното образование за повишаване на нивото на постиженията им по общообразователна подготовка“. Това съобщиха от пресцентъра на  правителствената информационна служба . \r\nСредствата са предназначени за провеждане на допълнително обучение на учениците от основната образователна степен, които срещат трудности при овладяване на учебния материал по български език и по математика. В тях са включени и средства за администриране на дейностите, свързани с обучението им. Отпуснатата сума е предвидена по бюджета на Министерството на образованието и науката за 2018 г.", "date": "2018.11.28", "title": "Над 1,5 млн. лева се осигуряват за допълнително обучение на ученици от основната степен на образование"}
{"url": "http://www.focus-news.net/news/2018/11/28/2595691/ombudsmanat-maya-manolova-v-stanovishte-do-kfn-sistemata-bonus-malus-narushava-grazhdanski-prava.html", "text": "Омбудсманът Мая Манолова изпрати становище до председателя на Комисията за финансов надзор Карина Караиванова по повод общественото обсъждане на проекта на Наредбата, която въвежда т. нар. система „бонус – малус“, чрез която ще се коригира размера на застрахователната премия според поведението на водача на моторното превозно средство. Това съобщиха от  пресофиса на омбудсмана . Мая Манолова заяви, че проектът на Наредбата нарушава правата и интересите на гражданите, защото остава впечатление, че в нея са изведени на преден план интересите на застрахователите.  \r\nОмбудсманът подчерта, че съгласно Кодекса на застраховането по задължителната „Гражданска отговорност“ на автомобилистите са застраховани собственикът, ползвателят и държателят на моторното превозно средство. Това изключва автоматично МПС-тата като обект на начисляване на клас бонус-малус.  \r\n„Вината за нанесени вреди и съответно отговорността за тях може да се търси само и единствено от водача. Не автомобилите са причина за високия брой на пътнотранспортни произшествия за 2016 и 2017 г. Не автомобилите са причина за високия брой на установените нарушения при управлението им. Причината е човешкият фактор. Оттам нататък всички правила, свързани с определяне, прехвърляне на бонус-малус и т.н. на МПС са незаконосъобразни, необосновани и несправедливи“, пише в становището си Манолова. \r\nТя заяви, че аргументът на КФН, че така ще се избегнат злоупотреби от страна на недобросъвестни шофьори, не почива на никаква житейска и правна логика. \r\n„Що за аргумент би било да погазваш права на изрядните купувачи на автомобили, само за да спреш неизряден водач да заобиколи системата“, пита риторично омбудсманът.  \r\nВ становището си Мая Манолова посочва още, че чрез намаляване на застрахователната премия се стимулират водачите, които през съответния период са спазвали правилата за движение и не са допуснали нарушения или ПТП. Но от друга страна, се допуска същите тези водачи да бъдат наказани за това, че купуват автомобил, с който е извършено нарушение или ПТП, за което те нямат вина и не носят отговорност.  \r\nМанолова обърна внимание още, че не е редно собственик на МПС да носи отговорност за поведението на друг шофьор, извършил нарушение със същия автомобил.  \r\nОбщественият защитник подчерта, че е необходим механизъм, по който неправомерно взетите суми за застрахователна премия, да бъдат възстановени в най-кратък срок от застрахователя. \r\n„Не става ясно как са определени по тежест нарушенията, при които се повишават наказателните точки, влияещи на малуса на лицето, предвид една от целите на Наредбата – да се създадат условия за намаляване на ПТП и особено на тежките от тях“, посочи още Мая Манолова. \r\nСпоред нея размиването на отговорност, вменяването на чужда вина, с което се приравняват изрядните водачи с нарушителите, не е начинът за създаване на условия за намаляване на ПТП. \r\nВ заключение омбудсманът предложи на КФН, МВР, МТИТС да направят задълбочена оценка на последиците, които биха предизвикали разпоредбите на Наредбата, за да се намерят справедливи механизми за прилагане на системата „бонус – малус“.  \r\nЦялото становище на омбудсмана е публикувано  .", "date": "2018.11.28", "title": "Омбудсманът Мая Манолова в становище до КФН: Системата „бонус – малус“ нарушава граждански права"}
{"url": "http://www.focus-news.net/news/2018/11/28/2595693/obshtinite-shte-poluchat-dopalnitelno-blizo-8-mln-lv-za-bezplaten-transport-na-detsata-i-uchenitsite.html", "text": "Правителството отпусна допълнително по бюджетите на общините 7 991 315 лева за 2018 г. за компенсиране на безплатния транспорт на деца и ученици. Това съобщиха от пресцентъра на  правителствената информационна служба . \r\nСредствата за превоз са неотложен разход за образователната системата, за да се изпълни една от основните мерки за осигуряване на равен достъп до качествено образование на всички деца и ученици. \r\nСума в размер на 7 400 000 лв. ще бъде осигурена от централния бюджет, а останалите - 591 315 лв. – от бюджета на Министерството на образованието и науката.", "date": "2018.11.28", "title": "Общините ще получат допълнително близо 8 млн. лв. за безплатен транспорт на децата и учениците"}
{"url": "http://www.focus-news.net/news/2018/11/28/2595694/veliko-tarnovo-72-godishen-mazh-e-obvinen-za-palezh-na-senoval-v-stopanski-dvor-v-selo-ovcha-mogila.html", "text": "72-годишен мъж е обвинен за палеж на сеновал в стопански двор в село Овча Могила. Това съобщиха от пресцентъра на  МВР . За броени часове служители на полицейското управление в Свищов са разкрили палежа на сеновала в стопанския двор на село Овча Могила. Сигналът за случая е получен на 26 ноември в 21.00 часа. Изпратените на мястото екипи на пожарната и полицията установили, че огънят е възникнал в навес, в който се съхранявали бали с люцерна. Пламъците са унищожили 1000 бали и са повредили металната конструкция. Извършен е оглед. Образувано е досъдебно производство. При проведените до момента действия по разследването е установено, че извършител е 72-годишен мъж от същото село. Вчера, след доклад на материалите по случая в прокуратурата, той е привлечен като обвиняем. Наложена му е мярка за неотклонение „Подписка“.", "date": "2018.11.28", "title": "Велико Търново: 72-годишен мъж е обвинен за палеж на сеновал в стопански двор в село Овча Могила"}
{"url": "http://www.focus-news.net/news/2018/11/28/2595697/pazardzhik-poreditsa-ot-interesni-proyavi-posveteni-na-koledno-novogodishnite-praznitsi-shte-se-provedat-v-peshtera.html", "text": "От 7 до 21 декември ще се проведат проявите, посветени на коледно-новогодишните празници в Пещера, съобщи за  Радио „Фокус“-Пазарджик  Стоян Йовчев, експерт в Община Пещера. По думите му на 7 декември ще бъдат запалени коледните светлини и ще грейне елхата в центъра на града.  \r\n„Тя беше поставена съвсем близо до живата елха, която бе посадена, и която един ден трябва да стане постоянното коледно дърво на Пещера“, уточни той и допълни, че кметът на Пещера ще запали светлините на коледната елха от от 17.00 ч. на пл.”България“ и всички присъстващи заедно ще посрещнат Дядо Коледа с театър ПАН. Програмата ще бъде много богата и разнообразна, за малки и големи, които обичат Коледните празници.  \r\nНа 12 декември 2018 г. в читалище „Развитие” от 18,00 ч. ще се играе постановката „Самодива” – музикален спектакъл на Държавния музикалния театър и Драматичен театър „Любомир Кабакчиев”. На 14 декември 2018 г., от 10,30 ч. в читалището ще се играе „Коледни бъркотии” – детски театър. В галерия ”В. Стайков” на 19 декември 2018 г., от 17.30 ч., ще се проведе откриване на Обща годишна изложба на клуб на художниците „Петър Стайков”. На 20 декември 2018 г. отново в читалището ще се проведе фолклорен концерт  на Национално училище за фолклорни изкуства „Широка лъка”, от 18,00 ч., под надслов „Иде Рождество”. На 21 декември 2018 г.  от 11,30 ч. в  читалище „Развитие”  ще се играе „Веселата Коледа на сърдитата Лелка” - детски театър“, каза Йовчев. \r\nРадослава МУРДЖЕВА", "date": "2018.11.28", "title": "Пазарджик: Поредица от интересни прояви, посветени на коледно-новогодишните празници ще се проведат в Пещера"}
{"url": "http://www.focus-news.net/news/2018/11/28/2595690/1400-lv-shte-poluchavat-rabotnitsite-ako-rabotodatelyat-im-e-v-nesastoyatelnost-prez-2019-g.html", "text": "Народните представители решиха максималният размер на гарантираните вземания на работниците и служителите при несъстоятелност на работодателя за 2019 година да бъде 1400 лева, предаде репортер на  Агенция „Фокус“ . За тази година максималният размер на гарантираните вземания е 1300 лева. „За“ гласуваха 88 депутати, 40 бяха „против“, а 6 се въздържаха. И през 2019 година няма да се внасят отделно вноски във фонда „Гарантирани вземания на работниците и служителите“. Работодателите внасят вноската за фонда заедно с осигурителните вноски за държавното обществено осигуряване. 97 500 лева ще бъдат приходите в бюджета на НОИ за следващата година, с които да се изплащат вземанията на работниците и служителите. Работниците имат право на гарантирано вземане, ако е открито производство по несъстоятелност.  \r\nОт БСП предложиха максималният размер на гарантираните вземания да бъде 1960 лева, но парламентът го отхвърли. \r\nБиляна ИВАНОВА", "date": "2018.11.28", "title": "1400 лв. ще получават работниците, ако работодателят им е в несъстоятелност през 2019 г."}
{"url": "http://www.focus-news.net/news/2018/11/28/2595695/ria-novosti-sred-prioritetite-na-es-za-g-20-sa-zashtitata-na-migrantite-i-dzhendarnoto-ravenstvo-no-ne-i-zashtita-na-ukrayna-ot-ruskata-agresiya.html", "text": "За да се добие представа колко е важен въпросът за наказване на Русия заради инцидента в Черно море за Европейския съюз, си струва да се прегледа официалният документ, подписан от председателя на Европейската комисия Жан-Клод Юнкер и председателя на Европейския съвет Доналд Туск, в който са изложени официалната позиция и приоритетите на Съюза на предстоящата среща на върха на Г-20 в Аржентина, посочва  РИА Новости . \r\nКакто отбелязва агенцията, в публикувания от заместник-главния говорител на ЕК Мина Андреева документ, сред приоритетните въпроси фигурират: защита на глобализацията, защита на международната търговия, защита на околната среда, защита на мигрантите, защита на джендърното равенство, защита на интересите на трудещите се в условия на развиващи се технологии, защита на Европа от тероризма, защита на международната финансова и монетарна система от кризи. Темата „защита на Украйна от руската агресия“ не фигурира в документа в никаква форма. \r\nПревод и редакция:", "date": "2018.11.28", "title": "РИА Новости: Сред приоритетите на ЕС за Г-20 са защитата на мигрантите и джендърното равенство, но не и защита на Украйна от руската агресия"}
{"url": "http://www.focus-news.net/news/2018/11/28/2595692/shumen-snegopochistvashtite-firmi-v-grada-i-po-obshtinskata-patna-mrezha-obsluzhvat-rayonite-si-po-grafik.html", "text": "Всички фирми, ангажирани с дейностите по почистване на снега в Шумен и по общинската пътна мрежа, обслужват районите си по график. Това съобщиха от  Община Шумен . Работи се от рано сутринта по почистването, обработката с препарати и премахването на разтопената снежна киша. Машини на Автомагистрали „Черно море“ в момента почистват със снегорини пътя от Шумен – Новосел, Средня и Черенча, Шумен – Лозево, Друмево – Васил Друмево и панорамния път по Шуменското плато, където снежната покривка е около 4-5 см. Градският транспорт се движи нормално по маршрута си. Няма затруднения и при обслужването на извънградските линии на територията на общината, съобщават от фирмата Шумен – Пътнически автотранспорт. От общинската администрация напомнят на шофьорите да пътуват с автомобили, снабдени със зимни гуми, и да карат внимателно при зимни условия.", "date": "2018.11.28", "title": "Шумен: Снегопочистващите фирми в града и по общинската пътна мрежа обслужват районите си по график"}
{"url": "http://www.focus-news.net/news/2018/11/28/2595687/korneliya-ninova-bsp-nalozhitelno-e-pensiite-da-se-preizchislyat-zashtoto-izostavat-mnogo-ot-tsenite-koito-se-vdignaha-prez-poslednite-mesetsi.html", "text": "Наложително е пенсиите да се преизчислят, защото изостават много от цените, които се вдигнаха през последните месеци. Това каза председателят на ПГ на „БСП за България“ Корнелия Нинова в Народното събрание след среща с представители на протестиращи пенсионери, предаде репортер на  Агенция „Фокус“ . \r\n„До мен са представители на пенсионерски организации и асоциации, които днес протестират пред парламента. А вътре гледаме бюджета на Държавното обществено осигуряване, с който се определя размерът на пенсиите, преизчисляване на всички пенсии, осигурителен доход и т.н. Те събраха над 30 хил. подписа от цялата страна с искане за преизчисляване на всички пенсии, които ние внесохме в Народното събрание. В нашия алтернативен бюджет дори предложихме преизчисляване на всички пенсии със средния осигурителен доход от 2013 г.“, каза още Нинова и посочи, че БСП е единствената партия, която при свое управление е преизчислила всички пенсии.  \r\n„Смятаме, че в момента това е изключително наложително, защото размерът на пенсиите изостава страшно много от цените, които се вдигнаха през последните месеци. И държим на преизчисляването на всички пенсии на пенсионерите, като сме посочили и източника на средства, който трябва да бъде увеличението на максималния осигурителен праг. Преизчисляването ще струва около 800 млн. лв. на бюджета.  Тук сме заедно, защото ще представим и техните искания в зала, защото смятаме, че е справедливо. \r\nЦветилена СИМЕОНОВА", "date": "2018.11.28", "title": "Корнелия Нинова, БСП: Наложително е пенсиите да се преизчислят, защото изостават много от цените, които се вдигнаха през последните месеци"}
{"url": "http://www.focus-news.net/news/2018/11/28/2595700/haskovo-zhena-e-zaginala-a-16-godishno-momche-e-s-opasnost-za-zhivota-sled-katastrofa-na-patya-selo-dositievo-harmanli.html", "text": "Жена е загинала, а 16-годишно момче е с опасност за живота след катастрофа на пътя село Доситиево – Харманли. Това съобщиха от пресцентъра на  МВР . Сигналът за инцидента е подаден около 5.00 часа тази сутрин. По първоначални данни на пътя село Доситиево – Харманли лек автомобил “Опел“, шофиран от 29-годишен мъж от село Българин, е излязъл извън платното и се е ударил в крайпътно дърво в дясно. От удара на място е загинала 28-годишна пътничка в автомобила, а 16-годишно момче от село Тянево е настанено в болнично заведение с опасност за живота. В хода на разследването е установено, че водачът не притежава свидетелство за правоуправление и е употребил 0.92 промила алкохол. Работата по образуваното досъдебно производство продължава.", "date": "2018.11.28", "title": "Хасково: Жена е загинала, а 16-годишно момче е с опасност за живота след катастрофа на пътя село Доситиево – Харманли"}
{"url": "http://www.focus-news.net/news/2018/11/28/2595702/odobreni-sa-vatreshnokompensirani-promeni-po-byudzheta-na-ministerstvoto-na-otbranata.html", "text": "Правителството одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на отбраната за 2018 г. С 3 100 000 лв. се увеличават утвърдените разходи по „Политика в областта на съюзната и международната сигурност“, бюджетна програма „Военна информация“, показател „Персонал” с 3 100 000 лв. за сметка на разходите по същия показател по „Политика в областта на отбранителните способности“, бюджетна програма „Административно осигуряване, инфраструктура и управление на риска“. Това съобщиха от пресцентъра на  правителствената информационна служба .   \r\nПо този начин се актуализират разходите по бюджетна програма „Военна информация“ във връзка с планираното от началото на 2018 г. увеличение на основните месечни възнаграждения на военнослужещите в МО, структурите на пряко подчинение на министъра на отбраната, както и осигуряването на средства за изплащане на обезщетения по чл. 227 от Закона за отбраната и въоръжените сили и средства за допълнителни възнаграждения на основание чл. 78, ал. 3 от Закона за държавния бюджет на Република България за 2018 г. \r\nС друго правителствено постановление се одобряват допълнителни разходи по бюджета на Министерството на отбраната за 2018 г., като средствата за това се осигуряват за сметка на преструктуриране на разходите по централния бюджет за настоящата година. Увеличават се утвърдените разходи по „Политика в областта на съюзната и международната сигурност“, бюджетна програма „Военна информация“ с 4 000 000 лв. за изпълнение на специфични цели при осъществяване на разузнавателната дейност и за реконструкция на административната сграда на служба „Военна информация“.", "date": "2018.11.28", "title": "Одобрени са вътрешнокомпенсирани промени по бюджета на Министерството на отбраната"}
{"url": "http://www.focus-news.net/news/2018/11/28/2595699/todor-churtov-taksimetrov-prevozvach-tsenite-na-taksimetrovite-prevozi-v-smolyan-sa-povisheni-sled-12-godini-zastoy.html", "text": "В Смолян цените на таксиметровите превози са повишени от началото на ноември. Това каза за  Радио „Фокус“ – Смолян  Тодор Чуртов – таксиметров превозвач от Смолян. Той отбеляза, че от бранша са внесли исканията си в Общински съвет – Смолян и съветниците са гласували за повишаване на максималните и минималните тарифи. „Сега работим на разрешените 1.00 лв./км дневна и 1.10 лв./км нощна тарифа, с 1.50 лв. първоначална такса. Преди това в продължение на 12 години цените на превозите в Смолян бяха 0.89 лв./км дневна и 0.99 лв./км нощна тарифа, с 1 лв. първоначална такса. Не предвиждаме протести като тези в София“, поясни Чуртов. Той уточни, че причините за повишаването на цените на таксиметровите превози в Смолян са съвкупни и са предизвикани от увеличените разходи за осигуровки, данъци, застраховки, патентни, разрешителни, повишаване на минималната работна заплата от 2019 г, амортизационни такси и други. „От 12 години цените на таксиметровите услуги в Смолян не бяха променяни, въпреки скока в цените, тъй като бяхме толерантни към клиентите, но и ние сме хора и трябва да ядем бял хляб като се приберем в къщи“, допълни Чуртов. \r\nПочти месец след въвеждането на новите цени, в Смолян са изчезнали близките курсове, които са излизали до 2.00 лв., но редовните клиенти не са намалели, категорични са от бранша. Чуртов посочи, че таксиметровите шофьори не се нуждаят от курсове, при които трябва да превозват пътници на по 500 – 600 метра, тъй като те губят времето на шофьорите. Новите цените не променят драстично цената на дългите курсове, от 6-7 км, които се оскъпяват общо с около 1 лев, поясни превозвачът. „Общият брой на таксиметровите автомобили в Смолян е около 90, като повечето са в две фирми и има само около 10 коли, които не са в сдружения. Двете фирми контролират да няма волности и да се увеличават цените, но всички и тези в сдруженията, и останалите возим пътниците на едни и същи тарифи. В Смолян няма „копърки“ като в големите градове“, подчерта Чуртов. \r\nТой заяви също, че от този зимен сезон, таксиметровите автомобили от Смолян ще возят пътници в Пампорово на по-високи цени, тъй като досега не са могли да работят на по-високи от цените, определени за превоз в града. Новите цени станаха факт след решение на Общински съвет – Смолян, взето след внесени предложения от бранша. „В Пампорово максималната тарифа е 3 лв./км дневна и 3.50 лв./км нощна тарифа, а досега смолянските коли можеха да работят в курорта на градските тарифи, които са в пъти по-ниски от тези“, поясни Чуртов. Той уточни, че Пампорово се намира на територията на общините Смолян и Чепеларе и досега само таксиметровите автомобили от Чепеларе са карали на максималните цени. „С новото решение, в автомобила може да има два таксиметрови апарата и това е законно, като условието е шофьорите да сменят таблата на стъклата при превоз в Смолян и в Пампорово, за да не заблуждават клиентите. Благодарение на общинските съветници от Смолян успяхме да сменим цените, тъй като този проблем съществува от години. Сега вече клиентите ще знаят, че тарифите са уеднаквени и няма да изпадат в неловки ситуации“, каза още Чуртов. \r\nНели ГЕРГЬОВСКА", "date": "2018.11.28", "title": "Тодор Чуртов, таксиметров превозвач: Цените на таксиметровите превози в Смолян са повишени, след 12 години застой"}
{"url": "http://www.focus-news.net/news/2018/11/28/2595703/varna-37-e-ravnishteto-na-bezrabotitsa-v-oblastta-po-danni-kam-kraya-na-oktomvri.html", "text": "3,7% е равнището на безработица във Варненска област по данни към края на месец октомври. Това каза в интервю за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна. Броят на регистрираните безработни в бюрата по труда от областта към 31 октомври е 8 134. Спрямо същия период на миналата година равнището на безработица е с 0,8 процентни пункта по-ниско, а регистрираните безработни са с 1 812. Традиционно през месец октомври се отчита ръст на безработицата в областта спрямо предходния месец, добави Божидар Михайлов. Спрямо месец септември 2018 година равнището на безработица нараства с 0,5%, а регистрираните в бюрата по труда от областта безработни лица се увеличават с 1 217. За сравнение, през октомври спрямо септември 2017 година е бил отчетен ръст с 0,6% на равнището на безработица и с 1 420 на регистрираните безработни лица. \r\nВ община Варна броят на регистрираните безработни в края на месец октомври 2018 година е 4 348. Равнището на безработица в града е 2,5% при 2% през предходния месец. На годишна база, спрямо октомври 2017 година, се отчита спад с 0,5 процентни пункта на равнище на безработица и с 840 безработни лица по-малко. \r\nМарияна ВАЛЕНТИНОВА", "date": "2018.11.28", "title": "Варна: 3,7% е равнището на безработица в областта по данни към края на октомври"}
{"url": "http://www.focus-news.net/news/2018/11/28/2595688/savetat-po-sigurnostta-kam-ministerskiya-savet-deystviyata-ot-strana-na-ruskata-federatsiya-v-azovsko-more-sa-nedopustimi.html", "text": "Под ръководството на министър-председателя Бойко Борисов Съветът по сигурността към Министерския съвет проведе заседание. Приета беше позиция на Съвета по сблъсъка между украински и руски кораби в района на Керченския пролив и Азовско море. Това съобщиха от  правителствената информационна служба . В позицията се посочва, че опасното нарастване на напрежението в Азовско море през последните дни е довело до задържане на украински кораби и техните екипажи, както и до раняване на украински военнослужещи. Съветът по сигурността счита, че тези действия от страна на Руската федерация са недопустими.   \r\n„В интерес на всички е Руската федерация и Украйна да проявят сдържаност, а напрежението да бъде преодоляно с диалог. Призоваваме руските власти да освободят незабавно задържаните плавателни съдове и техните екипажи. Очакваме Руската федерация да зачита свободата на преминаване през Керченския пролив в съответствие със задълженията на руската страна съгласно действащото международно право“, пише още в позицията.   \r\nСъветът по сигурността към МС ще продължи да следи внимателно ситуацията, включително в тясно сътрудничество с партньорите в ЕС и НАТО.", "date": "2018.11.28", "title": "Съветът по сигурността към Министерския съвет: Действията от страна на Руската федерация в Азовско море са недопустими"}
{"url": "http://www.focus-news.net/news/2018/11/28/2595704/stara-zagora-648-detsa-ot-oblastta-sa-uchastvali-v-proekta-valshebna-klasna-staya.html", "text": "648 деца от областта са участвали в проекта „Вълшебна класна стая“. Това съобщиха от пресцентъра на  Община Стара Загора . Резултатите от проекта бяха отчетени на пресконференция в Общината. На срещата присъстваха партньорите по проекта, директори на детски градини, учители и журналисти. \r\nПроектът е финансиран по Оперативна програма „Наука и образование за интелигентен растеж“, съфинансирана от Европейския съюз. Общата стойност е 479 424 лв., а продължителността му е 28 месеца. Бенефициент е Община Стара Загора с партньори Сдружение „Свят без граници“, старозагорските детски градини „Звънче“, „Радост“, „Патиланско царство“, „Лилия“ (с. Хрищени),  и „Незабравка“ ( с. Хан Аспарухово). В проекта са участвали 648 деца и 395 родители от петте детски градини. \r\nЗа работата в различните дейности разказа Райна Димитрова, младши експерт в отдел „Образование“ и асистент в проекта. Целите за устойчива образователна интеграция на децата в неравностойно положение, включването им в предучилищна подготовка за реален старт, осигуряване на достъп до по-добра социална среда, съхраняване на културната идентичност и възпитаване в дух на толерантност, сближаване на децата от етносите и подобряване на подготовката по български език, са изпълнение чрез работа по пет основни дейности. Допълнителното обучение по български език показва сериозни резултати. В детските градини са били сформирани 39 групи с 374 деца за изучаване на български език. В края на обучението е отчетен значителен напредък в речевите им умения. Подобрена е и образователната среда в детските градини, закупени са бели магнитни дъски, мултимедийни проектори, цифрови фотоапарати, гардеробчета, маси столове, детски фитнес уреди, меки центрове и спортни пособия. От декември 2016 г. се провеждат ежеседмични занимания по физическа култура  в 37 групи на детските заведения, участващи в проекта. Закупени са различни спортни пособия, а в спортните празници са се включили родители и деца.  Общуването и съвместните изяви на децата включват участие в тридневни лагери през зимата и лятото. „Тези лагери са изключително полезни за децата и изпълнени с много положителни емоции. Някои от тях никога не бяха излизали от общността , повечето за пръв път видяха морето“, каза Райна Димитрова.  \r\nГоляма радост за децата са предизвикали посещенията в библиотеката, в Кукления театър, в пожарната и полицията. Те с удоволствие са се включвали в организираните празници. Приобщаването на родителите и насърчаването на участието им във възпитателния процес е от съществено значение за образованието на децата, категорични бяха участниците в проекта.  От Сдружение „Свят без граници“ са провели информационни срещи с родители по различни теми и са обсъждали важността на първите години в обучението и възпитанието на децата. Много родители са се включили в съвместните инициативи за почистване на паркове и боядисване на оградите в детските градини. \r\n„Този проект надмина очакванията като резултати. Това е заложен формат за работа с родителите във всички детски градини. Целта е изведените модели да продължат да се прилагат в работата. Трябва да се търси ефекта и да се надгражда“, каза Иванка Сотирова, зам.-кмет на Община Стара Загора по хуманитарни дейности.  \r\n„Успяхме да създадем подкрепяща среда, както и работещ механизъм за участие на родителите. Това е стъпало, върху което ние ще надграждаме“, каза Росица Димитрова, директор на детска градина №68 „Патиланско царство“.", "date": "2018.11.28", "title": "Стара Загора: 648 деца от областта са участвали в проекта „Вълшебна класна стая“"}
{"url": "http://www.focus-news.net/news/2018/11/28/2595705/ministerstvoto-na-turizma-shte-prodalzhi-da-polzva-sgradata-v-koyato-se-pomeshtava-i-kam-momenta.html", "text": "Министерството на туризма и „Агенция дипломатически имоти в страната“ ЕООД, чийто принципал е заместник министър-председателят по правосъдната реформа и министър на външните работи, ще сключат нов договор за безвъзмездно ползване на имота на ул. „Съборна“ № 1 в София. Това съобщиха от пресцентъра на  правителствената информационна служба . \r\nНастоящият договор изтича в началото на 2019 г., като нуждата от ползването на имота от страна на Министерството на туризма не е отпаднала. В качеството си на ползвател ведомството се ангажира и занапред с поемане на всички текущи разходи и разноските по поддържането на имота, включително „такса битови отпадъци“ и данък сгради.", "date": "2018.11.28", "title": "Министерството на туризма ще продължи да ползва сградата, в която се помещава и към момента"}
{"url": "http://www.focus-news.net/news/2018/11/28/2595707/pravitelstvoto-se-razporedi-s-imoti.html", "text": "Правителството предостави безвъзмездно за управление на Министерството на икономиката имот - публична държавна собственост за осъществяване на дейността му. Имотът се намира на ул. „Славянска“ № 8 в гр. София и представлява триетажна административна сграда. Досега имотът е управляван от Държавната агенция за метрологичен и технически надзор, но вече е с отпаднала необходимост. Поради близостта му с централната сграда на Министерството на икономиката, имотът е подходящ за задоволяване на административните потребности на ведомството от допълнителни работни помещения. Това съобщиха от пресцентъра на  правителствената информационна служба . \r\nПоради отпаднала необходимост от Българската агенция по безопасност на храните се отнема управлението върху имот-публична държавна собственост. Той се намира в гр. Върбица и представлява терен с площ 1100 кв. м, заедно с построените в него сгради. Имотът се предава в управление на областния управител на Шумен съгласно Закона за държавната собственост. \r\nНа Агенцията по геодезия, картография и кадастър се предоставя управлението върху част от имот - публична държавна собственост, който се намира на ул. „Беломорски“ № 79 в град Кърджали и представлява самостоятелен обект с площ 78 кв. м. Целта е да се увеличат архивните помещения и да се подобрят условията на труд на служителите в Службата по геодезия, картография и кадастър - град Кърджали. Досега частта от имота е била в управление на Областното пътно управление - град Кърджали към Агенция „Пътна инфраструктура“, но не се ползва от него.  \r\nСъгласно друго правителствено решение капиталът на „МОБА“ ЕООД, гр. София, се увеличава със стойността на непарична вноска, представляваща четири недвижими имота - частна държавна собственост. Имотите се намират в ж.к. „Дружба“, ж.к. „Овча купел“, ж.к. „Младост 3“ и на ул. „24-та“ в район „Връбница“ в София.  \r\nСтатутът на управлявани от Министерство на отбраната имоти се променя от публична в частна държавна собственост. Имотите са общо пет и се намират в гр. Варна, гр. Банкя, с. Калояновец и в местностите „Калето“ и „Скотовъден фонд – Боруна“, които са съответно в общините Плевен и Царево.", "date": "2018.11.28", "title": "Правителството се разпореди с имоти"}
{"url": "http://www.focus-news.net/news/2018/11/28/2595706/spetsializiranata-prokuratura-obvini-8-ot-zadarzhanite-za-uchastie-v-grupa-za-razprostranenie-na-narkotitsi-v-burgas-i-sofiya.html", "text": "Специализираната прокуратура повдигна обвинения на осем лица от Бургас и София за участие в организирана престъпна група за държане и разпространение на наркотици. Те бяха задържани на 27 ноември 2018 г. при специализирана операция в двата града, съобщиха от пресцентъра на  Апелативна специализирана прокуратура . На седем от тях е наложено задържане до 72 часа.  \r\nНа 29 ноември 2018 г. ще бъде внесено искане в Специализирания наказателен съд за определяне на мярка за неотклонение „Задържане под стража“ за всеки от тях. Осмият участник е с „Парична гаранция“ и наложена забрана да напуска страната. \r\nРазследването установи, че групата е сформирана през февруари 2018 г. На територията на Бургас участниците в нея са разпространявали предимно марихуана, а в София – кокаин. При извършените обиски и претърсвания на адреси, ползвани от на обвинените, са намерени и иззети наркотици, както и други доказателства за престъпната им дейност. \r\nЧаст от задържаните са вече осъждани за разпространение на наркотици. Сред обвинените има лица от фен клуба на „Левски“ в Бургас.", "date": "2018.11.28", "title": "Специализираната прокуратура обвини 8 от задържаните за участие в група за разпространение на наркотици в Бургас и София"}
{"url": "http://www.focus-news.net/news/2018/11/28/2595708/ayatolah-ali-hameney-iran-tryabva-da-uvelichi-voennite-si-vazmozhnosti-za-da-otkazhe-vragovete-si.html", "text": "Иран трябва да увеличи военните си възможности и готовността си, за да откаже враговете си, заяви върховният водач на Ислямската Република аятолах Али Хаменеи в сряда, по време на среща с командирите от военноморските сили на страната, предава  Reuters . \r\n„Увеличете възможностите и готовността си, колкото можете, така че враговете на Иран дори да не смеят да заплашват този велик народ“, цитират думите на аятолаха на неговата уеб страница. \r\nХаменеи е добавил, че „Ислямската Република няма намерение да започва война с никой“. \r\nПревод и редакция:", "date": "2018.11.28", "title": "Аятолах Али Хаменей: Иран трябва да увеличи военните си възможности, за да откаже враговете си"}
{"url": "http://www.focus-news.net/news/2018/11/28/2595710/biznesmenat-vieslav-novak-shte-bade-pocheten-konsul-na-balgariya-v-krakov.html", "text": "България открива консулство в Краков и назначава полския бизнесмен Виеслав Новак за почетно (нещатно) консулско длъжностно лице. Това реши правителството на днешното заседание. Седалището на консулството ще бъде в Краков, а консулският окръг обхваща територията на Малополско воеводство. Това съобщиха от пресцентъра на  правителствената информационна служба .", "date": "2018.11.28", "title": "Бизнесменът Виеслав Новак ще бъде почетен консул на България в Краков"}
{"url": "http://www.focus-news.net/news/2018/11/28/2595709/montana-samodelen-pistolet-i-boepripasi-sa-izzeti-pri-proverka-na-imot-v-selo-lehchevo.html", "text": "Самоделен пистолет и боеприпаси са иззети при проверка на имот в село Лехчево. Това съобщиха от пресцентъра на  МВР . На 27 ноември в местното РУ е получен сигнал от служители на ВиК в града, че докато прекъсвали водоподаването към абонат в село Лехчево поради неплатени сметки, били заплашени с пистолет от титуляра на партидата – 61-годишен, живеещ на адреса. Полицейските служители бързо реагирали и установили, че 61-годишният незаконно съхранява в дома си самоделен пистолет, за който е заявил, че му е подарък и наистина е заплашил служителите, но нямал намерение да ги нарани. Той предал доброволно пистолета и 3 халостни патрона, с калибъра на оръжието. Работа по случая продължава в РУ - Монтана.", "date": "2018.11.28", "title": "Монтана: Самоделен пистолет и боеприпаси са иззети при проверка на имот в село Лехчево"}
{"url": "http://www.focus-news.net/news/2018/11/28/2595701/po-predlozhenie-na-dps-v-parlamenta-zapochna-poimenna-proverka-za-ustanovyavane-na-kvorum.html", "text": "По предложение на ДПС в парламента започна поименна проверка за установяване на кворум, предаде репортер на  Агенция „Фокус“ . Ако в пленарна зала има кворум, предстои депутатите да решат до колко ще продължи днешното заседание. \r\nБиляна ИВАНОВА", "date": "2018.11.28", "title": "По предложение на ДПС в парламента започна поименна проверка за установяване на кворум"}
{"url": "http://www.focus-news.net/news/2018/11/28/2595712/varna-ekipi-na-pozharnata-sa-rabotili-po-tri-signala-za-padnali-darveta-na-patya-vinitsa-aladzha-manastir-zlatni-pyasatsi.html", "text": "Екипи на пожарната във Варна са работили по три сигнала за паднали дървета на пътя Виница – Аладжа манастир – Златни пясъци. Това съобщиха за  Радио „Фокус“ – Варна  от пресцентъра на ОДМВР – Варна. През денонощието до момента екипите на Регионална дирекция „Пожарна безопасност и защита на населението“ във Варна са оказали техническа помощ при седем инцидента. Освен отстранените дървета по пътя Виница – Аладжа манастир – Златни пясъци, е оказано съдействие и на закъсал автомобил в този участък. Отработен е и сигнал за опасно надвиснала ламарина от покрив. При инцидентите няма пострадали граждани, като към този момент няма някаква особена натовареност на ситуация, допълниха от полицията. \r\nМарияна ВАЛЕНТИНОВА", "date": "2018.11.28", "title": "Варна: Екипи на пожарната са работили по три сигнала за паднали дървета на пътя Виница – Аладжа манастир – Златни пясъци"}
{"url": "http://www.focus-news.net/news/2018/11/28/2595713/mvnr-preduprezhdava-patuvashtite-za-severozapadna-turtsiya-che-sa-zatvoreni-vtorostepennite-patishta-v-posoka-odrin-havsa-i-odrin-karklareli-zaradi-prolivni-dazhdove.html", "text": "Министерството на външните работи предупреждава пътуващите за и през Северозападна Турция, че са затворени за движение второстепенните пътища в посока Одрин - Хавса и Одрин - Къркларели. Това съобщиха от пресцентъра на  Министерството на външните работи . Мярката е в резултат от проливните дъждове в областта, преливането на реки и възможността за приливни вълни от микроязовири.  \r\nПо информация на Генералното консулство на Република България в Одрин, ГКПП „Капитан Андреево – Капъкуле“ е отворен за движение, но преминаването през пункта се съобразява с променливата пътна обстановка. Препоръчва се на българските граждани по възможност да не предприемат пътувания в района в следващите 48 часа. При неотложни пътувания да се използва магистралата Одрин – Истанбул, като се следват указанията на граничните власти, пътните служби и полицията.  \r\nВ случай на нужда може да бъде потърсено съдействие от Генералното консулство на Република България в Одрин на телефони +90 2842 140 617 и +90 533 739 6140, както и на дежурния телефон за празнични и почивни дни +90 533 629 8164.", "date": "2018.11.28", "title": "МВнР предупреждава пътуващите за Северозападна Турция, че са затворени второстепенните пътища в посока Одрин - Хавса и Одрин - Къркларели заради проливни дъждове"}
{"url": "http://www.focus-news.net/news/2018/11/28/2595718/nova-tv-makedoniya-protesten-marsh-na-vmro-dpmne-v-skopie-ot-18-chasa.html", "text": "В сряда вечерта ВМРО-ДПМНЕ ще проведе протест в Скопие по повод годишнината от арестите за събитията в македонския парламент от 27 април 2017 година, предава  скопският телевизионен канал „Нова ТВ“ . \r\nПротестният марш, според съобщението на партия, ще започне в 18:00 българско време пред сградата на ВМРО-ДПМНЕ. \r\nМедията припомня, че последният протест на опозиционната партия пред парламента в Скопие е бил на 2 юни тази година, петнадесет дни преди Македония и Гърция да подпишат договора от Преспа. След това бяха проведени протестни маршове в други градове. \r\nПревод и редакция:", "date": "2018.11.28", "title": "„Нова ТВ“ (Македония): Протестен марш на ВМРО-ДПМНЕ в Скопие от 18 часа"}
{"url": "http://www.focus-news.net/news/2018/11/28/2595716/povishava-se-klasat-na-konsulstvoto-na-republika-balgariya-v-frankfurt.html", "text": "Министерският съвет прие решение за повишаване на класа на консулството на Република България във Франкфурт на Майн. То вече ще бъде Генерално консулство, а ръководителят - генерален консул. Това съобщиха от пресцентъра на  правителствената информационна служба . \r\nКонсулският окръг на дипломатическото представителство обхваща федералните провинции Северен Рейн-Вестфалия, Райнланд-Пфалц, Хесен и Саарланд. Това са едни от регионите във Федерална република Германия с най-многобройна българска общност. Според данни от официалната германска статистика за 2017 г. в този консулски окръг живеят около 41% от регистрираните български граждани в страната - 129 000 от регистрирани 310 415.", "date": "2018.11.28", "title": "Повишава се класът на консулството на Република България в Франкфурт"}
{"url": "http://www.focus-news.net/news/2018/11/28/2595696/korneliya-ninova-bsp-v-byudzheta-na-doo-pragat-na-bednost-e-348-lv-a-minimalnata-pensiya-e-219-lv-i-taka-upravlyavashtite-kazvat-na-nad-1-mln-pensioneri-che-nyama-kak-da-zhiveyat.html", "text": "В бюджета на ДОО прагът на бедност е 348 лв., а минималната пенсия е 219 лв. и така управляващите казват на над 1 млн. пенсионери, че няма как да живеят. Това каза председателят на ПГ на „БСП за България“ Корнелия Нинова от трибуната на Народното събрание по време на гласуването на бюджета на ДОО за 2019 г., предаде репортер на  Агенция „Фокус“ . \r\n„Гледаме социалния бюджет, защото бюджетът на ДОО съдържа в себе си социалните политики. Намирате се в парадокс, уважаеми управляващи, да предложите по вашите думи „най-социалния бюджет“. Но именно той извади българския народ на улиците – за пенсии, за доходи, за помощ на майки. Дали етикетът „най-социален бюджет“, който сами си поставяте отговаря на това, което хората чувстват“, коментира Нинова. \r\nТя обясни, че БСП предлага преизчисляване на всички пенсии. „Управляващите казват, че прагът на бедност е 348 лв. – т.е., за да живееш ти трябват 348 лв. Това е обявено в бюджета. И в същия този бюджет казват, че минималната пенсия ще е 219 лв. Тоест, официално казват на над 1 млн. души, че няма как да живеят при това положение. И никой не излезе днес навън при протестиращите пенсионери да им обясни аргументите си“, заяви лидерът на БСП. \r\nКорнелия Нинова обясни, че протестиращите пенсионери желаят преизчисляване на всички пенсии със средноосигурителен доход за 2017 г. „Но ние предлагаме това да стане със средноосигурителния доход за 2013 г., защото не сме популисти. Защото разбираме, че първото ще струва 1,5 млрд. лв. на бюджета и че това е невъзможна задача. Правим аргументирано предложение, което хем отговаря на нуждите, хем е разумно. Но не искате дори и това да чуете“, каза още тя. \r\nНинова коментира, че прави впечатление, че това е най-мълчаливият бюджет. „Проверихме – няма случай в историята на българското Народно събрание, при който да е внесен бюджет от правителството и по време на дебатите му да няма изказвания от мнозинството. И не е въпрос на суета, а на парламентаризъм. Вчера 11 часа БСП си представяше своя алтернативен бюджет и ако това се случваше в някоя от другите европейски държави, някой щеше да си помисли, че БСП управлява, а вие сте опозиция“, заяви тя. \r\nЦветилена СИМЕОНОВА", "date": "2018.11.28", "title": "Koрнелия Нинова, БСП: В бюджета на ДОО прагът на бедност е 348 лв., а минималната пенсия е 219 лв. и така управляващите казват на над 1 млн. пенсионери, че няма как да живеят"}
{"url": "http://www.focus-news.net/news/2018/11/28/2595719/izmenya-se-proektat-na-sporazumenie-s-republika-yuzhna-afrika-za-satrudnichestvo-v-oblastta-na-sporta.html", "text": "Правителството одобри съществено отклонение от одобрения с РМС № 334/2018 г. проект на Споразумение за сътрудничество в областта на спорта между Министерството на младежта и спорта на Република България и Министерството на спорта и отдиха на Република Южна Африка. Това съобщиха от пресцентъра на  правителствената информационна служба . \r\nСъгласно изменението, одобреното Споразумение за сътрудничество в областта на спорта между двете министерства ще бъде подписано като Споразумение за сътрудничество в областта на спорта между правителствата на двете страни. \r\nКомпетентните органи за изпълнение на Споразумението са Министерството на младежта и спорта на Република България и Министерството на спорта и отдиха на Република Южна Африка.", "date": "2018.11.28", "title": "Изменя се проектът на споразумение с Република Южна Африка за сътрудничество в областта на спорта"}
{"url": "http://www.focus-news.net/news/2018/11/28/2595698/toma-bikov-gerb-otgovorni-sme-kam-tezi-koito-shte-poluchavat-pensii.html", "text": "С бюджета на ДОО мислим и за бъдещи правителства, и за хората, които ще управляват след мандата ни. Отговорни сме към тези, които ще получават пенсии. Това каза депутатът от ПГ на ГЕРБ Тома Биков в отговор на критиките на лидера на БСП Корнелия Нинова за минималната пенсия, предаде репортер на  Агенция „Фокус“ . „В бюджета никой не лъже, той е реалистичен. Възползва се максимално от възможностите на икономическата ситуация в България и Европа“, заяви той. „Драги зрители, както би казала Корнелия Нинова. Говори се за пенсионната система, съгласен съм, че там има проблеми. Въпросът е, че това е система“, коментира Тома Биков. „От БСП чувам да увеличим пенсиите с повече. Надали има човек, който не иска да се увеличат. Въпросът е какви са възможностите“, посочи депутатът от ПГ на ГЕРБ. „Твърдите, че трябва да вземем от излишъка, за да дадем. Ако искате да се увеличат пенсиите, трябва да се увеличат и осигуровките“, заяви Тома Биков. \r\nБиляна ИВАНОВА", "date": "2018.11.28", "title": "Тома Биков, ГЕРБ: Отговорни сме към тези, които ще получават пенсии"}
{"url": "http://www.focus-news.net/news/2018/11/28/2595717/silistra-kmetat-d-r-yuliyan-naydenov-naredi-snegopochistvashtite-firmi-da-organizirat-denonoshtno-nablyudenie-na-sastoyanieto-na-ulitsite-i-trotoarite.html", "text": "Кметът на Силистра д-р Юлиян Найденов издаде заповед, във връзка със зимното поддържане и снегопочистване на уличната мрежа и обществените площи в град Силистра за експлоатационен сезон 2018 – 2019 г. Това съобщиха от  Общината . В заповедта е разпоредено снегопочистващите фирми да организират денонощно наблюдение на състоянието на улиците и тротоарите. Дейностите по почистване на снега и неговото извозване да започнат веднага след образуването на 5 см снежна покривка по улиците „Петър Мутафчиев“, „Велико Търново“, „Седми септември“, „Македония“, „Добрич“, „Добруджа“, „Иван Василев“, „Дръстър“, „Симеон Велики“, „Никола Вапцаров“, „Петър Бояджиев“, „Анастас Янков“, „Москва“ и „Капитан Кръстев“;  след образуването на 7 см снежна покривка по улиците“Филип Тотю“, „Александър Стамболийски“, „Петър Вичев“, „Баба Тонка“, „Бесарабия“, „Христо Смирненски“, „Любен Каравелов“, „Ген. Скобелев“ и „Хаджи Димитър“;  след образуването на 10 см снежна покривка по всички останали улици. \r\nДежурните на Областно пътно управление – Силистра, Сектор „Пътна полиция“ към ОД на МВР – Силистра, електроразпределителното дружество, „В и К“ и др. да подават информация относно състоянието на техническата инфраструктура и за транспортно-комуникационните мрежи и съоръжения на територията на гр. Силистра на дежурния по Общински съвет за сигурност на телефон 086/816 212 до 7.30 часа, ежедневно. При екстремна ситуация да се докладва незабавно. Снегопочистващите фирми да осигурят необходимите количества сол, пясък и луга, както и да организират опесъчаването на всички наклонени участъци и големи кръстовища, се опосочва още в заповедтта на кмета на Силистра. На основание чл. 19, ал. 1, т. 2 от Закона за пътищата и чл. 3, ал. 1, т. 2 от Наредбата за организацията на движението на територията на община Силистра да се въвежда временна забрана за обществено ползване на улици, площади, пътища и участъци от тях за движението на ППС в случай на тежки метеорологични условия с цел по-бързото снегопочистване и предотвратяване на задръствания под ръководството на отдел „Инспекторат“ при Община Силистра и отдел „Пътна полиция“ към ОД на МВР – Силистра.", "date": "2018.11.28", "title": "Силистра: Кметът д-р Юлиян Найденов нареди снегопочистващите фирми да организират денонощно наблюдение на състоянието на улиците и тротоарите"}
{"url": "http://www.focus-news.net/news/2018/11/28/2595720/veliko-tarnovo-108-sabitiya-s-blizo-3000-uchastnitsi-e-provel-oblastniyat-informatsionen-tsentar-za-poslednite-tri-godini.html", "text": "108 събития с близо 3000 участници е провел Областен информационен център (ОИЦ) – Велико Търново за последните три години. Това стана ясно по време на пресконференция, на която ОИЦ отчете дейността си за периода 2016-2018 година, предаде репортер на  Радио „Фокус“ – Велико Търново . Цифрите се отнасят за изминалия до момента период, като до края на годината се очаква провеждането на поне още две събития. Светослав Стефанов, експерт „Комуникация, информация и логистика“, обобщи, че  приключването на календарната година, съвпада и с края на тригодишния период на проекта „Функциониране на Областен информационен център – Велико Търново“, финансиран по Договор за безвъзмездна финансова помощ от Оперативна програма „Добро управление“ 2014-2020 от Европейския съюз чрез Европейски социален фонд. \r\nБроят на консултираните посетители в офисите на Областния информационен център до момента е 1378. \r\n„Реализирали сме 4 броя национални кампании и общи инициативи съвместно с колегите от останалите информационни центрове, участвали сме в 36 други събития и инициативи. На 21 други събития е оказано логистично и организационно съдействие. Популяризирали сме 51 инициативи и проекти, освен това сме съдействали за провеждането на две анкетни проучвания. Изготвените и разпространени от нас  електронни бюлетини са 35 броя.  В периода януари 2016 г. – ноември 2018 г. ОИЦ – В. Търново редовно публикува на своята фейсбук страница новини и информация за актуалните и предстоящи за отваряне процедури по Оперативните програми 2014-2020 г. и мерките по Програма за развитие на селските райони 2014-2020 г.“, посочи Светослав Стефанов. \r\nСпоред изнесените данни за периода, от януари т.г. до настоящия момент в офиса на ОИЦ – Велико Търново са консултирани общо 506 посетители. За същия период екипът на центъра е организирал и провел общо 30 информационни събития с над 650 участници, в това число „Обучение за управление и наблюдение на проекти по Програма за развитие на селските райони 2014-2020 в ИСУН 2020″, с експертите от Областната служба за съвети в земеделието – Велико Търново. „Проведени са информационни срещи „Възможности за финансиране от Европейските структурни и инвестиционни фондове (ЕСИФ)“ в общините от Великотърновска област. Организирани са 3 събития със 191 участници в рамките на \r\nинформационна кампания „Европа в моя регион“ 2018 г. Проведохме информационна кампания „Бъдещето на Кохезионната политика на ЕС“ – за отбелязване на 30 г. Кохезионна политика на ЕС, и популяризиране на Многогодишната финансова рамка (МФР) и предложената от ЕК законодателна рамка за новия програмен период 2021-2027 г.“, уточни Светослав Стефанов. \r\nТой припомни и за проведения форум през октомври „Настояще и бъдеще за миналото“ в партньорство с Асоциацията на общини със селища и територии на културно историческо наследство (АОСТКИН), Община Велико Търново и Общинската туристическа агенция „Царевград Търнов“. \r\nМария НЕДЕВА", "date": "2018.11.28", "title": "Велико Търново: 108 събития с близо 3000 участници е провел Областният информационен център за последните три години"}
{"url": "http://www.focus-news.net/news/2018/11/28/2595721/smolyan-snyag-vali-v-grada-patnite-nastilki-sa-mokri-i-hlazgavi.html", "text": "Сняг вали в Смолян, предаде репортер на  Радио „Фокус“ – Смолян . Пътните настилки в града са мокри и хлъзгави, затова водачите трябва да шофират със съобразена скорост. Автомобилният трафик в ранния следобед е по-интензивен по централните улици в града. \r\nВ област Смолян е в сила жълт код за дъжд и сняг, като се очаква до полунощ да се образуван и снежна покривка, а вятърът да се усили от север-североизток, до 20-25 м/с. \r\nНели ГЕРГЬОВСКА", "date": "2018.11.28", "title": "Смолян: Сняг вали в града, пътните настилки са мокри и хлъзгави"}
{"url": "http://www.focus-news.net/news/2018/11/28/2595722/gd-granichna-politsiya-s-normalna-intenzivnost-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "С нормална интензивност се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната и на трите пункта. \r\nНели ГЕРГЬОВСКА", "date": "2018.11.28", "title": "ГД „Гранична полиция“: С нормална интензивност се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/28/2595725/vitseprezidentat-iliyana-yotova-dokladite-na-ek-po-mehanizma-za-satrudnichestvo-i-proverka-sa-proyava-na-dvoen-standart-monitoringat-nad-balgariya-i-rumaniya-tryabva-da-otpadne.html", "text": "„Докладите на Европейската комисия по Механизма за сътрудничество и проверка са проява на двоен стандарт към държавите членки. Мониторингът над България и Румъния трябва да отпадне“. Това каза вицепрезидентът Илияна Йотова по време на дискусията след конференция за бъдещето на демокрацията на ЕС, която се проведе в Софийския университет „Св. Климент Охридски“, съобщиха от  Прессекретариата на държавния глава . Вицепрезидентът подкрепи изразените позиции, че България е пропуснала шанса си по време на председателството на Съвета на ЕС да постави въпроса за отпадане на мониторинга. Илияна Йотова посочи, че Европейският съюз не разполага с механизъм за реално задействане на член 7 от Лисабонския договор, който се активира в случай на тежко нарушение на европейските ценности от някоя държава членка. В момента Унгария и Полша са под наблюдение за спазване на върховенството на закона.   \r\nСпоред вицепрезидента е рисковано съблюдаването на принципите на правовата държава да бъде обвързвано със спиране или ограничаване на европейското финансиране, каквито идеи предлага Европейската комисия. „По този начин икономическите критерии ще бъдат изместени от политически“, отбеляза Илияна Йотова. Вицепрезидентът посочи, че на този фон е още по-спорен Механизмът за сътрудничество и проверка, който се прилага само в две държави. Илияна Йотова изтъкна, че за Хърватия, последно присъединилата се към ЕС страна, не действа този механизъм.  \r\n„Вече 11 години Европейската комисия променя в движение собствените си критерии. Тази година докладът за България е с позитивни тенденции, но това не означава, че мониторингът е работещ, тъй като критериите не са ясно формулирани и могат до безкрай да бъдат прибавяни нови условия“, посочи вицепрезидентът. „Националната позиция на България трябва да бъде този механизъм да отпадне и върховенството на закона еднакво да се съблюдава във всички държави членки, а не да бъдат „нарочвани“ две страни“, посочи Илияна Йотова.", "date": "2018.11.28", "title": "Вицепрезидентът Илияна Йотова: Докладите на ЕК по Механизма за сътрудничество и проверка са проява на двоен стандарт, мониторингът над България и Румъния трябва да отпадне"}
{"url": "http://www.focus-news.net/news/2018/11/28/2595723/ekoministerstvata-na-balgariya-i-makedoniya-podpisvat-sporazumenie-za-satrudnichestvo.html", "text": "Правителството одобри проект на Споразумение между Министерство на околната среда и водите на Република България и Министерство на околната среда и пространственото планиране на Република Македония за сътрудничество в областта на опазване на околната среда и водите. Това съобщиха от пресцентъра на  правителствената информационна служба . \r\nДокументът определя областите на сътрудничество: подпомагане на процеса на европейска интеграция, в т.ч. хармонизиране на законодателството в областта на околната среда и климата с aquis cimmunataire, опазване на чистотата на въздуха и предотвратяване на замърсяването, управление и опазване на водните ресурси, управление на отпадъците, трансграничен превоз и опазване на почвите, опазване на природата и природните ресурси, защитени територии, разработване на планове за управление, екологично образование, цялостната контролна дейност в т.ч. и на опасните химически вещества, действия при аварийни трансгранични замърсявания на околната среда, сътрудничество при изпълнение на правата и задълженията, произтичащи от конвенциите, подписани от двете страни. \r\nСтраните ще си сътрудничат чрез организиране на съвместни срещи на ниво експерти и длъжностни лица, организиране на симпозиуми, конференции, семинари, консултации и обучения по теми от взаимен интерес, разработване и изпълнение на съвместни проекти, обмен на информация, сключване на споразумения/декларации за сътрудничество в конкретна област. \r\nВ споразумението е предвидено разработване и приемане на Двугодишна програма, която определя и съдържа конкретни дейности.", "date": "2018.11.28", "title": "Екоминистерствата на България и Македония подписват споразумение за сътрудничество"}
{"url": "http://www.focus-news.net/news/2018/11/28/2595715/api-dvizhenieto-se-osashtestvyava-v-edna-lenta-po-pat-i-1-montana-vidin-v-uchastaka-gorna-verenitsa-dolna-verenitsa-v-posoka-vidin-poradi-avarirali-tezhkotovarni-avtomobili.html", "text": "Движението се осъществява в една лента по път I-1 Монтана – Видин в участъка Горна Вереница – Долна Вереница в посока Видин поради аварирали тежкотоварни автомобили. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "АПИ: Движението се осъществява в една лента по път I-1 Монтана – Видин в участъка Горна Вереница – Долна Вереница в посока Видин поради аварирали тежкотоварни автомобили"}
{"url": "http://www.focus-news.net/news/2018/11/28/2595727/balgariya-i-sarbiya-podpisvat-sporazumenie-za-satrudnichestvo-v-oblastta-na-okolnata-sreda.html", "text": "Правителството одобри проект на Меморандум за разбирателство и сътрудничество между Министерството на околната среда и водите и Министерството на защитата на околната среда на Република Сърбия в областта на опазване на околната среда. Това съобщиха от пресцентъра на  правителствената информационна служба . \r\nДокументът определя областите на сътрудничество между министерствата на двете държави: подпомагане процеса на европейска интеграция на Република Сърбия; опазване на чистотата на въздуха и предотвратяване на замърсяването; осигуряване на експертна помощ при разработването на стратегически нормативни документи за управление на водите и отпадъчните води; сътрудничество в рамките на TWINNING проекти в областта на управление на отпадъчни води и утайки; управление на отпадъците, трансграничен превоз и опазване на почвите; опазване на природата и природните ресурси и биологичното разнообразие, особено на застрашените животински и растителни видове и техните местообитания; защитени територии и зони от Натура 2000; изменение на климата; разработване на планове за управление; екологично образование; цялостна контролна дейност, в т.ч. и на опасните химически вещества; действия при аварийни трансгранични замърсявания на околната среда по всички компоненти; сътрудничество при изпълнение на правата и задълженията, произтичащи от конвенциите, подписани от двете страни; екологично законодателство. \r\nСтраните ще си сътрудничат чрез организиране на срещи на ниво експерти и длъжностни лица, организиране на симпозиуми, конференции, семинари, консултации и обучения по теми от взаимен интерес, разработване и изпълнение на съвместни проекти, обмен на информация, сключване на споразумения/декларации за сътрудничество в конкретна област. \r\nВ Меморандума е предвидено разработване и приемане на Двугодишна програма, която да съдържа конкретни разработки на дейностите по сътрудничеството.", "date": "2018.11.28", "title": "България и Сърбия подписват споразумение за сътрудничество в областта на околната среда"}
{"url": "http://www.focus-news.net/news/2018/11/28/2595726/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. На 26 ноември Православната църквата почeте паметта на Св. Стилиян, наречен още Детепазител, защото се възприема като закрилник на бебетата и малките деца. В храм „Рождество Богородично“ – Симитли има изграден параклис, носещ името на светеца, който в началото на тази седмица отбеляза храмовия си празник, като литургията в деня бе отслужена от Негово Високопреосвещенство Неврокопския митрополит Серафим. Повече за параклиса, за самия светец, но и за силата на вярата ще ни разкаже отец Спас Веселински, свещеник в църквата в Симитли. Наш гост днес ще бъде и ръководителят на неделното училище към храма Василка Дафкова. В края на предаването очаквайте и традиционния обзор на всичко по-важно, което се случи в Симитли през последните дни. Очакваме и Вас, нашите слушатели, на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината! \r\nПредаването   се излъчва на честотите на    всяка сряда от 15.00 до 16.00 часа с водещ Ливия Нинова.", "date": "2018.11.28", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/11/28/2595728/pleven-zatrudneno-e-dvizhenieto-po-patya-pleven-byala-obrazuvat-se-koloni-ot-avtomobili.html", "text": "Затруднено е движението по пътя Плевен - Бяла, съобщи  слушател на Радио „Фокус“ . Образуват се колони от автомобили. Пътната настилка е хлъзгава и неопесъчена.", "date": "2018.11.28", "title": "Плевен: Затруднено е движението по пътя Плевен - Бяла, образуват се колони от автомобили"}
{"url": "http://www.focus-news.net/news/2018/11/28/2595729/dobrich-patishtata-v-oblastta-sa-prohodimi-pri-zimni-usloviya-mashini-na-patnopoddarzhashtata-firma-neprekasnato-pochistvat-i-opesachavat-patnite-nastilki.html", "text": "Пътищата в областта са проходими при зимни условия, по информация на Областното пътно управление. Временно ограничение за автомобили над 12 тона е въведено по направлението Добрич - Силистра. Машини на пътноподдържащата фирма непрекъснато почистват и опесъчават пътните настилки заради обилен снеговалеж в почти цялата област, предаде кореспондент на  Радио „Фокус” – Варна . Няма постъпила към този час информация за бедстващи населени места и граждани. Продължава интензивният снеговалеж, има условия за образуване на преспи.  \r\nЖулиета НИКОЛОВА", "date": "2018.11.28", "title": "Добрич: Пътищата в областта са проходими при зимни условия, машини на пътноподдържащата фирма непрекъснато почистват и опесъчават пътните настилки"}
{"url": "http://www.focus-news.net/news/2018/11/28/2595732/zamestnik-ministar-georg-georgiev-predstavlyava-balgariya-na-mezhdunarodnata-ministerska-konferentsiya-po-afganistan-v-zheneva.html", "text": "Заместник-министър Георг Георгиев представлява България в Международната министерска конференция по Афганистан, която се провежда в Женева, Швейцария. Това съобщиха от пресцентъра на  Министерството на външните работи . Конференцията се организира съвместно от афганистанското правителство и ООН/Мисията на ООН за съдействие в Афганистан (UNAMA).    \r\nБългарският заместник-министър поздрави афганистанската държава за напредъка по реформите след конференцията в Брюксел през октомври 2016 г. ,,През последните години в Афганистан беше постигнато много и високо оценяваме решимостта на афганистанските органи да се справят с многобройните предизвикателства и да осъществят конструктивни реформи‘‘, каза Георгиев.    \r\n,,България е поела дългосрочен ангажимент към възстановяването и развитието на Афганистан в рамките на НАТО и ЕС и на двустранна основа. В периода 2002-2014 г. България участва в Международните сили за поддържане на сигурността в Афганистан (ISAF). Контингентът на страната ни е с над 8 000 български военнослужещи, без дадени жертви‘‘, каза българският заместник-министър.    \r\nГеоргиев поздрави афганистанските си колеги за успешното провеждане на дългоочакваните парламентарни избори, които се проведоха успешно през октомври 2018 г. ,,Въпреки организационните предизвикателства и предизвикателства, свързани със сигурността, хората от Афганистан показаха силна воля за промяна чрез масово участие в процеса на гласуване. Честните и надеждни избори са неразделна част от укрепването на институциите на Афганистан, напредъка в програмата за реформи и създаването на стабилност‘‘, заяви българският заместник-министър.    \r\nТова са първите избори от 2001 г. насам. Изборният ден, който беше на 20 октомври т.г. е протекъл трудно поради редица организационни и технически нередности, като в хода му са подадени над 6 000 жалби. Поради невъзможност да бъдат отворени всички избирателни секции е било взето решение гласуването да продължи и на следващия ден.  \r\n,,От 2006 г. България допринася към усилията за изграждане на административен капацитет в Афганистан чрез организиране на специализирани курсове за афганистански дипломати и полицейски служители‘‘, каза още Георгиев.", "date": "2018.11.28", "title": "Заместник-министър Георг Георгиев представлява България на Международната министерска конференция по Афганистан в Женева"}
{"url": "http://www.focus-news.net/news/2018/11/28/2595735/mkd-makedoniya-izklyuchiha-makedonski-ministar-ot-partiyata-mu.html", "text": "„Партията за движение на турците в Македония“ (ТХП) изключи бившият председател на фракцията Аднан Чахил и поиска от премиера Зоран Заев до го освободи от функцията министър без портфейл, отговарящ за чуждестранните инвестиции, предава  скопското електронно издание „МКД“ . \r\n„Това е решение е естествен епилог, който произтича от безпринципните действия на Чахил, който не само отхвърля програмните разпоредби и устава на ТХП, но и със своя неетичен и недемократичен подход вреди на репутацията на партията и етническата общност, която тя представлява. Уставът и ценностите на ТХП налагат изключване на всеки член, който работи противно на интересите на партията“, гласи съобщението на фракцията. \r\nСъщевременно, от там добавят, че са санкционирани и другите членове на ТХП, които са участвали в подобни противоуставни действия. \r\n„С това решение ръководството на ТХП още веднъж показва на дело че и в бъдеще ще показва нулева толерантност към деструктивни личности и несъвестно изпълнение на работата“, се обяснява в изявлението. \r\nИзданието припомня, че преди една година Чахил бе отстранен от ръководния пост в партията, който бе зает от Енес Ибрахим. \r\nПревод и редакция:", "date": "2018.11.28", "title": "„МКД“ (Македония): Изключиха македонски министър от партията му"}
{"url": "http://www.focus-news.net/news/2018/11/28/2595724/plyus-info-makedoniya-nov-protest-na-sarbite-v-severno-kosovo.html", "text": "Сърбите от Северно Косово провеждат нов протест в сряда в Северна Митровица заради решението на Прищина да увеличи на 100% митата върху сръбските стоки, предава  скопското електронно издание „Плюс инфо“ . \r\nТова е третият протест от въвеждането на търговската блокада, а косовските сърби твърдят, че ще продължат да протестират, докато правителството на премиера Рамуш Харадинай не я отмени. \r\nКакто съобщава кореспондентът на МИА от Прищина, към днешния протест са се присъединили и миньори от Трепча. \r\nМястото, където се провежда протестът, е изпълнено със сръбски флагове и транспаранти, изискващи, както се твърди, премахването на дискриминационните мерки и прекратяването на нарушенията на човешките и етническите права на сърбите в Косово. \r\nПревод и редакция:", "date": "2018.11.28", "title": "„Плюс инфо“ (Македония): Нов протест на сърбите в Северно Косово"}
{"url": "http://www.focus-news.net/news/2018/11/28/2595737/izmenya-se-memorandumat-za-sazdavane-na-voennopolitseyski-tsentar-za-usavarshenstvane-na-nato.html", "text": "Правителството одобри изменение на Меморандума за разбирателство между Министъра на националната отбрана на Република Полша и Министерството на отбраната на Република България, Министерството на отбраната на Република Хърватия, Министерството на отбраната на Чешката Република, Федералното министерство на отбраната на Федерална Република Германия, Министерството на националната отбрана на Република Гърция, Министерството на отбраната на Унгария, Министерството на отбраната на Италианската Република, Министъра на отбраната на Кралство Нидерландия, Министерството на националната отбрана на Румъния и Министерството на отбраната на Словашката Република относно създаване, администриране и функциониране на Военнополицейски център за усъвършенстване на НАТО. Това съобщиха от пресцентъра на  правителствената информационна служба . \r\nОдобрените промени в Меморандума са насочени към адаптиране на организационната структура и функциониране на Военнополицейския център за усъвършенстване на НАТО в съответствие с настъпилите нови изисквания пред Алианса за повишаване на готовността и подготовката на въоръжените сили на страните-членки за изпълнение на основните задачи, свързани с колективната отбрана. \r\nИзменението на Меморандума няма да доведе до промяна на вече поетите от България ангажименти като страна по Меморандума.", "date": "2018.11.28", "title": "Изменя се меморандумът за създаване на Военнополицейски център за усъвършенстване на НАТО"}
{"url": "http://www.focus-news.net/news/2018/11/28/2595734/smolyan-snyag-vali-v-po-golyamata-chast-ot-oblastta-nyama-vavedeni-ogranicheniya-po-patishtata.html", "text": "Сняг вали в по-голямата част от областта, засега няма въведени ограничения по пътищата. Това съобщи за  Радио „Фокус“ – Смолян  дежурният в Областно пътно управление – Смолян. Републиканските пътища и проходите в областта са проходими при зимни условия. Пътните настилки са мокри и все още няма образувана снежна покривка по тях, тъй като снеговалежът е с променлива интензивност. Пътищата са предварително обработени, за да не се задържа сняг върху тях. Машините на пътноподдържащите фирми са в готовност да излязат на терен и да започнат снегопочистване. \r\nНели ГЕРГЬОВСКА", "date": "2018.11.28", "title": "Смолян: Сняг вали в по-голямата част от областта, няма въведени ограничения по пътищата"}
{"url": "http://www.focus-news.net/news/2018/11/28/2595739/ministerskiyat-savet-odobri-proekti-za-investitsii-za-osiguryavane-na-letatelnata-godnost-na-samoletite-mig-29-i-vazstanovyavane-na-letatelnata-godnost-na-su-25.html", "text": "Министерският съвет одобри проекти за инвестиционни разходи за осигуряване на летателната годност на самолетите МиГ-29 и за възстановяване на летателната годност на самолетите Су-25. Това съобщиха от пресцентъра на  Министерство на отбраната . \r\nДнешните правителствени решения показват, че средствата по трите модернизационни проекта за 2018 г. няма да отидат за други цели, а изключително за повишаване на бойните способности. Министерството на отбраната подготвя и други предложения за проекти за повишаване на бойните способности на Въоръжените сили.  \r\nПроектът за инвестиционен разход „Осигуряване на летателната годност на самолети МиГ- 29“ е разработен в съответствие с чл. 27, т.8а от Закона за отбраната и въоръжените сили (ЗОВСРБ). Основните параметри на проекта за инвестиционен разход са: брой самолети – не по-малко от 8; ориентировъчна цена - до 81 294 416 млн. лв. без ДДС. Предвижда се проектът да се реализира до края на 2020 г. Необходимите средства за сключване на договори през 2018 г. са в размер на 71 739 959 лв., от които в бюджета на Министерството на отбраната са предвидени 26 000 000 лв. В тази връзка на своето заседание днес правителството одобри допълнителни разходи по бюджета на Министерството на отбраната за 2018 г. в размер до 45 739 959 лв., за сключване на договори за осигуряване на летателната годност на самолети МиГ-29 по рамково споразумение с AO „РСК „МиГ“. Средствата се осигуряват за сметка на преструктуриране на разходите по централния бюджет за 2018 г. \r\nОсигуряването на летателната годност на самолети МиГ-29 ще позволи запазването на придобити отбранителни способности в периода до придобиване на новия тип боен самолет и в транзитния период на усвояването и декларирането му в оперативна готовност. \r\nПроектът за инвестиционен разход „Възстановяване на летателната годност на самолети Су-25“ е разработен в съответствие с чл. 27, т.8а от ЗОВСРБ. Необходимите средства за изпълнение на проекта са до 99 012 000 лв. с ДДС (82 510 000 лв. без ДДС). Изпълнението на проекта ще позволи възстановяване на летателната годност на самолетите Су-25 и запазване на придобити отбранителни способности в периода до придобиване на новия тип боен самолет и достигането до оперативна готовност за използване.  \r\nНа своето заседание днес правителството одобри да се осигурят  допълнително разходи по бюджета на Министерството на отбраната за 2018 г. в размер на 82 510 000 лв. за сметка на преструктуриране на разходите по централния бюджет за 2018 г.. Финансовите средства са необходими  за сключване на договор за възстановяване на летателната годност на самолетите Су-25.", "date": "2018.11.28", "title": "Министерският съвет одобри проекти за инвестиции за осигуряване на летателната годност на самолетите МиГ-29 и възстановяване на летателната годност на Су-25"}
{"url": "http://www.focus-news.net/news/2018/11/28/2595711/okonchatelnoto-glasuvane-na-byudzheta-na-doo-prodalzhava-sas-129-deputati-v-zala.html", "text": "Парламентът продължава окончателното гласуване на бюджета на ДОО със 129 депутати в зала, предаде репортер на  Агенция „Фокус“ . След поименната проверка по искане на ДПС, депутатите ще решат до колко да продължи днешното заседание. \r\nБиляна ИВАНОВА", "date": "2018.11.28", "title": "Окончателното гласуване на бюджета на ДОО продължава със 129 депутати в зала"}
{"url": "http://www.focus-news.net/news/2018/11/28/2595741/promenya-se-deklaratsiya-za-obekta-na-yunesko-starite-i-parvichni-bukovi-gori-na-karpatite-i-drugi-regioni-v-evropa.html", "text": "Правителството одобри промени в Съвместната декларация за намерение във връзка с обявяването на „Старите и първични букови гори на Карпатите и други региони в Европа“ като сериен обект на световното наследство на ЮНЕСКО. Това съобщиха от пресцентъра на  правителствената информационна служба . \r\nС решение от 41-ата сесия на Комитета за световно наследство на ЮНЕСКО, състояла се в Краков, Полша през юли 2017 г., вековните букови гори на резерватите в Национален парк „Централен Балкан“ станаха част от серийния обект на ЮНЕСКО. С Решение от 21 февруари 2018г. правителството одобри съвместна декларация за намерение с цел опазването на обекта, който е разположен на територията на 12 европейски държави. Освен България това са Австрия, Албания, Белгия, Германия, Испания, Италия, Румъния, Словакия, Словения, Украйна и Хърватска. В процеса на преговори по уточняване на окончателния вариант на Съвместната декларация между участващите европейските държави, бяха направени предложения за промени от страна на някои от партньорите. Това наложи повторно разглеждане на документа на заседание на Министерски съвет и приемането на ново решение за неговото одобрение. \r\nСъс Съвместната декларация за намерение участващите държави се ангажират да създадат интегрирана система за управление на серийния обект, която да гарантира неговото опазване и ефективно управление. Подписвайки Съвместната декларация, България се ангажира да изпълнява своите ангажименти по опазване на серийния обект, наравно с останалите европейски партньори. С обявяването на буковите гори в Национален парк „Централен Балкан“ за част от обекта на световното наследство не се налагат допълнителни режими и ограничения, тъй като те и сега са в територии с най-строг режим на опазване.", "date": "2018.11.28", "title": "Променя се декларация за обекта на ЮНЕСКО „Старите и първични букови гори на Карпатите и други региони в Европа“"}
{"url": "http://www.focus-news.net/news/2018/11/28/2595730/montana-vazstanoveno-e-dvizhenieto-po-pat-i-1-montana-vidin-v-uchastaka-gorna-verenitsa-dolna-verenitsa.html", "text": "Възстановено е движението по път I-1 Монтана – Видин  в участъка Горна Вереница – Долна Вереница. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "Монтана: Възстановено е движението по път I-1 Монтана – Видин  в участъка Горна Вереница – Долна Вереница"}
{"url": "http://www.focus-news.net/news/2018/11/28/2595714/parlamentat-shte-zasedava-do-2200-chasa.html", "text": "Парламентът прие предложението на ГЕРБ пленарното заседание да продължи до 22.00 часа, предаде репортер на  Агенция „Фокус“ . „За“ гласуваха 104 народни представители, 16 бяха „против“, а 44 се въздържаха. Така до гласуване на предложението на ДПС заседанието да продължи до 20.00 часа не се стигна. \r\nБиляна ИВАНОВА", "date": "2018.11.28", "title": "Парламентът ще заседава до 22.00 часа"}
{"url": "http://www.focus-news.net/news/2018/11/28/2595744/d-r-emiliya-baeva-zam-kmet-na-dobrich-obshtinata-ne-se-e-otkazala-pri-realizirani-ikonomii-da-pravi-podobreniya-v-obrazovatelnata-infrastruktura.html", "text": "Общината не се е отказала при реализирани икономии да прави подобрения в образователната инфраструктура. Това заяви зам.-кметът в направление „Хуманитарни дейности“ д-р Емилия Баева, предаде кореспондент на  Радио „Фокус” – Варна . Д-р Баева съобщи, че ще участва през декември в работна среща в Министерство на образованието, където ще се търси възможност за финансиране на ремонти на сгради на детски заведения в града. Работната среща ще се проведе на 11 и 12 декември. Търсените финансови средства се осигуряват по така наречения Норвежки механизъм. В контекста на взетото решение от Общинския съвет на Добрич да бъдат направени спешни ремонти на две детски градини д-р Емилия Баева заяви: „Защо се спряхме на покрива на ЦДГ №18? Защото той за пореден път протече. И той е правен непрекъснато на парче“. Зам.-кметът добави, че според специалисти на Общината е необходимо този покрив най-после да бъде ремонтиран цялостно. Тя допълни, че за ЦДГ №25 „Весела“ е избрано за ремонт само това, което е най-наложително. „В този случай дори има предписания на Регионалната здравна инспекция\", отбеляза зам.-кметът. Срокът е 14 септември 2019 г. В противен случай детската градина ще бъде затворена. Към момента според финансовите разчети общата сума за неотложните ремонти в двете детски градини е 400 000 лв. „Възможна е промяна в сумата, тъй като все още не са проведени обществени поръчки за избор на изпълнители\", подчерта д-р Баева.  \r\nЖулиета НИКОЛОВА", "date": "2018.11.28", "title": "Д-р Емилия Баева, зам.-кмет на Добрич: Общината не се е отказала при реализирани икономии да прави подобрения в образователната инфраструктура"}
{"url": "http://www.focus-news.net/news/2018/11/28/2595740/rumen-petkov-abv-krizata-v-azovsko-more-e-podchinena-na-politicheskoto-otselyavane-na-petro-poroshenko-toy-tryabva-da-bade-sanktsioniran.html", "text": "Кризата в Азовско море е подчинена единствено и само на политическото оцеляване на Петро Порошенко - той трябва да бъде санкциониран. Това каза в интервю за  Агенция „Фокус“  лидерът на АБВ Румен Петков по повод кризата в Азовско море. „Няма как да не прави впечатление, че първо става въпрос за навлизане в териториалните води в Черно море. Второ, очевидно става дума за навлизане в украинска страна в териториалните води на Русия. Това е ясно от снимковия материал, който беше показан. Ясно е и от показанията на украинските моряци, които видяха бял свят. Те много ясно казват, че са влезли в териториалните води на Русия. Не на последно място сблъсъкът в украинския парламент, нажежаването на обстановката в Киев и около руското посолство е нещо, което си спомняме от Майдана от преди няколко години, когато беше извършено деяние, което дали е преврат, дали е друго нека да тежи на съвестта на тези, които го направиха и мерките, които са с пряк адресат изборите“, коментира Петков. Той обърна внимание на идеите за военно положение за срок от 6 месеца, 2 месеца, а впоследствие върховната Рада на Украйна е приела положението да бъде за 1 месец и то само в определени райони. „Това всичко е много грозна спекулация от страна на Украйна. Специално на Петро Порошенко, подчинена само и единствено на неговото политическо оцеляване. Той очевидно вижда, че анализите сочат, че губи изборите и предприе една провокация, която разтресе света. Притесни не само Черноморските държави, но това е провокация, която няма аналог от последните години. Би трябвало международната общност много ясно да каже: „Така не може“. Действително да бъдат санкционирани виновните, в случая Порошенко. Този човек спекулира с подкрепата, която далеч не заслужено получава от европейските институции, от НАТО и т.н. Спекулира по един грозен начин, застрашавайки живота на украинци, на други хора. Отива в една конфронтация, която ни връща не в Студената война, а ни изправя на ръба на реални военни действия тук в Европа, в Черно море“, каза той и уточни, че  в случая усилията на Германия и Франция заслужават подкрепа, но същевременно трябва ясно да се каже, че подобна грозна политическа провокация е недопустима в ценностната ни система.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.28", "title": "Румен Петков, АБВ: Кризата в Азовско море е подчинена на политическото оцеляване на Петро Порошенко - той трябва да бъде санкциониран"}
{"url": "http://www.focus-news.net/news/2018/11/28/2595745/miroslav-yotov-damtn-za-sedma-poredna-godina-provezhdame-koledna-kampaniya-koyato-tseli-proverka-na-masovo-predlaganite-koledni-i-novogodishni-produkti.html", "text": "За седма поредна година Главна дирекция „Надзор на пазара” провежда коледна кампания, която цели проверка на масово предлаганите коледни и новогодишни продукти. Това каза за  Радио „Фокус“ – Бургас  Мирослав Йотов, директор на Главна дирекция „Надзор на пазара“ в Държавната агенция за метрологичен и технически надзор (ДАМТН). „Оказа се, че тази кампания има положителен ефект за потребителите, тъй като по време на превенцията, която осигуряваме в предколедните празници на масово предлаганите продукти, атрактивни за Коледа и Нова година, се изчистват от пазара в голяма степен, т. нар. „несъответстващи“ или „нелегални“ доставени продукти, неотговарящи на изискванията за безопасност“, обясни Йотов. Той добави, че това, на което се набляга по време на тези проверки, са светлинните гирлянди, които са традиционна коледна украса в домовете;  детските играчки, които са удачен подарък за децата, както и пиротехническите изделия, които се употребяват масово по време на тези празници. „Държавната агенция за метрологичен и технически надзор“  тартира извършването на проверките от 20-ти ноември и ще продължи до 1-ви януари, включително“, допълни Мирослав Йотов. \r\nМария ГЕОРГИЕВА", "date": "2018.11.28", "title": "Мирослав Йотов, ДАМТН: За седма поредна година провеждаме коледна кампания, която цели проверка на масово предлаганите коледни и новогодишни продукти"}
{"url": "http://www.focus-news.net/news/2018/11/28/2595746/varna-rayonnata-prokuratura-predade-na-sad-nepalnoleten-mladezh-ot-sotsialen-dom-izvarshil-dva-grabezha-i-krazhba.html", "text": "На съд с обвинителен акт на Районната прокуратура във Варна е предаден непълнолетният възпитаник на социален дом Георги М., извършил два грабежа в условията на продължавано престъпление и кражба. Това съобщиха от пресцентъра на  Апелативна прокуратура - Варна . През лятото на 2018 г. ненавършилият 17 години Георги бил настанен в социален дом с решение на съда, тъй като родителите му не полагали грижи за него. На 18 юни вечерта подсъдимият решил да си набави средства по неправомерен начин. Издебнал мъж, който влизал във входа си. Докато чакат асансьор, Георги ударил с юмрук по тила непознатия мъж, който паднал. Тогава издърпал от джоба му мобилния телефон и калъф, в който се намирали две банкови карти и документи за правоспособност за работа по река, с които избягал.  \r\nНа 17 юли 2018 г. възпитаникът на социалния дом забелязал човек, който седял на стол пред магазин и в ръцете си държал портфейл. Георги със сила  издърпал от ръцете на пострадалия портфейла му, в който освен документите за самоличност имало и 500 лева. И при двата грабежа непълнолетният се е разпоредил с отнетите със сила чужди вещи като със свои.  \r\nНа следващия ден в интернет зала Георги видял свидетел по делото, с когото се познавали от срещите там. Мъжът обяснил, че в дома му няма вода и Георги предложил да отидат при майка му и там свидетелят да се изкъпе. Непълнолетният спрял такси и отишли до дома на майка му във варненски квартал. След като пристигнали, Георги решил да избяга, тъй като не разполагал с пари да плати. Спонтанно решил да открадне намиращия се на таблото на таксиметровия автомобил таблет и избягал. Откраднатото устройство продал.  \r\nРайонната прокуратура във Варна е квалифицирала престъпленията, които Георги е извършил, по член 63 от НК, тъй като към момента на извършване на деянията той е бил на 16 години. Ако бъде признат за виновен, заради непълнолетната си възраст Георги М. може да получи наказание до 3 години лишаване от свобода. \r\nДелото срещу него е насрочено за разглеждане през януари във Варненския районен съд.", "date": "2018.11.28", "title": "Варна: Районната прокуратура предаде на съд непълнолетен младеж от социален дом, извършил два грабежа и кражба"}
{"url": "http://www.focus-news.net/news/2018/11/28/2595747/kyustendil-za-poredna-godina-obshtina-dupnitsa-obyavyava-konkurs-za-nay-dobra-koledna-ukrasa.html", "text": "За поредна година Община Дупница обявява конкурс за най-добра коледна украса. Това съобщи за  Радио „Фокус” – Кюстендил  зам.-кметът на Община Дупница Крум Милев. Конкурсът е за най-красиво украсени частен дом, търговски обект и обществена сграда. За победителите са осигурени награди. „Идеята е повече хора да се включат, за да се усеща празничното настроение. Това са едни от най-хубавите семейни дни и трябва сами да си ги направим още по-приятни. Всеки победител ще получи по 250 лева, но не парите са най-важното в случая, а идеята да направим родната къща или работно място носител на Коледния дух”, каза Крум Милев. Желаещите да се включат в конкурса, могат да го направят като се обадят на телефона на Община Дупница до 17 декември, като посочат адрес и телефон за контакт. Комисия ще направи проверка и ще обяви победителите. \r\nВенцеслав ИЛЧЕВ", "date": "2018.11.28", "title": "Кюстендил: За поредна година Община Дупница обявява конкурс за най-добра коледна украса"}
{"url": "http://www.focus-news.net/news/2018/11/28/2595742/vladimir-putin-intsidentat-v-kerchenskiya-proliv-e-provokatsiya-v-navecherieto-na-izborite-v-ukrayna.html", "text": "Президентът на Русия Владимир Путин заяви, че инцидентът в Керченския пролив е провокация, организирана в навечерието на президентските избори в Украйна, съобщава  ТАСС . \r\n„Що се касае до инцидента в Черно море, това е провокация, без всякакво съмнение. Провокация, която е организирана от действащата власт, а мисля и действащия президент в навечерието на президентските избори в Украйна през март следващата година. Рейтингът на действащия президент е някъде 5 процента и има шанс той да не стигне дори до втория тур, затова е трябвало да направи нещо, за да се изостри ситуацията и да се създадат непреодолими препятствия за неговите конкуренти, преди всичко от опозицията“, заяви Путин на форума на „ВТБ Капитал“ „Росия зове!“. \r\nОсвен това руският лидер отбеляза, че руските граничари са изпълнили своя воински дълг при задържането на украинските нарушители на границата. \r\n„А какво трябва да направят граничарите? Военни кораби нахлуват в териториалните води на Русия и не отговорят и не е ясно, какво имат намерение да направят. Как трябва да действат? Ако бяха направили нещо друго, трябваше да ги дадем на съд. Но те изпълниха воинския си дълг, заповедите и по-конкретно, те изпълняваха своите законови функции по защитата на териториалната цялост на Руската Федерация“, заяви Путин. \r\nПрезидентът посочи още, че киевските власти продават с успех антируски настроения. \r\n„Понякога ми е странно да гледам, въпреки че вече свикнах с много неща, на това, как днешните киевски власти с успех продават антируски настроения. Те вече нямат нищо друго, нямат какво да продават. Създава се впечатление, че каквото и да направят им се получава“, обясни руският държавен глава. \r\nПри това Путин подчерта, че „това е много късогледа политика и тя няма да доведе до нищо добро, защото отпуска днешното украинско ръководство“. \r\nАгенцията припомня, че на 25 ноември три кораба от Военноморските сили на Украйна нарушиха реда за преминаване на военни кораби през териториалните води на Русия при прехода от Черно в Азовско море. За принудителното им спиране в Керченския пролив е използвано оръжие, трима военнослужещи от украинските ВМС са получили леки наранявания, оказана им е медицинска помощ. Корабите са задържани и доставени в Керч за нарушаване на държавната граница на Русия и е възбудено наказателно дело. Руската страна заяви, че случилото се е провокация, а украинските власти инициираха въвеждане на военно положение. ЕС и НАТО призоваха за деескалация на ситуацията. \r\nПревод и редакция:", "date": "2018.11.28", "title": "Владимир Путин: Инцидентът в Керченския пролив е провокация в навечерието на изборите в Украйна"}
{"url": "http://www.focus-news.net/news/2018/11/28/2595748/miroslav-yotov-damtn-svetlinniyat-girlyand-e-izklyuchitelno-opasen-produkt-ako-ne-otgovarya-na-iziskvaniyata.html", "text": "Светлинният гирлянд е изключително опасен продукт, ако той не отговаря на изискванията за употреба, каза за  Радио „Фокус“-Пловдив  Мирослав Йотов, главен директор на Главна дирекция (ГД) „Надзор на пазара“ към Държавната агенция за метрологичен и технически надзор. Това ще е един от основните продукти, които ще бъдат обект на проверките от страна на инспекторите в Агенцията. „Това е изключително опасен продукт, ако той не отговаря на изискванията, които са определени към него, включително и към европейските норми за безопасност, които са изразени в т. нар. хармонизирани стандарти“, добави Йотов. По думите му, ако хората купуват светлинен гирлянд и искат да го поставят на открито, задължително трябва да проверят в инструкцията за употреба дали производителят е изписал, че този продукт може да бъде използван за работа на открито и дали има съответната защита срещу токов удар при работа във влажни условия. „Когато има изгорели, не действащи лампи по веригата, тяхната замяна трябва да бъде с напълно идентични крушки на тези, на които са били монтирани в светлинния гирлянд. Ако се сложат други, които са с различно съпротивление, с различна мощност, има вероятност да изгори цялата верига, има вероятност да стане токов удар. Дължината на захранващия кабел на елхата от щепсела до трансформатора, където протича 220 волта ток, като след трансформатора към лампите вече токът е редуциран на 12 волта, дължината на кабела трябва да е минимум 1,5 м., защото елхата може да бъде бутната и да падне. Тази дължина на кабела ще осигури достатъчно резерв, за да може да се опъне, без да се скъса при падане на елхата. В случай, че е по-къс, вероятността да се скъса е много голяма, което означава, че кабелът остава с открити жици под напрежение 220 волта ток и това е реална опасност за причина за пожар или за смърт, ако човекът се докосне директно“, каза още Йотов. Държавната агенция за метрологичен и технически надзор извършва проверки под мотото на кампания „Коледа безопасна“ за седма поредна година. Те ще продължат до Коледа, включително. Проверките ще бъдат на всички тържища, включително и на откритите базари за продажба на коледни украси, пиротехнически изделия, играчки. \r\nМирослав Йотов посочи също, че всички пиротехнически изделия са забранени за продажба и използване за деца под 12 години. Той отправи апел към родителите за превантивни действия. Според него е реална опасността от инцидент с фатален край. „Затова законодателят е предвидил рестриктивни мерки, които има при продажба на тези изделия, така че и самите търговци трябва да бъдат лицензирани от служба за контрол на огнестрелните средства към ГД „Национална полиция“ към МВР. Това донякъде ни дава спокойствие, че гражданите са по-дисциплинирани при използването на тези изделия“, каза още Йотов. По думите му на етикетите на пиротехническите изделия са изписани указанията за минимално безопасно отстояние от изделието, когато то трябва да се взриви или да произведе пиротехнически ефект. „Хората, които са употребили алкохол, въобще не трябва да използват пиротехническо изделие“, заяви Йотов. По думите му навсякъде могат да се открият несъответстващи детски играчки. „Хората трябва да следят за етикетите на продуктите, които трябва да носят точна и ясна информация за каква възрастова група е предназначен продуктът, какви са опасностите, които крие, ако се използва от друга възрастова група“, каза директорът. Той даде пример с играчки, които имат лесно отделящи се малки части.“Такива играчки са забранени за деца до 3-годишна възраст. Това трябва да е изписано и текстово, и със съответния знак върху играчката. Ако такава малка част се отдели лесно, тя може да бъде погълната от детето. Затова нашите инспектори имат шаблони, които представляват цилиндри, които представляват устата и гърлото на детето с определените размери. Ако малките отделящи се части при проверка влизат в цилиндъра, това означава, че за този продукт веднага се издава предписание и заповед за спиране, изтегляне и унищожаване“, каза още Йотов. \r\nПо негови думи най-честите нарушения са неспазване дължината на кабела между щепсела и първата лампа на светлинния гирлянд. Друго нарушение е липса на маркировка за клас на защита и степен на защита от влага и прах, когато става въпрос за светлинни гирлянди на открито. За фойерверките е посочването на възрастовото ограничение и начина на употреба, които не са обозначени върху пиротехническото изделие. При играчките е липса на маркировка и несъответствие. Санкциите започват за едно нарушение от 250 лева и могат да достигнат до 1000 лева. „Всяко нарушение има отделна санкция. Ако даденият продукт няма маркировка, търговецът може да бъде санкциониран за 250 лева, ако няма адрес и наименование на производителя и вносителя, това е втора санкция и се санкционира с още 250 лева и ако няма инструкция за употреба на български език, както и предупредителни надписи и текстове, това е трета санкция с още 250 лева, като минимумът е 750 лева до 3000 лева на търговец за един продукт“, каза Йотов. За изминалата коледна кампания в Пловдив са съставени 26 акта за установяване на административни нарушения на стойност около 10 000 лева. За страната са извършени 904 проверки на играчки, пиротехнически изделия и светлинни гирлянди, като от тях са били несъответстващи 206 продукта. Част от тези несъответствия са били за продукти без маркировка и са издадени 8 заповеди за осем продукта, които са спрени веднага на място от продажба. Съставени са 102 акта за установяване на административни нарушения за 47 000 лева. \r\nМария РУСЕВА", "date": "2018.11.28", "title": "Мирослав Йотов, ДАМТН: Светлинният гирлянд е изключително опасен продукт, ако не отговаря на изискванията"}
{"url": "http://www.focus-news.net/news/2018/11/28/2595733/parlamentat-othvarli-ideyata-na-bsp-za-preizchislyavane-na-pensiite.html", "text": "Парламентът отхвърли идеята на БСП за преизчисляване на пенсиите, предаде репортер на  Агенция „Фокус“ . „За“ гласуваха 71 депутати, „против“ бяха 70, а 25 се въздържаха. Предложението на опозицията беше пенсиите да се преизчислят със средноосигурителния доход за 2013 г. Според лидера на БСП Корнелия Нинова това щеше да струва около 800 млн. лв. на бюджета. Като източник на средствата тя посочи увеличението на максималния осигурителен праг. \r\nНародните представители отхвърлиха със 75 гласа „за“, 65 гласа „против“ и с 26 въздържали се и предложението на ДПС максималните пенсии да се определят с бюджета на ДОО от Народното събрание всяка година, а не да са 40% от максималния осигурителен доход, както предлагат управляващите. \r\nЦветилена СИМЕОНОВА", "date": "2018.11.28", "title": "Парламентът отхвърли идеята на БСП за преизчисляване на пенсиите"}
{"url": "http://www.focus-news.net/news/2018/11/28/2595743/api-vremenno-e-ogranicheno-dvizhenieto-na-mps-nad-12-tona-prez-prohoda-na-republikata-v-posoka-ruse.html", "text": "Временно е ограничено движението на МПС над 12 тона през Прохода на Републиката в посока Русе. Това съобщиха от пресцентъра на  Агенция „Пътна инфраструктура“ .", "date": "2018.11.28", "title": "АПИ: Временно е ограничено движението на МПС над 12 тона през Прохода на Републиката в посока Русе"}
{"url": "http://www.focus-news.net/news/2018/11/28/2595749/shumen-vremenno-dvizhenieto-po-pat-i-7-silistra-shumen-v-rayona-na-selo-izgrev-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-7 Силистра - Шумен в района на село Изгрев се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2018.11.28", "title": "Шумен: Временно движението по път I-7 Силистра - Шумен в района на село Изгрев се осъществява в една лента поради пътнотранспортно произшествие"}
{"url": "http://www.focus-news.net/news/2018/11/28/2595752/ek-neutralnost-po-otnoshenie-na-klimata-do-2050-g-predvizhda-nova-strategiya-na-ek.html", "text": "Европейската комисия прие дългосрочна стратегическа визия за просперираща, модерна, конкурентоспособна и неутрална по отношение на климата икономика до 2050 г. — „Чиста планета за всички“, съобщава  пресслужбата на Европейската комисия . \r\nВ отговор на поканата на Европейския съвет от март 2018 г., визията на Комисията за неутрално по отношение на климата обхваща почти всички области на политиката на ЕС, като тя е съгласувана с целите на Парижкото споразумение да се постигне задържане на покачването на температурата значително под 2 °C и продължава усилията то да се задържи до 1,5°С“. За ЕС да заема лидерска роля в глобален мащаб в стремежа към неутралност по отношение на климата означава самият ЕС да я постигне до 2050 г. \r\nВ дългосрочната стратегия се обръща внимание на множеството възможности, достъпни за държавите членки, предприятията и гражданите, и как те могат да допринесат за модернизирането на нашата икономика и за подобряването на качеството на живот на европейските граждани. С нея се правят усилия да се гарантира, че преходът е социално справедлив, засилва се конкурентоспособността на икономиката и промишлеността на ЕС на световните пазари, като се осигуряват висококачествени работни места и устойчиво развитие в Европа и същевременно се подпомага справянето с други предизвикателства, например качеството на въздуха и загубата на биологично разнообразие. Пътят към неутралната спрямо климата икономика ще изисква съвместни действия в седем стратегически области: енергийна ефективност, внедряване на възобновяеми енергийни източници, чиста, безопасна и свързана мобилност, конкурентоспособна промишленост и кръгова икономика, инфраструктура и междусистемни връзки, биоикономика и естествени поглъщатели на въглерод, улавяне и складиране на въглерода с цел справяне с оставащите емисии.", "date": "2018.11.28", "title": "ЕК: Неутралност по отношение на климата до 2050 г. предвижда нова стратегия на ЕК"}
{"url": "http://www.focus-news.net/news/2018/11/28/2595751/mvr-pozhar-e-vazniknal-v-skladovi-pomeshteniya-v-rayona-na-stolichniya-kv-kremikovtsi.html", "text": "Сигнал за пожар, възникнал в складови помещения за дрехи в кв. „Кремиковци“, е подаден днес към 12.40 часа. На място веднага са насочени девет пожарни автомобила и екипи, които гасят огъня в два от складовете. Това съобщиха за  Агенция \"Фокус\"  от пресцентъра на  МВР . Няма данни за пострадали.", "date": "2018.11.28", "title": "МВР: Пожар е възникнал в складови помещения в района на столичния кв. \"Кремиковци\""}
{"url": "http://www.focus-news.net/news/2018/11/28/2595755/opredeleni-sa-kontsesionerite-na-tri-morski-plazha.html", "text": "След проведени конкурси, правителството определи концесионерите на морските плажове „Ривиера“ във Варна, „Река Вая“ във Несебър и „Албена“ в Балчик. Това съобщиха от пресцентъра на  правителствената информационна служба . \r\nКонцесионерът „РИВИЕРА“ АД ще инвестира над 78 000 лв. в подобряването на пешеходния достъп до морския плаж „Ривиера“ и за указателни табели с информация относно осигурения свободен достъп до плажа. За целия срок на договора за концесия цената за 1 бр. чадър и за 1 бр. шезлонг ще бъде в размер на 10 лв. с ДДС в зоната за платени плажни принадлежности. Размерът на концесионното плащане за всяка календарна година от срока на концесията е определен съгласно приетата от МС Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 13,6 % без ДДС или 321 621 без ДДС.  \r\nИнвестициите, които концесионерът „ВАЯ- ДИР“ ООД ще направи за подобряване на достъпа до морския плаж „Река Вая“ ще са в размер на над 1,7 млн. лв. За срока на концесията цената за 1 бр. чадър ще бъде в размер до 7 лв. с ДДС, а цена за шезлонг - в размер на 7 лв. с ДДС в зоната за платени плажни принадлежности. Размерът на концесионното плащане за всяка календарна година от срока на концесията е определен съгласно приетата Методика и предложения от концесионера размер на отчисленията от базата за изчисляване размера на концесионното плащане (роялти) 4,5% без ДДС или 54 060 лв. без ДДС.  \r\nКонцесионерът „АЛБЕНА“ АД ще предлага за срока на концесията цена за 1 бр. чадър в размер до 7 лв. с ДДС и цена за бр. шезлонг в размер до 7 лв. с ДДС в зоната за платени плажни принадлежности. Размерът на концесионното плащане е определен съгласно приетата Методика и предложения от концесионера размер на отчисленията от базата за изчисляване размера на концесионното плащане (роялти) 13,1 % без ДДС или 1 606 557 лв. без ДДС.", "date": "2018.11.28", "title": "Определени са концесионерите на три морски плажа"}
{"url": "http://www.focus-news.net/news/2018/11/28/2595753/37-i-kontingent-na-balgarskata-armiya-shte-se-vklyuchi-v-misiyata-na-nato-v-afganistan-reshitelna-podkrepa.html", "text": "Министърът на отбраната Красимир Каракачанов и началникът на отбраната генерал Андрей Боцев ще участват в официалното изпращане на 37-ия контингент на Българската армия, определен за участие в мисията на НАТО в Афганистан „Решителна подкрепа”. Това съобщиха от пресцентъра на  Министерство на отбраната . Тържественият ритуал ще се проведе на 29 ноември на площад „Македония“ в Благоевград и на нея ще присъства и командирът на Сухопътните войски генерал-майор Михаил Попов. \r\nВ 37-ия контингент на Българската армия са включени 158 военнослужещи. Той се състои от национален елемент, рота за охрана, екип от съветници и щабни офицери. Национален командир на контингента е полковник Митко Димитров, помощник-национален командир е полковник Румен Стамов, а командир на ротата за охрана е  майор Калоян Стоянов от военно формирование 54 990 - Враца. В мисията на НАТО в Афганистан българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия.  \r\nПо време на тържествения ритуал за изпращането на военнослужещите от 37-ия контингент министърът на отбраната ще награди ефрейторите Десислав Йорданов и Евгени Георгиев и редник Кристиян Георгиев от състава на Бригадното командване - Благоевград, които на 11 септември спасиха възрастен човек при пожар в с. Пиперков чифлик, област Кюстендил.", "date": "2018.11.28", "title": "37-и контингент на Българската армия ще се включи в мисията на НАТО в Афганистан „Решителна подкрепа“"}
{"url": "http://www.focus-news.net/news/2018/11/28/2595736/1200-lv-shte-bade-tavanat-na-pensiite-ot-1-yuli-2019-g.html", "text": "Депутатите решиха от 1 юли 2019 година максималният размер на получаваните една или повече пенсии да бъде 1200 лева, предаде репортер на  Агенция „Фокус“ . Дотогава минималната пенсия ще бъде 910 лева, както досега. „За“ гласуваха 93 народни представители, 62 бяха „против“, а 14 се въздържаха. За пенсиите, отпуснати през 2019 година, индивидуалният коефициент ще се изчислява от осигурителния доход на лицето от 2000 година до датата на отпускане на пенсията, за период не по-малък от 36 месеца. Ако осигурителният доход не достига, ще се взема предвид последния преди 1 януари 2000 година. \r\nБиляна ИВАНОВА", "date": "2018.11.28", "title": "1200 лв. ще бъде таванът на пенсиите от 1 юли 2019 г."}
{"url": "http://www.focus-news.net/news/2018/11/28/2595738/s-57-shte-se-uvelichat-pensiite-ot-1-yuli-2019-godina.html", "text": "Парламентът реши от 1 юли 2019 година пенсиите да се увеличат с 5.7%, предаде репортер на  Агенция „Фокус“ . „За“ гласуваха 93 депутати, 62 бяха „против“, а 14 се въздържаха. Пенсиите, отпуснати до края на 2018 година ще се преизчисляват от 1 юли 2019 година с процент 1,2 за всяка година стаж. Когато преизчислената и получаваната пенсия не са равни, ще се получава по-високата. \r\nБиляна ИВАНОВА", "date": "2018.11.28", "title": "С 5.7% ще се увеличат пенсиите от 1 юли 2019 година"}
{"url": "http://www.focus-news.net/news/2018/11/28/2595757/odobreni-sa-dopalnitelno-122-mln-lv-za-razplashtane-na-nepredvideni-razhodi-pri-ovladyavane-na-bedstveni-polozheniya.html", "text": "Правителството одобри допълнителни разходи/трансфери в общ размер 12 225 446 лв. за предотвратяване, овладяване и преодоляване на последиците от бедствия. Това съобщиха от пресцентъра на  правителствената информационна служба . \r\nЦелевите разходи са предложени от Междуведомствената комисия за възстановяване и подпомагане към Министерския съвет с Протокол № 4 от 5 ноември 2018 г. и ще бъдат осигурени за сметка на резерва за непредвидени и/или неотложни разходи по Закона за държавния бюджет на Република България за 2018 година в частта на средствата за предотвратяване, овладяване и преодоляване на последиците от бедствия. \r\nС постановлението се осигурят средства за разплащане на извършени непредвидени разходи за спасителни и неотложни аварийни работи при овладяване на бедствени положения, за неотложно възстановяване на инфраструктурни обекти и за възстановителна помощ на пострадали от бедствия граждани.", "date": "2018.11.28", "title": "Одобрени са допълнително 12,2 млн. лв. за разплащане на непредвидени разходи при овладяване на бедствени положения"}
{"url": "http://www.focus-news.net/news/2018/11/28/2595756/balgariya-shte-nastoyava-za-navremenno-koordinirano-planirane-na-sledvashtite-operativni-programi.html", "text": "Правителството одобри позицията на България за заседанието на Съвета по общи въпроси, формат „Кохезионна политика“, което ще се проведе на 30 ноември в Брюксел. Ключово за страната ни е постигането на съгласие по всички теми, които пряко касаят навременното планиране, визията и приоритетите на следващите оперативни програми. Това съобщиха от пресцентъра на  правителствената информационна служба . \r\nБългария подкрепя призивите за опростяване на правилата, но едновременно с това настоява за единен национален документ, който да задава посока при реализацията на различи типове програми и инвестиции, да координира целите и да осъществява връзката между националните стратегии за развитие и европейските политики. \r\nОчаква се по време на Съвета австрийското председателство да повдигне отворените въпроси в преговорите по пакета от законодателни предложения за европейската политика за сближаване 2021-2027 г. - т. нар. „кохезионен пакет“. Ще бъде обсъден и новият подход за териториално сътрудничество между европейските региони. \r\nНа 4 декември в Брюксел предстои да заседава и Съветът на ЕС по икономически и финансови въпроси (ЕКОФИН). Очаква се да бъде постигнат общ подход по данъка върху цифровите услуги. Предвижда се да бъде одобрен Доклад на ЕКОФИН до Европейския съвет по данъчни въпроси и резултатите от проведения триалог по Банковия пакет. Австрийското председателство ще представи доклад за напредъка по изграждането на Европейска схема за гарантиране на депозитите. В дневния ред е включено представяне от страна на ЕК на изпълнението на плана за действие за справяне с необслужваните кредити в Европа, на Годишния обзор на растежа за 2019 г., на доклада за механизма за предупреждение за 2019 г. и на препоръката относно икономическата политика на еврозоната. \r\nСъветът на ЕС по конкурентоспособност (вътрешен пазар, индустрия, научни изследвания и космическо пространство) ще заседава на 29 и 30 ноември в Брюксел. В частта „Вътрешен пазар и индустрия“ се предвижда приемането на общ подход, касаещ два регламента - относно отношенията между платформите и предприятията, от една страна, и общата безопасност на превозните средства, от друга. Ще бъде приет и частичен общ подход по програмата за единния пазар. Очакват се и заключения на Съвета относно бъдеща стратегия за промишлената политика на ЕС. В частта „Космическо пространство“ ще бъде представен доклад за напредъка по предложението за Регламент за създаване на космическа програма на Съюза, след което министрите ще проведат дискусия по темата. В частта „Научни изследвания“ ще се приемат заключения относно управлението на европейското научноизследователско пространство. Съветът ще обсъди Рамковата програма за научни изследвания и иновации за 2021—2027 г. „Хоризонт Европа“ и нейните правила за участие и разпространение на резултатите с цел постигането на частичен общ подход.  \r\nСъветът на ЕС по транспорт, телекомуникации и енергетика във формат „Транспорт“ ще заседава  на 3 декември в Брюксел. Ще бъдат дискутирани теми от областта на автомобилния, морския, железопътния и въздушния транспорт, интермодални въпроси и ТЕН-Т. В рамките на форума ще се проведе Четвъртата Дунавска министерска среща, на която ще се обсъди сътрудничеството и координацията между крайдунавските държави за гарантиране на добри условия за корабоплаване по река Дунав и нейните притоци. Заседанието във формат „Телекомуникации“ ще се проведе 4 декември в Брюксел, като ще бъдат обсъдени въпроси, свързани със създаването на програмата „Цифрова Европа“ за периода 2021-2027 г., създаването на Европейски център за експертни познания в областта на киберсигурността и Мрежа от национални координационни центрове, както и неприкосновеността на личния живот и електронните съобщения. \r\nМинистерският съвет одобри също доклада с резултатите от заседанието на Съвет „Общи въпроси” по чл. 50 от Договора за Европейския съюз, който се проведе на 12 ноември в Брюксел. Съветът направи преглед на актуалното състояние на преговорите по споразумението за оттегляне на Обединеното кралство от ЕС. Комисията информира министрите за развитието на преговорите през последните дни, в рамките на които са били изяснени параметрите, на чиято база може да бъде постигнато съгласие по Споразумението за оттегляне на ОК от ЕС. Всички държави-членки изразиха подкрепа за главния преговарящ на ЕС Мишел Барние и неговия екип. Потвърдена беше важността на сключването на Споразумение за оттегляне, както и на запазването на единството на ЕС в преговорите. Държавите-членки потвърдиха позицията си, че оттеглянето на ОК не бива да бъде за сметка на европейските граждани и бизнес и се обявиха против каквито и да е компромиси по отношение на Единния пазар. \r\nНа 29 и 30 октомври в Грац, Австрия, се състоя неформална среща на министрите на околната среда на ЕС. Основните теми на срещата бяха бъдещето на политиката в областта на околната среда и преходът на транспортния сектор към чиста мобилност. Министрите обмениха мнения относно ролята на Осмата програма за действие за околната среда за превръщането на икономиката на ЕС в нисковъглеродна, ресурсноефективна и конкурентоспособна. В рамките на съвместната сесия на министрите на околната среда и на транспорта бяха разгледани предизвикателствата, стратегиите и решенията за постигането на чиста, безопасна и достъпна мобилност в Европа.", "date": "2018.11.28", "title": "България ще настоява за навременно координирано планиране на следващите оперативни програми"}
{"url": "http://www.focus-news.net/news/2018/11/28/2595750/kyustendil-obshtina-dupnitsa-postavya-kutiya-za-pisma-s-koledni-zhelaniya-na-detsata.html", "text": "Община Дупница поставя кутия за писма с коледни желания на децата. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му това е традиционна инициатива, която общината организира за най-малките жители. От 4 декември във фоайето на общинска администрация ще бъде поставена кутия, в която децата да пускат своите писма с желания за подарък. На 20 декември ще бъдат изтеглени имената на печелившите, които ден по-късно по установена традиция ще получат подаръците си в кабинета на кмета на Община Дупница инж. Методи Чимев. Изрично условие е желаният подаръкът да бъде детска играчка, като бъдат посочени и данни за контакт. \r\nВенцеслав ИЛЧЕВ", "date": "2018.11.28", "title": "Кюстендил: Община Дупница поставя кутия за писма с коледни желания на децата"}
{"url": "http://www.focus-news.net/news/2018/11/28/2595758/burgas-pokazvat-savremenni-ikoni-v-galeriya-georgi-baev.html", "text": "В навечерието на празника на Бургас в галерия „Георги Баев“ ще бъде открита изложба-базар на съвременни български икони. Експозицията отваря врати от 09.00 часа на 5 декември и всеки може да я посети безплатно. Това съобщиха от пресцентъра на  Общината . В изложбата участват близо 20 иконописци от Бургас, София, Велико Търново, Русе, Благоевград. Те ще представят свои икони на св. Николай Чудотворец, св. Богородица, Иисус Христос, св. Георги, св. Троица и други. Всеки, който желае, може да закупи икона. Изложбата ще продължи до края на месец януари.  \r\nПредвидени са следните съпътстващи събития: 8 декември \r\nЛекция на тема „Почитанието към иконата. Зачатието на св. Анна.“ \r\nЗала 2, ет. 1, от 10.00 ч. \r\nВход свободен; 11 декември \r\nКоледен концерт на Арт център „Точно време“ с ръководител Жени Лалчева \r\nЗала 2, ет. 1, от 18.00 ч. \r\nВход свободен.", "date": "2018.11.28", "title": "Бургас: Показват съвременни икони в галерия „Георги Баев“"}
{"url": "http://www.focus-news.net/news/2018/11/28/2595763/odobreni-sa-promeni-v-programata-za-morsko-delo-i-ribarstvo-2014-2020-g.html", "text": "Правителството прие Решение за изменение на Програмата за морско дело и рибарство 2014-2020 г. (ПМДР). Измененията целят да подобрят управлението и отчитането на резултатите от прилагането на ПМДР. Това съобщиха от пресцентъра на  правителствената информационна служба . \r\nЕдната част от подготвените изменения е във връзка с прехвърлянето на средства за финансиране на две местни инициативни рибарски групи (МИРГ) по подхода Водено от общностите местно развитие (ВОМР). Стратегиите на МИРГ Самоков и МИРГ Силистра са в списъка с резервните проектни предложения, за които не достигна бюджет, но същевременно беше отчетено важното им значение за развитието на местните общности. \r\nДруга част от промените е насочена към включване в текста на ПМДР на методика за компенсации за акваекологични производители. Това е задължително условие, за да може да бъде стартирана мярка 2.5 „Аквакултури, осигуряващи екологични услуги“. По мярката ще може да кандидатстват производители на аквакултура, които търпят допълнителни загуби вследствие на ограниченията на екологичното законодателство. Методиката се прилага както за стопанства в НАТУРА 2000, така и за такива извън защитените територии на Европейската мрежа. \r\nТретата група изменения в ПМДР е в Рамката за изпълнение. Те касаят промяна на индикатори, с цел тяхното актуализиране към текущите резултати по програмата и повишаване на изпълнението на междинните и крайните цели по ПМДР.", "date": "2018.11.28", "title": "Одобрени са промени в Програмата за морско дело и рибарство 2014-2020 г."}
{"url": "http://www.focus-news.net/news/2018/11/28/2595760/pravitelstvoto-prie-godishen-doklad-za-sastoyanieto-na-zdraveto-na-grazhdanite.html", "text": "Правителството прие Годишен доклад за състоянието на здравето на гражданите и изпълнението на Националната здравна стратегия за 2017 г. Това съобщиха от пресцентъра на  правителствената информационна служба . \r\nДокументът представя състоянието и тенденциите в динамиката на основните показатели, характеризиращи общественото здраве през 2017 г. Продължават негативните промени във възрастовата структура на населението и демографското остаряване, но това е проблем, характерен и за другите страни-членки на ЕС. През 2017 г. се наблюдава намаляване на раждаемостта (коефициентът на обща раждаемост е 9.0‰ при 9.1‰ за 2016 г.), като показателят се доближава до нивото в повечето европейски страни (10.0‰). Средната продължителност на живота се увеличава и през 2017 г. достига 74.76 г.( 74.65 г. за 2016 г.), но все още е по-ниска от тази в ЕС – 80.9 г. \r\nДостигнатото през 201 7 г. равнище на детската смъртност от 6.4‰ е най-ниското в цялата история на демографската статистика на България. По отношение на този показател се наблюдава дълготрайна тенденция за намаляване - през 2000 г. детската смъртност е 13.3‰, 2010 г. - 9.4‰, а 2015 г. - 6.6‰, но все още нивото е по-високо отколкото в ЕС (3.6‰). Въпреки изразената тенденция за намаление на смъртността и в останалите възрастови групи, България все още е с по-висок коефициент за смъртност (15.5‰) в сравнение със страните от ЕС (10,2‰). \r\nПрез 2017 г. намалява заболеваемостта от злокачествени новообразувания спрямо предходната година, като най-висока е болестността от рак на млечната жлеза при жените и рак на женските полови органи. Запазва се структурата на умиранията по причини, като продължават да са водещи болестите на органите на кръвообращението и новообразуванията. \r\nВ доклада са представени и дейностите по опазване на общественото здраве, държавния здравен контрол, изпълнението на имунизационния календар на страната, програмите, проектите и плановете в областта на общественото здраве. Разгледани са рисковите фактори, свързани с начина на живот като тютюнопушене, употреба на алкохол, нездравословно хранене и намалена двигателна активност, чието високо ниво е пряко обвързано с високото ниво на заболеваемостта и смъртността от хронични незаразни болести. Основно предизвикателство за здравето на гражданите остават хроничните незаразни болести, които са основна причина за смърт и намалена работоспособност. \r\nПредставени са данни за финансирането на здравните дейности, човешките ресурси в системата, дейността на лечебните заведения, финансирана от бюджета на Националната здравноосигурителна каса и от държавния бюджет, фармацевтичния сектор и лекарствената политика. \r\nЧаст от доклада е отчетът на изпълнението на Националната здравна стратегия 2020 през 2017 г., съпроводен от анализ за изпълнението на политиките и мерките от здравната стратегия и плана за нейното изпълнение. За определените в Националната здравна стратегия 2020 национални здравни цели е налице положителна оценка на изпълнение то им, определена на база обективни данни за динамиката на наблюдаваните показатели спрямо изходните данни за 2014 г. За всички цели се наблюдава различна степен на постигане спрямо определените целеви стойности до 2020 г. - при 2 от тях към настоящия момент дори е налице постигане на целевите стойности на измервания показател до 2020 г., а при останалите три е налична ясна тенденция за прогресивна промяна, като целевата стойност до 2020 г. още не е достигната. Най-значим е напредъкът по постигане на националните здравни цели за намаляване на смъртността в младите възрастови групи, а най-незадоволителен по отношение на целта за увеличаване на средната продължителност на живота във възрастта над 65 г.", "date": "2018.11.28", "title": "Правителството прие годишен доклад за състоянието на здравето на гражданите"}
{"url": "http://www.focus-news.net/news/2018/11/28/2595761/sport-ancheloti-sravni-tsarvena-zvezda-s-kievo.html", "text": "Наполи приема тази вечер Цървена звезда и ще търси победа. Евентуален успех на южняците може да им осигури участие на осминафиналите още сега, ако ПСЖ не спечели домакинството си на Ливърпул. Момчетата на Карло Анчелоти обаче трябва да бъдат много внимателни, защото веднъж вече са опариха от сърбите. Те направиха 0:0 при визитата си на \"Райко Митич\", а в последния кръг звездашите удариха у дома с 2:0 Ливърпул. На \"Сан Паоло\" пък се очакват около 3000 фенове, които ще подкрепят Звезда. Карло Анчелоти бе разочарован от нулевото равенство с последния в Серия А Киево. Италианският специалист заяви, че очаква доста подобен двубой и сравни Цървена звезда с Киево: \"Бяхме прекалено бледи и слаби във всяко едно отделение, както в защита, така и в атака. Сега ни предстои добър тест за уменията ни. Очаквам Звезда да играе по същия начин, както Киево, така че ще използваме срещата в неделя, за да си научим урока. Ще видим какво сме направили утре (б.р. - днес)\". Сърбите тръгнаха за Южна Италия без нападателя Ричмънд Боакие, който не се е възстановил от контузията си. На негово място на върха в атаката ще стартира Милан Павков, който вкара и двата гола за успеха над Ливърпул. Бившият халф на Лудогорец Джонатан Кафу отново няма да попадне сред титулярите на треньора Владан Милоебич. Друг бивш състезател на разградчани - вратарят Милан Борян, пък отново ще бъде ключова фигура за своя тим. При загуба Звезда отпада, а на летището в Сърбия ключовият централен защитник Милош Дегенек заяви: \"Имаме право да мечтаем и да се надяваме. Вярваме, че ще стигнем до положителен резултат, апетитът идва с яденето. Добихме ценен опит и знания за Наполи в първата ни среща. Допуснахме доста грешки тогава, но все пак стигнахме до 0:0. Гледали сме всички мачове на нашия противник в групата, така че знаем какво да очакваме\".", "date": "2018.11.28", "title": "Спорт: Анчелоти сравни Цървена Звезда с Киево"}
{"url": "http://www.focus-news.net/news/2018/11/28/2595766/varna-22-386-semeystva-v-koito-se-otglezhdat-34-690-detsa-sa-podpomognati-ot-direktsiya-sotsialno-podpomagane-prez-parvite-devet-mesetsa-na-2018-godina.html", "text": "22 386 семейства, в които се отглеждат 34 690 деца, са подпомогнати от Дирекция „Социално подпомагане“ – Варна през първите девет месеца на 2018 година. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. Те са получавали месечни семейни помощи на основание  Закона за семейни помощи за деца и Правилника за неговото приложение. „По този показател имаме тенденция на слабо намаление с около 3%. Най-голям се запазва относителният дял на месечните помощи, които семействата получават за отглеждане на дете до завършване на средно образование, но не по-късно от 20-годишна възраст. 20 966 лица и семейства получават такива помощи“, каза още Адриана Григорова. За отчетния период дирекцията е отпуснала 2 480 еднократни помощи за раждане. По този показател също се отчита намаление, отбеляза Адриана Григорова. Дирекцията подпомага с месечна помощ и 1 196 деца с увреждания. \r\nМарияна ВАЛЕНТИНОВА", "date": "2018.11.28", "title": "Варна: 22 386 семейства, в които се отглеждат 34 690 деца, са подпомогнати от Дирекция „Социално подпомагане“ през първите девет месеца на 2018 година"}
{"url": "http://www.focus-news.net/news/2018/11/28/2595764/shumen-vazstanoveno-e-dvizhenieto-po-pat-l-7-za-mps-nad-12-tona.html", "text": "Възстановено е движението по път l-7 за МПС над 12 тона. Това съобщиха от пресцентъра на  Агенция \"Пътна инфраструктура\" .", "date": "2018.11.28", "title": "Шумен: Възстановено е движението по път l-7 за МПС над 12 тона"}
{"url": "http://www.focus-news.net/news/2018/11/28/2595767/ministar-predsedatelyat-boyko-borisov-shte-bade-na-ofitsialno-poseshtenie-v-maroko-na-29-i-30-noemvri.html", "text": "Министър-председателят Бойко Борисов ще бъде на официално посещение в Мароко на 29 и 30 ноември. Това съобщиха от  правителствената информационна служба . \r\nВ рамките на визитата българският премиер ще се срещне с министър-председателя на Кралство Мароко Саад Еддин Ел Отмани. По време на разговорите ще бъдат обсъдени двустранните отношения и новите възможности за сътрудничество в различни области от взаимен интерес. \r\nВ Рабат българският премиер Бойко Борисов ще разговоря с председателя на Камарата на съветниците (Горната камара) в мароканския парламент Абделхаким Беншамаш. След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на Европейския съюз.  \r\nПредстоящата визита на министър-председателя Бойко Борисов в Рабат има важно значение за активизиране на политическия диалог на най-високо равнище и за насърчаването на обмена по линия на секторното сътрудничество с акцент върху сигурността, търговско-икономическите отношения и инвестициите. \r\nВ делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов.", "date": "2018.11.28", "title": "Министър-председателят Бойко Борисов ще бъде на официално посещение в Мароко на 29 и 30 ноември"}
{"url": "http://www.focus-news.net/news/2018/11/28/2595754/parlamentat-prie-okonchatelno-byudzheta-na-doo-za-2019-g.html", "text": "Парламентът прие окончателно Законопроекта за бюджета на държавното обществено осигуряване за 2019 г., предаде репортер на  Агенция „Фокус“ . \r\nПриходите в бюджета на ДОО са в размер на над 11,7 млрд. лева, разходите също. Бюджетът за следващата година е балансиран, с нулев дефицит. Приходите от осигурителни вноски са в размер на над 7,4 млрд. лева. Разходите за пенсии са в размер на над 9,9 млрд. лева, а тези за социални помощи и обезщетения - над 1,6 млрд. лева. \r\nМалко повече от 5,1 млрд. лева са приходите във фонд „Пенсии“ за 2019 г., a тези по бюджета на фонд „Пенсии, несвързани с трудова дейност“ са над 296 млн. лв. Малко над 217 млн. лв. са приходите в бюджета на фонд „Трудова злополука и професионална болест“. Приходите на фонд „Общо заболяване и майчинство“ са в размер на 1 137 018 лв. А приходите по бюджета на фонд „Безработица“ са повече от 315 млн. лв. \r\n1200 лева ще бъде таванът на пенсиите от 1 юли 2019 г. \r\nС 5.7% ще се увеличат пенсиите от 1 юли 2019 г. От същата дата минималната пенсия ще бъде 219,43 лв., като дотогава ще остане 207,60 лв. \r\nМинималният месечен размер на осигурителния доход за самоосигуряващи се лица ще бъде 560 лв.,а максималният – 3000 лв. А минималният месечен размер на осигурителния доход за регистрираните земеделски стопани и тютюнопроизводители ще бъде 400 лв. \r\nБез промяна остава обезщетението за безработица и майчинството през 2019 г. Настоящото равнище на минималното обезщетение за безработица е 9 лв. на ден, максималното - малко над 74 лв. 380 лева остава размерът на обезщетението за отглеждане на малко дете на възраст от една до две години. Запазва се и размерът от 540 лв. на еднократната помощ при смърт на осигурено лице, на която имат право съпругът или съпругата, децата и родителите.", "date": "2018.11.28", "title": "Парламентът прие окончателно бюджета на ДОО за 2019 г."}
{"url": "http://www.focus-news.net/news/2018/11/28/2595768/varna-865-signala-za-detsa-v-risk-sa-postapili-v-otdela-za-zakrila-na-deteto-v-grada-za-parvite-devet-mesetsa-na-godinata.html", "text": "865 сигнала за деца в риск са постъпили в отдела за закрила на детето във Варна за първите девет месеца на годината. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. 53 от сигналите са за територията на община Аксаково, допълни Анна Конукова. 44 от сигналите са свързани с насилие над дете. При 11 от случаите е приложен Координационният механизъм за взаимодействие при работа в случай на деца, жертва или в риск от насилие и за взаимодействие при кризисна интервенция.  \r\n„В сравнение със същия период на 2017 година броят на сигналите е малко по-висок. Анализирайки месечните данни за броя на сигналите, може да се направи заключение, че броят не варира в широки граници, а е около 90 сигнала месечно. Само по около 15% от получените сигнали, след направената оценка на риска за детето, се предприемат мерки за закрила“, отбеляза Анна Конукова. \r\nСигналите, чийто оценка завършва с предложение, че не е необходимо прилагане на мярка за закрила, касаят предимно жалби на родители в процес на раздяла, които са притеснени относно грижите за детето или нямат регулярен режим на личен контакт с детето, както и заявления на родители, желаещи да ползват услуги свързани с превенция на бъдещи рискове в развитието на детето. \r\nМарияна ВАЛЕНТИНОВА", "date": "2018.11.28", "title": "Варна: 865 сигнала за деца в риск са постъпили в отдела за закрила на детето в града за първите девет месеца на годината"}
{"url": "http://www.focus-news.net/news/2018/11/28/2595771/nov-zakon-urezhda-prebroyavaneto-prez-2021-g.html", "text": "Министерският съвет одобри проект на Закон за преброяване на населението и жилищния фонд в Република България през 2021 година. Това съобщиха от пресцентъра на  правителствената информационна служба . \r\nПреброяването на населението и жилищния фонд е най-мащабното изчерпателно статистическо изследване в страната, което се провежда на всеки 10 години и е основен източник на информация за броя и характеристиките на населението и жилищния фонд. Данните, събрани по време на преброяването, ще могат да се използват от централната и местната власт, бизнеса, научната общност и неправителствения сектор. \r\nСлед приключване на преброяването, националната статистика ще разполага с информация за броя и структурата на населението по пол, възраст, образование, икономическа активност, професия, икономическа дейност и други демографски, социално-икономически и етнокултурни признаци. Преброяването ще осигури и информация за броя и основните характеристики на сградния и жилищния фонд в страната, както и за жилищните условия. Резултатите от преброяването ще се използват и за нуждите на европейската статистика, като през 2021 г. се планира провеждане на преброяване на населението и жилищния фонд във всички държави-членки на Европейския съюз. \r\nВ закона се регламентира подготовката, организацията и провеждането на мероприятията по преброяването през 2021 година. Установяват се общи правила за събиране, обработване и разпространение на данни за населението и жилищния фонд, определят се задълженията и отговорностите на органите на преброяването, преброителите и контрольорите. \r\nЗа референтна дата, към която ще се отнасят събраните по време на преброяването данни, е определен 22 януари 2021 година, а самото изследване ще се проведе в периода от 22 януари до 15 февруари 2021 година. За втори път в страната ни преброяването ще се проведе на два етапа - първият (22 - 31 януари 2021 г.) ще дава възможност за попълване на електронна преброителна карта, а във втория (1 - 15 февруари 2021 г.) ще се извършват посещения на домакинствата, сградите и жилищата от преброители.", "date": "2018.11.28", "title": "Нов закон урежда преброяването през 2021 г."}
{"url": "http://www.focus-news.net/news/2018/11/28/2595773/gd-granichna-politsiya-sluzhiteli-na-gpu-novo-selo-sa-zadarzhali-13-nezakonni-imigranti-ot-afganistan-i-pakistan.html", "text": "В Гранично полицейско управление (ГПУ) \"Ново село\" около 21.30 часа на 26 ноември е получена информация чрез технически средства за група от хора, преминаващи река Марица. Това съобщиха от  Главна дирекция \"Гранична полиция\" . Незабавно са проведени заградителни мероприятия. Граничните полицаи са спрели на около 2 километра от мястото оранжев микробус, управляван от 32-годишен мъж от Хасково. В микробуса те установили 13 мъже без документи за самоличност. 10 от чужденците заявили, че са от Афганистан, 3 – от Пакистан. Шофьорът и нелегалните имигранти са задържани. \r\nУведомена е районната прокуратура в Свиленград. Срещу нелегалните имигранти е образувано бързо производство по чл.279, ал.1 от НК. Те са настанени в Специален дом за временно настаняване на чужденци-Любимец. Срещу водача на автомобила е образувано бързо производство по чл. 281 от НК. Работата по случая продължава.", "date": "2018.11.28", "title": "ГД \"Гранична полиция\": Служители на ГПУ \"Ново село\" са задържали 13 незаконни имигранти от Афганистан и Пакистан"}
{"url": "http://www.focus-news.net/news/2018/11/28/2595769/ministar-vladislav-goranov-firmi-svarzani-s-ivan-sariev-nikoga-ne-sa-poluchavali-obshtestveni-porachki-ili-subsidii.html", "text": "Фирми, свързани с Иван Сариев, никога не са получавали обществени поръчки или субсидии. Това каза пред журналисти в парламента министърът на финансите Владислав Горанов във връзка с назначената от прокуратурата проверка на жилището му, предаде репортер на  Агенция „Фокус“ . „В петък дадох всички фактически обяснения и повече факти не мога да добавя“, заяви финансовият министър. \r\nПопитан дали фирма, свързана с неговия кръстник, е получавала обществени поръчки, Горанов отговори, че това никога не е ставало. „Никога фирми, свързани с вече публично известния Иван Сариев, не са получавали обществени поръчки или субсидии“, заяви той. Горанов посочи още, че синът на Сариев е работил в Министерството на финансите. „Написал съм в моята декларация, която има за цел да разкрие всички факти и обстоятелства, че преценката ми е, че няма конфликт на интереси със Сариев“, заяви той.  \r\nЦетилена СИМЕОНОВА", "date": "2018.11.28", "title": "Министър Владислав Горанов: Фирми, свързани с Иван Сариев, никога не са получавали обществени поръчки или субсидии"}
{"url": "http://www.focus-news.net/news/2018/11/28/2595759/ministar-biser-petkov-3862-lv-shte-dostigne-sredniyat-razmer-na-pensiyata-prez-2019-g.html", "text": "Средният размер на пенсията на един пенсионер през следващата година ще нарасне с 24 лева, в резултат на индексирането на пенсиите с 5.7% и по-високата тежест на осигурителния стаж и ще достигне 386,27 лева. Това каза министърът на труда и социалната политика Бисер Петков след приемането на бюджета на ДОО за следващата година, предаде репортер на  Агенция „Фокус“ . „Искам дебело да подчертая, че индивидуалният размер на пенсиите и на другите осигурителни плащания зависи от приноса и осигурителното поведение на всеки“, посочи той. „Максималният размер на пенсията ще позволи над 40 хил. пенсионери, чиито пенсии сега са ограничени от тавана, от 1 юли следващата година да получат пълния размер на пенсиите си“, обясни Бисер Петков.  „Пенсиите от началото на следващата година ще се изчисляват по нов начин, който ще улесни бъдещите пенсионери при упражняване на правото им на пенсиониране. По- тясно ще обвърже осигурителните права с осигурителния принос“, каза още социалният министър. \r\nБиляна ИВАНОВА", "date": "2018.11.28", "title": "Министър Бисер Петков: 386,2 лв. ще достигне средният размер на пенсията през 2019 г."}
{"url": "http://www.focus-news.net/news/2018/11/28/2595772/ministar-vladislav-goranov-vsichko-koeto-imahme-kato-angazhiment-za-horata-s-uvrezhdaniya-e-izpalneno-no-shte-analizirame-otkade-idva-novoto-neudovletvorenie.html", "text": "Всичко, което имахме като ангажимент за хората с увреждания, е изпълнено, но ще анализираме откъде идва новото неудовлетворение. Това каза пред журналисти в парламента министърът на финансите Владислав Горанов, предаде репортер на  Агенция „Фокус“ . \r\n„Не искам да има конфронтация по темата за парите за хора с увреждания, защото всичко, което поехме като ангажимент според нашите разбирания – 150 млн. лв. повече за хора с увреждания, е изпълнено. Не съм участвал пряко в дебата в социалната комисия. Разбирам, че окончателните текстове, които са одобрили депутатите, по някакъв начин не удовлетворяват омбудсмана и част от майките на деца с увреждания. Тепърва анализираме откъде точно идва неразбирането, защото всички разговори, които съм имал с омбудсмана по повод Закона за хората с увреждания и Закона за личната помощ, се свеждаха до това, че през 2019 г. освен тези 150 млн. лв., обещани от премиера, няма да се налагат други разходи. Иначе ако се направят различни допускания, Законът за личната помощ може да струва и 1 млрд. лв. – някога обществото може да достигне и до тази сметка. Но най-важното, за което инструктирах моите експерти в работната група, е да направим така законодателството, че средствата в Бюджет 2019 г. да стигнат“, каза още Горанов. \r\nПопитан защо средствата за лична помощ са прехвърлени от бюджета на социалното министерство в централния бюджет, финансовият министър отговори, че се чака окончателно решение за технологията. „Няма никаква пречка от централния бюджет средствата да бъдат прехвърлени по бюджетите на общините или на министерството. Чакаме окончателни законодателни решения относно технологията на предоставяне на тази помощ. Ако ги бяхме предоставили по бюджета на социалното министерство, щеше да е по-сложно“, заяви Горанов. Късно вечерта във вторник майките на деца с увреждания от \"Системата ни убива\", в което заявяват, че отново са излъгани, а след вчерашното заседание на комисията по труда, социалната и демографската политика е станало ясно, че Законът за личната помощ е \"осакатен до степен на 100% инвалидизация\". Майките заявяват, че е извършена подмяна на текстове и законът ще влезе в сила без да има финансов ресурс за неговото прилагане. В обръщение към премиера Бойко Борисов и министър Владислав Горанов, майките заявяват: \"Освен, че ни излъгахте отново, Вие ни се подигравате!\". Писмото завършва с думите: \"Ясно показахте, че нямате капацитет да взимате управленски решения! Време ви е да си ходите, господа! Завинаги, в мир!\" \r\nЦветилена СИМЕОНОВА", "date": "2018.11.28", "title": "Министър Владислав Горанов: Всичко, което имахме като ангажимент за хората с увреждания, е изпълнено, но ще анализираме откъде идва новото неудовлетворение"}
{"url": "http://www.focus-news.net/news/2018/11/28/2595765/veliko-tarnovo-vazstanoveno-e-dvizhenieto-na-mps-nad-12-tona-prez-prohod-na-republikata.html", "text": "Възстановено е движението на МПС над 12 тона през проход на Републиката. Това съобщиха от пресцентъра на  Агенция \"Пътна инфраструктура\" .", "date": "2018.11.28", "title": "Велико Търново: Възстановено е движението на МПС над 12 тона през проход на Републиката"}
{"url": "http://www.focus-news.net/news/2018/11/28/2595774/odobreni-sa-promeni-po-byudzheta-na-ministerstvoto-na-mladezhta-i-sporta-za-2018-g.html", "text": "Правителството одобри промени по бюджета на Министерството на младежта и спорта за 2018 г. за допълнителни плащания в частта на финансирането на бюджетното салдо за сметка на централния бюджет в размер на 18 799 067 лв. във връзка с увеличаване на капитала на търговско дружество. Това съобщиха от пресцентъра на  правителствената информационна служба . \r\nСредствата ще бъдат използвани за довършване на изпълнението на инвестиционен проект „Изграждане на многофункционално съоръжение - Спортна зала „Арена Бургас“ в гр. Бургас“. \r\nВ хода на изпълнението на дейностите по проектиране и изграждане на многофункционалното съоръжение и след извършени обосновки, допълнения, подробни изчисления, работни детайли, е установена необходимостта от изпълнение на допълнителни строително - монтажни дейности за реализация на проекта, които не се явяват промяна на инвестиционните намерения, а тяхно развитие, съобразено с възникнали обстоятелства, които не е могло да бъдат предвидени преди стартиране на изпълнението им. \r\nС реализирането на проекта ще се създадат условия за провеждане на международни, национални, местни спортни, културни и социални събития и подпомагане и насърчаване на развитието на младежките дейности, спорта, физическата активност и на региона като цяло. \r\nС друго правителствено постановление се одобряват вътрешнокомпенсирани промени на утвърдените разходи по области на политики/бюджетни програми по бюджета на Министерския съвет за 2018 г. Промените са в рамките на утвърдените разходи по бюджета на Министерския съвет за 2018 г.", "date": "2018.11.28", "title": "Одобрени са промени по бюджета на Министерството на младежта и спорта за 2018 г."}
{"url": "http://www.focus-news.net/news/2018/11/28/2595776/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  разговаряме с кмета на село Голямо Белово Росица Данкова за подготовката за зимно почистване и поддържане на пътната и уличната мрежа в населеното място. Kоментираме и работата по проект, свързан с ролята на местната общност в годините на Втората световна война, за спасяването на евреите. Ще ви разкажем и за научната конференция във Велико Търново, на която присъстваха представители на община Белово. Тя бе по повод отбелязването на 140 години от началото на организираното военно образование в страната. По темата наш събеседник ще бъде Севдалина Попова, старши експерт „Музейно дело“ в община Белово.  Предаването „Белово – градът на трите планини“ се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.11.28", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/11/28/2595775/ruse-kolona-ot-avtomobili-se-e-obrazuvala-na-patya-pleven-ruse-pri-razklona-za-byala.html", "text": "Колона от автомобили се е образувала на пътя Плевен – Русе при разклона за Бяла. Това съобщи слушател на  Радио „Фокус“ . Той каза още, че на мястото няма служители на „Пътна полиция“, които да регулират движението.", "date": "2018.11.28", "title": "Русе: Колона от автомобили се е образувала на пътя Плевен – Русе при разклона за Бяла"}
{"url": "http://www.focus-news.net/news/2018/11/28/2595778/ministarat-na-kulturata-boil-banov-otlichi-deytsi-na-kulturata-i-izkustvoto.html", "text": "Министърът на културата Боил Банов награди дейци на културата и изкуството на официална церемония в зала „Средец“, предаде репортер на  Агенция „Фокус“ . Преди награждаването министърът на културата заяви, че за него е чест да даде тези награди на будители, които са пазители на духовността и хора, даващи всеки миг от своя живот за развитието на културата.   \r\nНаградени с почетен знак „Златен век“ и грамота за принос в развитието на българската култура бяха поетът Иван Цанев, актрисата Татяна Лолова, певицата Маргарет Николова, историкът проф. Пламен Павлов, проф. Константин Бураджиев, който е посветил живота си на развитието на българската музикална култура, един от авторите на Закона за авторското право и сродните му права Д-р Георги Серагинов и актрисата Теодора Георгиева.  \r\n„Благодаря много на всички, които ценят високо моята личност“, каза по време на награждаването Татяна Лолова. Певицата Маргарет Николова благодари, че е уважен и музикалният жанр, в който тя е творила.  \r\nОт своя страна д-р Георги Серагинов заяви: „Аз нито пея, нито композирам, но съм се старал да поддържам основите на авторското право и се надявам това да е било от полза на всички дейци, които създават и творят културни ценности в България“.  \r\nСъс сребърен почетен знак \"Златен век\" и грамота бяха наградени читалищният деец Петър Горанов, Виктор Любенов, който е предложен от Националното читалище на слепите, Жанета Кацарова, която е предложена от Народното читалище в Шумен, художничката Галина Костова.  \r\nПочетен знак „Златен век“ и грамота получи и Национален Музикален театър „Стефан македонски“ по повод 100 години от създаването на театъра.  \r\nТеодора ПАТРОНОВА", "date": "2018.11.28", "title": "Министърът на културата Боил Банов отличи дейци на културата и изкуството"}
{"url": "http://www.focus-news.net/news/2018/11/28/2595780/dobrich-narodno-chitalishte-yordan-yovkov-1870-g-predstavya-izlozhbata-mila-rodino-posvetena-na-155-godini-ot-rozhdenieto-na-sazdatelya-na-balgarskiya-natsionalen-himn-tsvetan-radoslavov.html", "text": "Народно читалище (НЧ) „Йордан Йовков – 1870 година“ представя изложбата „Мила Родино“, посветена на 155-годишнината от рождението на създателя на българския национален химн Цветан Радославов. Изложбата може да бъде разгледана до края на 2018 година. Това съобщи Димитър Стефанов, експерт „Връзки с обществеността“, предаде кореспондентът на  Радио „Фокус” . Експозицията включва 22 платна. Организирана е от библиотеката при НЧ „Йордан Йовков“ със специалната подкрепа на Регионален академичен център на Българската академия  на науките – Добрич и Висше училище по мениджмънт.  \r\nЦветан Радославов е роден на 20 април 1863 г. година в Свищов. Наследник е на видните свищовски фамилии Павлович, Хаджиденкови и Радославови, които го възпитават в родолюбив и ученолюбив дух. Радославов завършва класическа гимназия във Виена, история и славистика  - в Карловия университет в Прага. Докторант е на известния философ и психолог проф. Вилхелм Вунд в Лайпциг, при когото защитава дисертация на тема „Издирвания върху запаметяването на пространствени отстоявания на полезрението“, за която получава научната степен „Доктор по философия и магистър на изящните изкуства”. След завръщането си в България води упражнения по експериментална психология във Висшето училище в София през учебната 1903-1904 г. и преподава последователно в I, II и III столични мъжки гимназии. Радославов е забележителен преподавател и учител, оказал силно влияние върху своите възпитаници. Сред неговите ученици са бъдещите академици Спиридон Казанджиев, Георги Наджаков, Ангел Балевски, Петър Динеков, писателите Йордан Йовков, Николай Ракитин, Крум Кюлявков, създателят на сградата на днешната Военна академия архитект Александър Дубовник, карикатуристът Александър Жендов и др., както и поколения изтъкнати лекари, учители, художници. Притежаващ и художествен талант, Радославов се изявява като художник, пресъздаващ красотата на природата, бита и човешкия труд, автор е на няколко картини с историческа тематика. Трайният си научен интерес към българската история Радославов изявява в създадените от него статии „Старобългарски царски образи от манастира „Св. Троица” край Търново”, „Титлите на старобългарските царе”, както и в събираните в продължение на целия му живот археологическа и етнографски сбирки, в които колекционира уникални народни шевици и антични и средновековни бронзови и антични монети.  \r\nЦветан Радославов притежава богата ерудиция, задълбочено познаване на съвременни и древни езици, сред които санскрит и широк кръг от интереси, насочени към археологията, етнографията и нумизматиката. Той притежава богата музикална култура и влага възрожденски ентусиазъм за утвърждаването на българския театър и опера, взема живо участие в културния и обществен живот на столицата, в утвърждаването на драматичния им репертоар, като участва и в създаването на музикалното и рисувални училища в столицата. Автор е на философската студия „Емоционалният фактор при мисленето”, на драмите „Еничарин” и „Слава”, но най-ценната част от интелектуалното наследство на Радославов е песента „Мила Родино“. Преминала дълъг път през времето, изтърпяла политически оцветени трансформации, през 1964 г. тя е утвърдена за национален химн на Република България. \r\nЖулиета НИКОЛОВА", "date": "2018.11.28", "title": "Добрич: Народно читалище „Йордан Йовков – 1870 г.“ представя изложбата „Мила Родино“, посветена на 155 години от рождението на създателя на българския национален химн Цветан Радославов"}
{"url": "http://www.focus-news.net/news/2018/11/28/2595779/api-zapochva-poetapno-propuskaneto-na-tezhkotovarnite-avtomobili-po-patya-i-5-byala-ruse.html", "text": "Започва поетапно пропускането на тежкотоварни автомобили над 12 тона по пътя I-5 Бяла – Русе. Това съобщиха от пресцентъра на  Агенция \"Пътна инфраструктура\" . По-рано движението по него беше ограничено за снегопочистване поради снегонавяванията, които на места достигат между половин и един метър. Отсечката се почиства от 16 машини.  \r\n6 машини работят по снегопочистването на пътя I-4 Севлиево - Велико Търново. Отсечката се опесъчава, тъй като са възможни заледявания от спадането на температурите. Необходимо е шофьорите да карат внимателно, със съобразена със зимните условия скорост и да спазват нужната дистанция.", "date": "2018.11.28", "title": "АПИ: Започва поетапно пропускането на тежкотоварните автомобили по пътя I-5 Бяла - Русе"}
{"url": "http://www.focus-news.net/news/2018/11/28/2595783/predsedatelyat-na-bsp-korneliya-ninova-shte-uchastva-v-sreshta-na-liderite-na-partii-ot-stranite-ot-vishegradskata-chetvorka-na-29-i-30-noemvri.html", "text": "На 29 и 30 ноември 2018 г. лидерът на БСП Корнелия Нинова ще участва  в регионална среща на лидерите на партии от страните от Вишеградската четворка - Чехия, Полша, Унгария и Словакия, съобщиха от пресцентъра на  партията . Това е втората среща, на която е поканен председателят на БСП. Първата, във формат четирите партии плюс БСП, се проведе преди шест месеца в Словакия и приключи с обща декларация. В сегашната среща, към петте партии се присъединява и Хърватия. Разговорите между лидерите ще се състоят в град Вишеград, Унгария. Темите са - европейска прокуратура, предстоящите европейски избори, миграция и граничен контрол, кохезия и многогодишна финансова рамка на ЕС 2021- 2027.", "date": "2018.11.28", "title": "Председателят на БСП Корнелия Нинова ще участва в среща на лидерите на партии от страните от Вишеградската четворка на 29 и 30 ноември"}
{"url": "http://www.focus-news.net/news/2018/11/28/2595781/zhelyo-boychev-bsp-byudzhetat-za-2019-g-nosi-po-golemi-neravenstva-i-otdalechava-balgariya-ot-evropa.html", "text": "Бюджетът носи със себе си все по-големи и по-големи неравенства. Ще продължи да отдалечава България от Европа. Това каза депутатът от ПГ на БСП Жельо Бойчев в дебатите по гласуването на държавния бюджет за 2019 година, предаде репортер на  Агенция „Фокус“ . „Няма съмнение, че неравенствата в България са едни от най-големите в Европа“, заяви той. „В бюджета се запазва съотношението на данъчна тежест, на 70% приходи от косвени данъци за сметка на преките данъци. Това по същество прехвърля тежестта върху най-ниско доходните групи“, обясни Жельо Бойчев. „Тежък проблем в страната са все по-големите регионални различия. Има региони, които са „бели петна“. Българските граждани са оставени без перспектива за развитие“, посочи депутатът от БСП. „В бюджета се дава предложение за една плаха стъпка, дори и това е силно казано, с отказ от изравнителната субсидия за големите градове. Това са 21 млн. лева на фона на все по-големите регионални различия“, коментира Бойчев. Той обясни, че БСП предлага два фонда - „Регионално развитие“ с 300 млн. лева за изостаналите региони и фонд за рехабилитация на четвъртокласната пътна мрежа с 400 млн. лева. „За пореден път в бюджета няма отговор на драстичния спад на инвестициите“, обяви Жельо Бойчев. „И тази година няма да се изпълнят капиталовите разходи, които се залагат“, посочи той и уточни, че в бюджета на капиталовите разходи се гледа като на един буфер, а не като средство и стимул за икономически растеж. „Предлагаме Национален фонд за инвестиции, с който да стимулираме бюджета“, каза още Бойчев. \r\nБиляна ИВАНОВА", "date": "2018.11.28", "title": "Жельо Бойчев, БСП: Бюджетът за 2019 г. носи по-големи неравенства и отдалечава България от Европа"}
{"url": "http://www.focus-news.net/news/2018/11/28/2595784/izmenya-se-pravilnikat-za-prilagane-na-zakona-za-natsionalnata-sluzhba-za-ohrana.html", "text": "Правителството прие постановление за изменение на Правилника за прилагане на Закона за Националната служба за охрана. С Решение № 764 от 25.10.2018 г., поради отпаднала необходимост, считано от 1 ноември 2018 г., Министерския съвет отне правото на Националната служба за охрана да управлява имоти - публична държавна собственост, представляващи Стопанство „Кричим“. Това съобщиха от пресцентъра на  правителствената информационна служба . \r\nС приемането на постановлението се постига законосъобразно регламентиране на управлението на стопанството, което вече ще се осъществява от Югозападно държавно предприятие - Благоевград (ЮЗДП).", "date": "2018.11.28", "title": "Изменя се Правилникът за прилагане на Закона за Националната служба за охрана"}
{"url": "http://www.focus-news.net/news/2018/11/28/2595777/ivitsa-dachich-kam-zapada-stiga-igrichki-natisnete-prishtina.html", "text": "Без по-силен международен натиск върху Прищина, новите 100-процентови мита върху сръбските стоки няма да бъдат отменени скоро, заяви министърът на външните работи на Сърбия Ивица Дачич, цитиран от  белградското радио „Б92“ . \r\nДачич, който е също вицепремиер, добави, че не очаква бърза реакция на молбата на Белград до секретариата на ЦЕФТА (Централноевропейско споразумение за свободна търговия) за директни консултации със Съвместния комитет. \r\n„Направихме всичко, предвидено в споразумението. Официално подадохме молба, но без силен международен натиск от тези, които ги създадоха и ги спонсорират, не вярвам, че мерките ще бъдат отменени бързо“, обясни Дачич пред журналистите. \r\nТой посочи, че Сърбия няма да предприема мерки, които ще позволят някои да приравнят Белград с Прищина. \r\n„Очакваме от тях да спрат да играят игрички, защото всички знаем, че те не са истина – че в момента никой не може да повлияе на Прищина. Те могат“, увери Дачич. \r\nОсвен това сръбският външен министър изрази задоволство от призива на държавния секретар на САЩ Майк Помпео към правителството на Косово да отмени търговската блокада. „Но сега да видим как ще завърши всичко“. \r\nПревод и редакция:", "date": "2018.11.28", "title": "Ивица Дачич към Запада: Стига игрички, натиснете Прищина"}
{"url": "http://www.focus-news.net/news/2018/11/28/2595788/predsedatelyat-na-ns-tsveta-karayancheva-mezhdu-parlamentite-na-balgariya-i-frantsiya-ima-dobro-satrudnichestvo-koeto-e-otlichna-osnova-za-oshte-po-aktivno-razvitie-na-dvustrannite-otnosheniya.html", "text": "Между парламентите на България и Франция има добро сътрудничество, което е отлична основа за още по-активно развитие на двустранните отношения. Това заяви председателят на Народното събрание (НС) Цвета Караянчева на среща с делегация на групата за приятелство с България в Националното събрание на Френската република, водена от нейния председател Антоан Ерт. Това съобщиха от пресцентъра на  НС . Френските парламентаристи са на официално посещение в България по покана на председателя на Групата за приятелство България – Франция в Народното събрание Драгомир Стойнев.  \r\n\"Поздравявам членовете на групите за приятелство в Народното събрание и в Националното събрание, които поддържат активен и ползотворен диалог\", каза Цвета Караянчева. Тя подчерта, че парламентаристите много добре осъзнават отговорността си пред своите избиратели и се стремят да предприемат стъпки за решаване на техните проблеми. Председателят на Народното събрание благодари на френския парламент за ангажираното участие на негови представители в срещите, организирани в рамките на първото за България председателство на Съвета на ЕС.  \r\n\"Ако искаме Европа да върви напред, нашите парламенти трябва да работят в добро сътрудничество по всички въпроси, които са общи за ЕС\", отбеляза председателят на групата за приятелство с България в Националното събрание на Френската република Антоан Ерт. Той изрази задоволство от добрия диалог между представителите на парламентите на двете страни.  \r\nНа срещата си с френската делегация заместник-председателят на Народното събрание Емил Христов подчерта, че отношенията между двете страни на всички нива са добри и приятелски. \"Ние винаги сме се възхищавали на това, което французите правят като нация, и отчитаме лидерската роля на Вашата страна в ЕС, посочи той. Само обединени можем да се справим с предизвикателствата, пред които е изправена Европа\", заяви Емил Христов.  \r\n\"Споделяме общата загриженост за климатичните промени и приветстваме лидерската роля на Франция по този въпрос, отбеляза още заместник-председателят на парламента. Българската природа пречиства два пъти повече от замърсяването, което предизвиква нашата икономика\", уточни Емил Христов.  \r\n\"Франция играе ролята на лидер и си поставя за цел да бъдат променени политиките за климата, посочи Антоан Ерт. Всички страни трябва да са обединени в усилията си за борба с промените в климата, необходимо е да се въведат конкретни мерки и параметри, отбеляза той. Франция е лидер по въпросите на климата в ЕС, но тя трябва да направи така, че всички страни по света да вървим в една посока\", уточни председателят на групата за приятелство с България.  \r\nФренските парламентаристи разговаряха и със своите колеги от Групата за приятелство България – Франция. Нейният заместник-председател и председател на Комисията по образованието и науката Милена Дамянова отбеляза, че изучаването на френски език има добри традиции в българското образование. В 146 български училища се изучава има френски език, като 47 от тях са профилирани гимназии, френският език е на трето място сред изучаваните от българските ученици, посочи тя. Милена Дамянова подчерта, че е необходимо да бъдат обсъдени възможностите за задълбочаване на двустранното сътрудничество в сферата на образованието.  \r\nФренските парламентаристи бяха приветствани в пленарната зала на Народното събрание. По-късно те имаха среща с председателя на Комисията по земеделието и храните Десислава Танева.  \r\nНа 29 ноември 2018 г. френските депутати ще разговарят с председателя на Комисията по труда, социалната и демографска д-р Хасан Адемов и с председателя на Комисията по външна политика Народно събрание Джема Грозданова.", "date": "2018.11.28", "title": "Председателят на НС Цвета Караянчева: Между парламентите на България и Франция има добро сътрудничество, което е отлична основа за още по-активно развитие на двустранните отношения"}
{"url": "http://www.focus-news.net/news/2018/11/28/2595770/deny-ukrayna-petro-poroshenko-prizova-sveta-za-edinstvo-i-solidarnost-s-ukrayna-v-zashtitata-na-neynata-demokratsiya-i-svoboda.html", "text": "Президентът на Украйна Петро Порошенко благодари на ръководството на НАТО, Европейския съюз, САЩ и другите страни-партньори за солидарността с Киев „в условията на акт на директна агресия на Русия срещу Украйна“, пише  киевският ежедневник „День“ . \r\nДържавният глава е заявил това в интервю пред американския телевизионен канал CNN „след реакцията на световните лидери на руската агресия против Украйна“, както предава пресслужбата на президента на официалния си уебсайт. \r\nУкраинският президент е разказал за обстоятелствата и детайлите около „агресията на руските военни против украинските моряци, която се състоя позавчера в акваторията на Керченския пролив“. \r\n„Това е първият път, когато Путин вече просто повече не крие, че той е наредил да се използват въоръжените сили и открито да се разстрелят украинските военни на нашите кораби“, подчерта Порошенко. \r\nДържавният глава е подчертал също, че Украйна има двустранно споразумение с Русия за свободно корабоплаване в Азовско и Черно морета и Керченския пролив. \r\n„В съответствие с това споразумение, ние имаме абсолютно свободно придвижване през Керченския пролив и в Азовско море, без каквито и да е ограничения“, заяви украинският президент и добави, че да бъдат задържани, а още повече – да бъдат блокирани – украинските кораби е абсолютно противозаконно съгласно международното право за свобода на корабоплаването. \r\n„Това е много опасен прецедент и ние сме длъжни да осигурим международна реакция, защото утре всеки международен кораб може да бъде подложен на нападение. Ние не можем да се примирим с това“, заключи той. \r\n„Съгласно международното право, това е директен акт на агресия, който попада изцяло под резолюцията на ООН“, продължи Порошенко и уточни, че това „нападение“ се е състояло „в неутралните международни води на Черно море“. \r\nНакрая украинският президент е призовал целия свят да прояви единство и солидарност с Украйна в защитата на нейната свобода и демокрация. \r\nПревод и редакция:", "date": "2018.11.28", "title": "„День“ (Украйна): Петро Порошенко призова света за единство и солидарност с Украйна в защитата на нейната демокрация и свобода"}
{"url": "http://www.focus-news.net/news/2018/11/28/2595762/ministar-biser-petkov-byudzhetat-na-doo-garantira-osiguritelnite-prava-i-sotsialnata-sigurnost-na-grazhdanite.html", "text": "Вярвам, че депутатите днес приеха реалистичен финансов план на осигурителната система за следващата година, който гарантира осигурителните права и социалната сигурност на българските граждани. Това каза министърът на труда и социалната политика Бисер Петков след приемането на бюджета на ДОО за следващата година, предаде репортер на  Агенция „Фокус“ . „Дългите и на моменти разгорещени дебати по бюджета на ДОО доказват, че въпросът за пенсиите е първостепенен политически въпрос“, коментира той. „Няма как да не е така след като в осигурителната система се осигуряват 2,8 млн. работещи българи. За над 2,1 пенсионери тя осигурява основният им доход“, посочи Бисер Петков. „Приходите от осигурителни вноски в бюджета на ДОО за следващата година нарастват с около 15% и покриват 2/3 от осигурителните плащания. Само преди 3 години те финансираха по-малко от 50% от разходите по бюджета на ДОО“, обяви социалният министър. Според него по- голямата финансова автономност и по-малката зависимост на бюджета на ДОО от държавния бюджет е безспорно достойнство. „Минималната работна заплата е и минимален осигурителен доход. Този подход води до увеличение с 4.7% на средния минимален осигурителен доход“, каза още Бисер Петков. \r\nБиляна ИВАНОВА", "date": "2018.11.28", "title": "Министър Бисер Петков: Бюджетът на ДОО гарантира осигурителните права и социалната сигурност на гражданите"}
{"url": "http://www.focus-news.net/news/2018/11/28/2595791/redovno-zasedanie-na-saveta-za-koordinatsiya-v-borbata-s-pravonarusheniyata-zasyagashti-finansovite-interesi-na-es-se-provede-v-mvr.html", "text": "В Министерството на вътрешните работи (МВР) се проведе второто редовно заседание за 2018 г. на Съвета за координация в борбата с правонарушенията, засягащи финансовите интереси на Европейския съюз (Съвета АФКОС). Това съобщиха от пресцентъра на  МВР . Заседанието беше открито и ръководено от заместник-председателя на Съвета АФКОС и заместник-министър на вътрешните работи Милко Бернер.  \r\nНа заседанието бе представeна информация за изпълнението на решенията от първото редовно заседание на Съвета, проведено на 27 април.2018 г. Членовете обсъдиха и приеха Плана за действие за 2019 г. за изпълнение на Националната стратегия за превенция и борба с нередностите и измамите, засягащи финансовите интереси на Европейския съюз за периода 2014-2020 г.  \r\nБеше прието решение за разпределение между Агенция „Митници“ и МВР на получените до момента средства, предоставени на Република България по Споразуменията между Европейската комисия, държавите членки и тютюнопроизводителите PMI, JTI, ITL, BAT, с цел използването им за борба с нелегалното производство, разпространението и контрабандата на цигари в съответствие с целите на подписаните споразумения и националното законодателство.  \r\nУчастниците бяха запознати с организационните промени в ОЛАФ, работата на подгрупата към Консултативния комитет за борба с измамите (COCOLAF) – „Превенция на измамите“, бе предоставена и информация за законодателните предложения на Комисията в областта на борбата с измамите, представени по време на българското председателство на Работна група „Борба с измамите“ към Съвета на ЕС.", "date": "2018.11.28", "title": "Редовно заседание на Съвета за координация в борбата с правонарушенията, засягащи финансовите интереси на ЕС, се проведе в МВР"}
{"url": "http://www.focus-news.net/news/2018/11/28/2595787/burgas-dvizhenieto-prez-rishki-prohod-v-uchastaka-s-prilep-s-lozarevo-se-osashtestvyava-v-edna-lenta-poradi-katastrofiral-tezhkotovaren-avtomobil.html", "text": "Движението по път II-73 през Ришки проход в участъка с. Прилеп - с. Лозарево се осъществява в една лента, поради катастрофирал тежкотоварен автомобил. Това съобщиха от пресцентъра на  Агенция \"Фокус\" .", "date": "2018.11.28", "title": "Бургас: Движението през Ришки проход в участъка с. Прилеп - с. Лозарево се осъществява в една лента, поради катастрофирал тежкотоварен автомобил"}
{"url": "http://www.focus-news.net/news/2018/11/28/2595786/tass-mvnr-na-rusiya-e-pokanilo-rakovodstvoto-na-hamas-v-moskva.html", "text": "Министерството на външните работи на Русия е отправило официална покана на ръководителя на политическото бюро на движението ХАМАС Исмаил Хания да посети Москва, се казва в разпространено в сряда заявление от неговата пресслужба, публикувано от портала Palinfo, предава  ТАСС . \r\nПо неговата информация, официалната покана е предадена от намиращия се на визита в Ивицата Газа ръководител на представителството на Русия при Палестинската национална администрация Айдар Аганин. Както се отбелязва, срещата с Хания, на която са обсъдени „последните събития на вътрешната и международната арена“, се е провела по-рано през деня в офиса на последния в град Газа. \r\nЛидерът на ХАМАС, в хода на разговорите, е „оценил високо позицията на Русия по отношение на палестинския въпрос“. От своя страна, посочва порталът, руският дипломат е уверил, че неговата страна „ще приложи всички възможни усилия на всички нива, за да подкрепи палестинците“. \r\nЗасега няма официално потвърждение от руска страна. \r\nПревод и редакция:", "date": "2018.11.28", "title": "ТАСС: МВнР на Русия е поканило ръководството на ХАМАС в Москва"}
{"url": "http://www.focus-news.net/news/2018/11/28/2595789/mvr-zapochva-izpalnenieto-na-noviya-programen-period-po-norvezhkiya-finansov-mehanizam-2014-2021-g.html", "text": "Утре, 29 ноември, от 11.00 часа „Оборище 5 – галерия и зала“ в София, в присъствието на заместник-министър Милко Бернер и посланика на Кралство Норвегия Лиз Николин Клевен Гревстад ще бъде отбелязано официалното откриване на програма „Вътрешни работи“, финансирана от Норвежкия финансов механизъм 2014-2021 г. Това съобщиха от пресцентъра на  МВР . На практика се поставя началото на новия програмен период за български проекти в областта на вътрешните работи, финансирани от финансовия механизъм.  \r\nПрограмата е с общ бюджет над 25 млн. евро и ще финансира проекти в приоритетните сектори убежище и миграция, предотвратяване и борба с престъпността, противодействие на корупцията и икономическата престъпност.", "date": "2018.11.28", "title": "МВР започва изпълнението на новия програмен период по Норвежкия финансов механизъм 2014-2021 г."}
{"url": "http://www.focus-news.net/news/2018/11/28/2595782/gazeta-express-srabskite-kmetove-v-yuzhno-kosovo-nyamat-namerenie-da-podavat-ostavka.html", "text": "Кметовете на шестте сръбски общини на юг от река Ибър подкрепиха решението на четиримата градоначалници от северната част на страната да си подадат оставката в знак на протест срещу въведените 100-процентови вносни мита върху сръбските стоки, но заявиха, че нямат намерение да последват примера им, пише  електронното издание на прищинския ежедневник Gazeta Express . \r\nГрадоначалниците на южните косовски сръбски общини излязоха със съобщение до пресата, че подкрепят колегите си, но нямат намерение да подават оставка „заради различните обстоятелства“. Освен това те обявиха, че се противопоставят на търговската блокада срещу Сърбия и се зарекоха да се борят срещу, както казаха те, „дискриминацията и нарушенията на правата на косовските сърби“. \r\nПревод и редакция:", "date": "2018.11.28", "title": "Gazeta Express: Сръбските кметове в Южно Косово нямат намерение да подават оставка"}
{"url": "http://www.focus-news.net/news/2018/11/28/2595790/blagoevgrad-5-zlatni-medala-za-grada-specheli-pluvkinya-ot-gd-sport-na-natsionalen-shampionat-po-pluvane-na-25-m-za-rodeni-prez-20062007-godina.html", "text": "5 златни медала за Благоевград спечели плувкиня от „GD SPORT“ на Национален шампионат по плуване на 25 м за родени през 2006/2007 година. Това съобщиха от пресцентъра на  Община Благоевград . \r\nКалина Захариева спечели 5 златни медала от 5 възможни. Тя грабна златото в категории 100, 200, 400м свободен стил, 200 м гръб, 200 м съч. Тя подобри досегашния 31- годишен национален рекорд на 200 м свободен стил. Тя спечели общо 9 златни /от 10 индивидуални дисциплини/ медала от двете Държавни първенства по плуване на 25м и 50- метров басейн. \r\nНационален шампионат по плуване на 25м басейн за родени 2006/07г се проведе в Пловдив. В него участие взеха над 400 участници от 50 отбора.     \r\nКалина Захариева се състезава в СК „GD Sport“, с ръководител Екатерина Георгиева. През 2017 година тя подобри 4 национални рекорда във възраст 10-11 годишни. Спечели 26 златни, 8 сребърни, 8 бронзови медала и 4 купи за най- добър състезател в нейната възраст на състезания в България, Сърбия, Македония, Гърция, Косово. Младата надежда става 7 пъти държавен шампион.", "date": "2018.11.28", "title": "Благоевград: 5 златни медала за града спечели плувкиня от „GD SPORT“ на Национален шампионат по плуване на 25 м за родени през 2006/2007 година"}
{"url": "http://www.focus-news.net/news/2018/11/28/2595785/shumen-vazstanoveno-e-dvizhenieto-po-pat-i-7-v-rayona-na-selo-izgrev.html", "text": "Възстановено е движението по път I-7 в района на село Изгрев. Това съобщиха от пресцентъра на  Агенция \"Пътна инфраструктура\" .", "date": "2018.11.28", "title": "Шумен: Възстановено е движението по път I-7 в района на село Изгрев"}
{"url": "http://www.focus-news.net/news/2018/11/28/2595795/kmetat-na-sofiya-yordanka-fandakova-shte-proveri-izpalnenieto-na-remonta-na-zdravnata-sluzhba-v-selo-mramor-na-29-noemvri.html", "text": "Кметът на София Йорданка Фандъкова ще провери изпълнението на ремонта на здравната служба в село Мрамор. Това съобщиха от пресцентъра  Столична община . Събитието ще се проведе на 29 ноември, от 11.00 часа.", "date": "2018.11.28", "title": "Кметът на София Йорданка Фандъкова ще провери изпълнението на ремонта на здравната служба в село Мрамор на 29 ноември"}
{"url": "http://www.focus-news.net/news/2018/11/28/2595794/ministerstvoto-na-turizma-priklyuchi-proverkata-za-statuta-na-turoperatori-vav-vrazka-s-ekskurziya-do-egipet-firmite-sa-korektni-imat-validni-zastrahovki-otgovornost-na-turoperatora.html", "text": "Министерството на туризма извърши обстойна проверка на туроператорите във връзка с проведена екскурзия до Египет. Това съобщиха от пресцентъра на  министерството .  \r\nИнспекцията констатира, че „АБАКС“ ЕООД е регистриран като туроператор и туристически агент в Националния туристически регистър (НТР). Дружеството има валидна застраховка „Отговорност на туроператорa“ на стойност 1,4 млн. лв. с валидност 7  септември 2019 г.  \r\nPosoka. com е с регистрация в Националния туристически регистър като туроператор и туристически агент. Дружеството има валидна застраховка „Отговорност на туроператора“. Лимитът й е 75 хил. лв., а срокът на валидност е 2 юни 2019 г.   \r\nСпоред Закона за туризма наличието на валидна полица е условие всяка фирма да изпълнява и предоставя туроператорски услуги.   \r\nПроверката на Министерството на туризма показа, че в случая с пътуването на българската група в Египет, туристическа агенция Posoka.com не е организатор на туристическия пакет и няма касателство по отношение на провеждането на екскурзията или съпровождащите самолетни полети.", "date": "2018.11.28", "title": "Министерството на туризма приключи проверката за статута на туроператори във връзка с екскурзия до Египет, фирмите са коректни, имат валидни застраховки \"Отговорност на туроператора\""}
{"url": "http://www.focus-news.net/news/2018/11/28/2595793/pravitelstvoto-odobri-proekt-za-investitsionen-razhod-osiguryavane-na-letatelnata-godnost-na-samoleti-mig-29.html", "text": "Правителството прие проект за инвестиционен разход „Осигуряване на летателната годност на самолети МиГ- 29“. Документът е разработен в съответствие с чл. 27, т.8а от ЗОВСРБ, като в него са представени необходимостта от осигуряване на летателната годност на част от самолетите МиГ-29. Това съобщиха от пресцентъра на  правителствената информационна служба . \r\nОсновните параметри на проекта за инвестиционен разход са: брой самолети – 8; ориентировъчна цена - до 81 294 416 млн. лв. без ДДС. \r\nПроектът за инвестиционен разход за осигуряване на летателната годност на самолетите МиГ-29 е пряко свързан с изпълнението на задачата по Air Policing в единната интегрирана система за ПВО на НАТО (NATINAMDS), като част от ангажиментите на България към Алианса по отношение на охраната на въздушното пространство. \r\nРеализирането на проекта е в пряка зависимост от осъществяването на проекта за придобиване на нов тип боен самолет и е от изключителна важност, както за националната сигурност и отбраната на страната, така и за прилагане на механизмите на колективната отбрана на НАТО и общата политика за сигурност и отбрана на ЕС. \r\nОсигуряването на летателната годност на самолети МиГ-29 ще позволи запазването на придобити отбранителни способности в периода до придобиване на новия тип боен самолет и в транзитния период на усвояването и декларирането му в оперативна готовност. \r\nПравителството одобри също така допълнителни разходи по бюджета на Министерството на отбраната за 2018 г. в размер до 45 739 959 лв., за сключване на договори за осигуряване на летателната годност на самолети МиГ-29 по рамково споразумение с AO „РСК „МиГ“. Средствата се осигуряват за сметка на преструктуриране на разходите по централния бюджет за 2018 г. \r\nСъс сключването на договорите ще се създадат необходимите условия Военновъздушните сили да поддържат способности за контрол на въздухоплаването и за гарантиране на въздушния суверенитет (Air Policing), за прилагане на механизмите на колективната отбрана на НАТО и общата политика за сигурност и отбрана на Европейския съюз.", "date": "2018.11.28", "title": "Правителството одобри проект за инвестиционен разход „Осигуряване на летателната годност на самолети МиГ- 29“"}
{"url": "http://www.focus-news.net/news/2018/11/28/2595797/odobren-e-proekt-za-investitsionen-razhod-vazstanovyavane-na-letatelnata-godnost-na-samoleti-su-25.html", "text": "Правителството прие Проект за инвестиционен разход „Възстановяване на летателната годност на самолети Су-25“. Документът е разработен в съответствие с чл. 27, т.8а от ЗОВСРБ, като в него е представена необходимостта от възстановяването на летателната годност на самолетите Су-25. Необходимите средства за изпълнение на проекта са до 99 012 000 лв. с ДДС (82 510 000 лв. без ДДС). Това съобщиха от пресцентъра на  правителствената информационна служба . \r\nИзпълнението на Проекта ще позволи възстановяване на летателната годност на самолетите Су-25 и запазване на придобити отбранителни способности в периода до придобиване на новия тип боен самолет и достигането до оперативна готовност за използване на същия за действия по земни/надводни цели – роля „Въздух - Повърхност“.  \r\nПравителството одобри също допълнителни разходи в размер до 82 510 000 лв. по бюджета на Министерството на отбраната за 2018г., за сключване на договор/и за възстановяване на летателната годност на самолети Су-25. Необходимите средства за изпълнението на проекта се осигуряват за сметка на преструктуриране на разходите по централния бюджет за 2018 г.", "date": "2018.11.28", "title": "Одобрен е проект за инвестиционен разход „Възстановяване на летателната годност на самолети Су-25“"}
{"url": "http://www.focus-news.net/news/2018/11/28/2595800/ministar-krasimir-valchev-i-zamestnik-ministar-denitsa-sacheva-shte-uchastvat-v-predstavyaneto-na-instrumenta-selfie-v-sofiya-na-29-dekemvri.html", "text": "На 29 ноември, от 11.30 часа в 137 СУ „Ангел Кънчев“ (бул. „Европа“ 135) министър Красимир Вълчев и заместник-министър Деница Сачева ще участват в представянето на инструмента SELFIE, чрез който училищата и учениците могат да направят оценка на дигиталната среда и дигиталните си умения. Това съобщиха от пресцентъра на  Министерство на образованието и науката  (МОН). Електронната платформа е създадена в подкрепа на иновативните училища, отворени към преподаване и учене чрез цифровите технологии.", "date": "2018.11.28", "title": "Министър Красимир Вълчев и заместник-министър Деница Сачева ще участват в представянето на инструмента SELFIE в София на 29 декември"}
{"url": "http://www.focus-news.net/news/2018/11/28/2595801/haskovo-rayonna-prokuratura-svilengrad-privleche-kato-obvinyaem-po-barzo-proizvodstvo-i-zadarzha-30-godishen-mazh-za-podpomagane-na-chuzhdi-grazhdani-da-preminat-nezakonno-prez-stranata.html", "text": "Районна прокуратура-Свиленград привлече като обвиняем по бързо производство В.А., на 30 г., за подпомагане, чрез осигуряване на транспорт, на чужди граждани да преминат в страната в нарушение на закона, с цел да набави за себе си имотна облага -  престъпление по чл. 281 ал. 2 т.1 т.4 и т.5 във вр. ал. 1 от Наказателния кодекс. Това съобшиха от  Апелативна прокуратура-Пловдив . \r\nДо момента е установено, че на 27 ноември 2018 г., около 01 часа през нощта, в землището на гр. Свиленград, обл. Хасково, полицейски служители от ГПУ-Ново село,  спрели за проверка микробус, марка „Мерцедес“, с българска регистрация, управляван от В.А., на 30 г. В автомобила пътували 13 чужди граждани, които били  без документи за самоличност и без съответното разрешение на пребивават на територията на страната. Пред полицейските служители те съобщили, че са граждани на Пакистан и Афганистан, като сред тях имало и три деца, на възраст от 12 до 15 г. Установено е, че чуждите граждани влезли от Република Гърция в Република България без разрешение на надлежните органи на властта. Обвиняемият В.А. е задържан за срок от 72 часа с постановление на наблюдаващия прокурор. Бързото производство ще приключи в законния срок.", "date": "2018.11.28", "title": "Хасково: Районна прокуратура-Свиленград привлече като обвиняем по бързо производство и задържа 30-годишен мъж за подпомагане на чужди граждани да преминат незаконно през страната"}
{"url": "http://www.focus-news.net/news/2018/11/28/2595798/stara-zagora-vazstanoveno-e-dvizhenieto-po-pat-ii-55-prez-prohod-na-republikata-v-rayona-na-selo-pchelinovo.html", "text": "Възстановено е движението по път II-55 през проход на Републиката в района на село Пчелиново. Това съобщиха от пресцентъра на  Агенция \"Пътна инфраструктура\" .", "date": "2018.11.28", "title": "Стара Загора: Възстановено е движението по път II-55 през проход на Републиката в района на село Пчелиново"}
{"url": "http://www.focus-news.net/news/2018/11/28/2595803/sofiya-patyat-veliko-tarnovo-sofiya-posoka-stolitsata-e-zatvoren-na-20-km-sled-izlizane-ot-grada.html", "text": "Пътят Велико Търново – София , посока София е затворен на 20 км. след излизане от града. Това съобщи слушател на  Радио „Фокус“ . Образувала се е колона от автомобили, каза още той. \r\n\"Фокус\" проверява информацията", "date": "2018.11.28", "title": "София: Пътят Велико Търново – София , посока столицата е затворен на 20 км. след излизане от града"}
{"url": "http://www.focus-news.net/news/2018/11/28/2595805/api-dvizhenieto-na-mps-nad-12-tona-po-pat-botevgrad-sofiya-v-uchastaka-bebresh-vrachesh-v-posoka-stolitsata-e-ogranicheno-poradi-snegopochistvane.html", "text": "Временно движението на МПС над 12 тона по път I-1 Ботевград – София в участъка Бебреш – Врачеш в посока София е ограничено, поради обилен снеговалеж и снегопочистване. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.11.28", "title": "АПИ: Движението на МПС над 12 тона по път Ботевград – София в участъка Бебреш – Врачеш в посока столицата е ограничено поради снегопочистване."}
{"url": "http://www.focus-news.net/news/2018/11/28/2595804/miroslav-komitski-zam-oblasten-upravitel-na-vratsa-patnata-nastilka-po-glaven-pat-e-79-e-pochistena-veche-do-asfalt-prekasnato-e-el-snabdyavaneto-v-tri-obshtini-v-oblastta.html", "text": "Пътната настилка по главен път Е-79 е почистена вече до асфалт, каза за  Радио „Фокус“ – Видин  Мирослав Комитски, зам. областен управител на Враца. „Сутринта имахме проблеми по главен път Е-79 между разклона за село Бели Извор и разклона за Враца- Вършец имаше аварирал тежкотоварен камион, наложи се да го извадим от пътното платно, но втори тежкотоварен камион аварира и се наложи да затворим движението за автомобили над 12 тона. Към 12.30 ч. движението бе възстановено за всички автомобили“, заяви Комитски. Той посочи, че е имало и ограничение за движението по пътя от град Оряхово за село Вадим. Там са паднали дървета, които са препречили пътното платно, от Областно пътно управление са отстранили падналите дървета и в момента пътят е проходим. „Прекъснато е ел. снабдяването в три общини на територията на областта. Аварирал е далекопровод „Ботуня“ и ел. снабдяването е спряло в селата Ботуня, Краводер,  Главаци и Чирен. Има счупен стълб на далекопровод в местността Рашев дол в община Мездра, без ток са населените места в Искърското дефиле“, обясни зам.областния управител на Враца.Той посочи, че в момента екипи на ЧЕЗ работят и възстановяват ел. захранването. „Няма бедстващи хора на територията на областта, няма населени места, които са обявили бедствено положение“, допълни Комитски. \r\nАнна ЛОЗАНОВА", "date": "2018.11.28", "title": "Мирослав Комитски, зам. областен управител на Враца: Пътната настилка по главен път Е-79 е почистена вече до асфалт, прекъснато е ел. снабдяването в три общини в областта"}
{"url": "http://www.focus-news.net/news/2018/11/28/2595799/ministar-biser-petkov-finansiraneto-na-zakonoproektite-za-horata-s-uvrezhdaniya-e-osigureno-iznenadan-sam-ot-ostrata-reaktsiya-na-maykite-ot-sistemata-ni-ubiva.html", "text": "Финансирането на законопроектите за хората с увреждания е осигурено и съм изненадан от острата реакция на майките на деца с увреждания. Това каза министърът на труда и социалната политика Бисер Петков пред журналисти в Народното събрание, предаде репортер на  Агенция „Фокус“ . \r\nПетков обясни, че с представители на майките на деца с увреждания се работи много интензивно и ежедневно. „Но разминаванията произтичат може би от това, че понякога представителите на инициативата се променят. Тоест, идват различни хора и не знам доколко комуникацията е добра, за да се знае какво е договорено. Защото много често нещата се рестартират – т.е. предишния ден е приключено с една договорка, а след това се започва отново. Очакванията бяха, че имаме съгласие по тези текстове и за нас беше изненада, че имаше остра реакция по време на вчерашното заседание на комисията. Финансирането е ясно, то многократно е коментирано. Ресурсите ще осигурят финансирането по двата законопроекта – това е и ангажиментът, който беше записан“, каза още социалният министър. Той припомни, че за двата законопроекта – Законопроектът за личната помощ и Законопроектът за хората с увреждания, се заделят допълнително 150 млн. лв., така че споразумението се спазва.  \r\n„Бях изненадан, че имаше такава остра реакция и напрежение, след като до понеделник всички страни работиха заедно и очакването беше няма несъгласие по текстовете на Законопроекта за личната помощ. Явно има още някои неща, които трябва да бъдат изчистени, за да бъде възстановено напълно доверието. Ще работим за това, защото много работа беше постигната. Факт е, че Законопроектът за личната помощ беше подкрепен единодушно, което показва волята да бъде прието и Законопроектът за хората с увреждания. Така че се надявам в последваща комуникация да изясним неяснотите“, заяви още Петков. \r\nЦветилена СИМЕОНОВА", "date": "2018.11.28", "title": "Министър Бисер Петков: Финансирането на законопроектите за хората с увреждания е осигурено, изненадан съм от острата реакция на майките от \"Системата ни убива\""}
{"url": "http://www.focus-news.net/news/2018/11/28/2595792/stara-zagora-vremenno-dvizhenieto-po-pat-ii-55-prez-prohoda-na-republikata-e-ogranicheno-za-dvizhenie-v-rayona-na-s-pchelinovo-poradi-izteglyane-na-avarirali-tezhkotovarni-avtomobili.html", "text": "Временно движението по път II-55 през прохода на Републиката е ограничено за движение в района на с. Пчелиново, поради изтегляне на аварирали тежкотоварни автомобили. Това съобщиха от пресцентъра на  Агенция Пътна инфраструктура\" .", "date": "2018.11.28", "title": "Стара Загора: Временно движението по път II-55 през прохода на Републиката е ограничено за движение в района на с. Пчелиново, поради изтегляне на аварирали тежкотоварни автомобили"}
{"url": "http://www.focus-news.net/news/2018/11/28/2595810/vesela-omaynikova-oits-sliven-firmi-ot-oblastta-sa-uspeli-da-usvoyat-nad-43-mln-leva-bezvazmezdna-pomosht-po-69-evropeyski-proekti.html", "text": "Фирми от област Сливен са успели да усвоят над 43 млн. лева безвъзмездна помощ по 69 европейски проекти. Това съобщи пред журналисти Весела Омайникова, ръководител на Областния информационен център (ОИЦ), предаде репортер на  Радио „Фокус“ – Сливен . \r\nПрез двата програмни периода фирмите от областта са модернизирали работния процес и са подобрили своите икономически показатели. Освен това местните фирми  са повишили производствения си капацитет, като са инвестирали в съвременни технологии и оборудване. \r\nОмайникова представи и условията за кандидатстване по започващата процедура „Подобряване на производствения капацитет в малките и средни предприятия“ . Тя  е насочена към микро, малки и средни предприятия. Основното условие при кандидатстване е фирмите да  имат минимум три приключени финансови години преди датата на обявяване на процедурата. \r\nБезвъзмездната финансова помощ, която фирмите могат да получат, е различен в зависимост от категорията на предприятието. За микро и малки фирми, развиващи дейност в област Сливен, предвидената помощ е до 70%, а максималното финансиране за дейности, реализирани от средни предприятия, е 60%. Целевата помощ по процедурата ще се предоставя за закупуване на ново оборудване, а също и за разработване на софтуер, необходими за реализиране на пазара на продукти. \r\nЛюдмила ЙОРГОВА", "date": "2018.11.28", "title": "Весела Омайникова, ОИЦ – Сливен: Фирми от областта са успели да усвоят над 43 млн. лева безвъзмездна помощ по 69 европейски проекти"}
{"url": "http://www.focus-news.net/news/2018/11/28/2595802/ministar-biser-petkov-nad-80-hil-hora-s-uvrezhdaniya-shte-imat-pravo-na-lichna-pomosht-prez-2019-g.html", "text": "Над 80 хил. хора с увреждания ще имат право на лична помощ през 2019 г. Това каза министърът на труда и социалната политика Бисер Петков пред журналисти в Народното събрание, предаде репортер на  Агенция „Фокус“ . \r\nПопитан как ще коментира твърдението, че увеличените на 71 млн. лв. средства в Закона за личната помощ са недостатъчни и ще продължи да има хора в списъците с чакащи за асистенти, Петков коментира: „Тези средства са разчетени на база на броя потребители на услугата за личен и социален асистент. Понастоящем потребителите са около 23-24 000. И в нашата договореност на майките на деца с увреждания по плана за действие е тези, които получават тази услуга, да продължат да я получават по досегашния ред и обем часове, но същевременно ще имат право да минат оценка за определяне на лична помощ.“ \r\nПетков обясни, че не може да се направи съвсем точен разчет какви биха били резултатите от тези индивидуални оценки. „През 2019 г. право на лична помощ ще имат хора с увреждания, които са с над 90% с чужда помощ, и деца с увреждания, които са с над 50% чужда помощ. А разчетите, които имаме на база на данните, са, че тази съвкупност е над 80 хил. души“, каза още той. Петков посочи, че новото в законопроекта е, че хората с увреждания или техни представители ще могат сами да си изберат асистента и да осъществяват контрол върху него. \r\nЦветилена СИМЕОНОВА", "date": "2018.11.28", "title": "Министър Бисер Петков: Над 80 хил. хора с увреждания ще имат право на лична помощ през 2019 г."}
{"url": "http://www.focus-news.net/news/2018/11/28/2595796/afp-putin-i-mohamed-bin-salman-shte-obsadyat-sluchaya-hashogi-na-sreshtata-na-g-20.html", "text": "Руският президент Владимир Путин ще обсъди случая „Хашоги“ с престолонаследника на Саудитска Арабия Мохамед бин Салман на срещата на Г-20 в Буенос Айрес, съобщиха от Кремъл в сряда, предава  AFP . \r\nЮри Ушаков, помощникът на руския президент, заяви на брифинг за медиите, че двамата лидери ще се срещнат в Аржентина. \r\n„Разбира се, че ще говорят по този въпрос“, отговори той на съответстващ въпрос на журналист. \r\nНо, добави Ушаков, основната цел на срещата ще бъде развитието на руско-саудитските отношения. \r\nПревод и редакция:", "date": "2018.11.28", "title": "AFP: Путин и Мохамед бин Салман ще обсъдят случая „Хашоги“ на срещата на Г-20"}
{"url": "http://www.focus-news.net/news/2018/11/28/2595812/silistra-patishtata-v-obshtinata-sa-silno-zasnezheni.html", "text": "Пътищата в община Силистра са силно заснежени и на места навяванията достигат критична височина. Това съобщиха от  Общината . Препоръчва се да се пътува с повишено внимание и само, ако е наложително. Няма населени места без ток и вода към 15 часа, въпреки силния вятър. Всички почистващи машини от фирмите отговарящи за снегопочистването са на терен. В село Калипетрово работят 6 машини, а 4 в село Айдемир. Снегопочистващите фирми осигуряват необходимите количества сол, пясък и луга и организират опесъчаването на всички наклонени участъци и големи кръстовища.", "date": "2018.11.28", "title": "Силистра: Пътищата в общината са силно заснежени"}
{"url": "http://www.focus-news.net/news/2018/11/28/2595813/gd-granichna-politsiya-vremenno-e-preustanoveno-preminavaneto-prez-gkpp-kaynardzha.html", "text": "Поради усложнената метеорологична обстановка на територията на област Силистра – снеговалеж, придружен с вятър, е преустановен пропускателния режим през граничния пункт \"Кайнарджа\".Това съобщиха от пресцентъра на  ГД \"Гранична полиция\" . \r\nНационалната метеорологична администрация на Румъния е въвела код „жълто“ на територията на съседната област Калъраш, като прогнозира и за 29 ноември обилен снеговалеж и силен вятър. \r\nВременно е преустановена дейността на фериботните платформи, обслужваща граничните пунктове Свищов – Зимнич и  Никопол – Турну Мъгуреле. \r\nФериботната платформа на ГКПП Оряхово ще пътува само в светлата част от денонощието, съобразено с метеорологичните условия. \r\nГД „Гранична полиция“ препоръчва на гражданите да използват алтернативни маршрути.", "date": "2018.11.28", "title": "ГД \"Гранична полиция\": Временно е преустановено преминаването през ГКПП \"Кайнарджа\""}
{"url": "http://www.focus-news.net/news/2018/11/28/2595809/veliko-tarnovo-intenzivno-se-obrabotvat-glavnite-ulitsi-sreshtu-zamrazvane-v-grada.html", "text": "Кметът на Велико Търново Даниел Панов разпореди интензивна обработка през следващите часове на основните трафик улици във Велико Търново, включително и в кварталите. Третирането ще бъде със смес от химически материал и сол, а целта е да не се стигне до заледявания. Всички 20 машини на снегопочистващата фирма работят на територията на града, а  валежите продължават и към момента. Това съобщиха от пресцентъра на  Община Велико Търново .  \r\nОсигурена е нормална проходимост на първостепенната пътна мрежа, както и по маршрутите на обществения транспорт. Автобусите се движат нормално. Докато продължава да вали, приоритетна е обработката именно на първостепенните улици. След спирането на снеговалежа и пълното почистване на основната трафик мрежа работата продължа приоритетно по второстепенните и малките квартални улици. \r\nДаниел Панов сформира оперативен щаб, който непрекъснато следи обстановката в града и общината и координира дейностите по снегопочистване. Няма населени места без ток и вода, няма и затворели или непроходими пътища.  Поддържа се постоянна връзка и с фирмите, които чистят пътищата в общината и областта. \r\nСигнали, свързани със зимната обстановка, могат да бъдат подавани на телефон 062/619102.", "date": "2018.11.28", "title": "Велико Търново: Интензивно се  обработват главните улици срещу замръзване в града"}
{"url": "http://www.focus-news.net/news/2018/11/28/2595811/dobrich-ostava-v-sila-ogranichenieto-za-avtomobili-nad-12-tona-vavedeno-po-napravlenieto-dobrich-silistra.html", "text": "Остава в сила ограничението за автомобили над 12 тона, въведено по направлението Добрич-Силистра. Това съобщи дежурният в Областния съвет за сигурност, предаде кореспондентът на  Радио „Фокус” – Варна . Машини на пътноподдържащата фирма продължават да разчистват и опесъчават пътните отсечки заради обилен снеговалеж в цялата област. Към 16,30 часа няма постъпила информация за бедстващи населени места и граждани. Продължава интензивният снеговалеж, има условия за образуване на навявания. По-рано днес по Околовръстния път на Добрич е имало закъсали четири ТИР-а, които вече са изтеглени.  \r\nЖулиета НИКОЛОВА", "date": "2018.11.28", "title": "Добрич: Остава в сила ограничението за автомобили над 12 тона, въведено по направлението Добрич-Силистра"}
{"url": "http://www.focus-news.net/news/2018/11/28/2595815/varna-ogromno-zadrastvane-se-e-obrazuvalo-na-asparuhoviya-most.html", "text": "Огромно задръстване се е образувало на Аспаруховия мост във Варна в следобедните часове, предаде репортер на  Радио „Фокус“ – Варна . В посока към квартал „Аспарухово“ се е натрупала дълга опашка от автомобили. По информация на началника на общинското звено по гражданска защита Купен Пашов, състоянието на асфалтовата настилка на съоръжението се следи непрекъснато. При необходимост пътят ще бъде обработван срещу обледяване. Според шофьори в дясното платно на моста е имало спрян снегорин, но в посока към квартала е аварирал автомобил и това затруднява движението. Водачите негодуват, че настилката е заледена. \r\nДиана СТОЕВА", "date": "2018.11.28", "title": "Варна: Огромно задръстване се е образувало на Аспаруховия мост"}
{"url": "http://www.focus-news.net/news/2018/11/28/2595816/ministar-rumen-porozhanov-shte-uchastva-v-den-na-balgarskiya-proizvoditel-v-dve-ot-golemite-targovski-verigi.html", "text": "На 29 ноември министърът на земеделието, храните и горите Румен Порожанов ще посети търговските вериги „Метро“ и „Билла“, в които ще се проведе Ден на българския производител. Това съобщиха от пресцентъра на  Министерство на земеделието, храните и горите  (МЗХГ). Събитията са част от кампанията на министерството „Аз подкрепям българските производители, подкрепи ги и ти!  \r\nВ 10.00 часа министърът ще бъде в магазин „Метро“ - София на бул. „Цариградско шосе“ №7-11, а в 12.30 часа в магазин „Билла“ – Пловдив на бул. „Александър Стамболийски“ № 131.  \r\nПо-късно през деня, министър Порожанов ще открие Осмия Национален агро семинар, който ще се проведе в  „Гранд Хотел Пловдив“ от  13.00 часа. Събитието се организира от Националната асоциация на зърнопроизводителите.", "date": "2018.11.28", "title": "Министър Румен Порожанов ще участва в Ден на българския производител в две от големите търговски вериги"}
{"url": "http://www.focus-news.net/news/2018/11/28/2595817/mosv-nuzhni-sa-proaktivni-deystviya-za-spravyane-s-posleditsite-ot-izmenenieto-na-klimata.html", "text": "Нужни са проактивни действия за справяне с последиците от изменението на климата. Това каза Боряна Каменова, директор на дирекция „Политики по изменение на климата“ в Министерство на околната среда и водите, на закриващата пресконференция по проект „Национална стратегия за адаптация към изменението на климата и План за действие“, съобщиха от  МОСВ . Тя уточни, че е необходимо да се постигне дългосрочна и високоефективна икономическа, социална и екологична устойчивост чрез интегриране на адаптационни мерки във всички сектори, за да могат българските граждани, частният сектор и държавните институции да се подготвят и защитят по подходящ начин от уязвимостта, произтичаща от изменението на климата.  \r\nПодготовката на стратегията е в изпълнение на проекта „Национална стратегия за адаптация към изменението на климата и План за действие“, финансиран по Оперативна програма „Добро управление 2014-2020 г.“. Бенефициент по договор BG05SFOP001-2.001-0007/10.04.2018 г. е МОСВ, а изпълнител – екип на Световната банка (СБ). \r\nВ рамките на проекта за първи път в България е изготвен макроикономически анализ, като част от рамковия документ. В анализа са оценени социално-икономическите последици от въздействията от изменението на климата. Изчисленията показват, че ако не се предприемат действия, изменението на климата ще окаже негативно влияние във финансово отношение, като е възможно да ликвидира икономическия растеж на страната до 2050 г. \r\nЗаплахите за България, свързани с изменението на климата, са с очаквано средно повишение на температурите между 2 и 4°С до 2100 г. според различните сценарии. Последиците от изменението на климата са: намаляване на водните запаси, последици за здравето, особено за уязвимите групи от населението, смущения в цикъла на земеделското производство, стрес за биоразнообразието и горите, щети по инфраструктурата и частната собственост, промяна в туристическите модели. Макроикономическите въздействия могат да бъдат смекчени в значителна степен, ако се предприемат действия за адаптация. Секторните анализи показват, че инвестициите в мерки за адаптация се изплащат.  \r\nСтратегията е подкрепена от оценки на уязвимостта и риска за 9 ключови сектора: „Селско стопанство“, „Енергетика“, „Транспорт“, „Туризъм“, „Градска среда“, „Горско стопанство“, „Води“, „Биоразнообразие и екосистеми“ и „Човешко здраве“. Приемането на стратегията, плана и бъдещото изпълнение на мерките в тях ще бъдат условие за подготовка на оперативните програми в тези сектори през следващия програмен период.  \r\nВ плана за действие към стратегията се определят цели и приоритети за подобряване на адаптивния капацитет и мерки по сектори с график за изпълнение, необходими ресурси и отговорни институции. Основните типове дейности са насочени към: изграждане на институционален капацитет; повишаване на осведомеността по въпросите, свързани с адаптация към климатичните промени; интегриране на мерките по адаптация в дейностите във всички сектори; постигане на устойчивост към изменението на климата за инфраструктурата и материалните активи – с особен акцент към защитата на т.н. критична ифраструктурата, като ВиК, електропреносна мрежа и пътна мрежа. \r\nПроектът на Национална стратегия за адаптация към изменението на климата и Планът за действие са качени на Портала за обществени консултации, както и на интернет страницата на МОСВ - https://www.moew.government.bg/bg/proekt-na-nacionalna-strategiya-za-adaptaciya-kum-izmenenieto-na-klimata-i-plan-za-dejstvie-bulgarski-ezik/. След междуведомствено съгласуване Стратегията ще бъде предложена за приемане от Министерски съвет.", "date": "2018.11.28", "title": "МОСВ: Нужни са проактивни действия за справяне с последиците от изменението на климата"}
{"url": "http://www.focus-news.net/news/2018/11/28/2595819/vitsepremierat-ekaterina-zaharieva-prie-noviya-poslanik-na-kosovo-v-balgariya-edon-tsana.html", "text": "Вицепремиерът и министър на външните работи Екатерина Захариева прие днес новия извънреден и пълномощен посланик на Република Косово в Република България Едон Цана. Това съобщиха от пресцентъра на  Министерство на външните работи  (МВнР). \r\nПървият ни дипломат пожела успех на посланик Цана с новото му назначение. „Можете да разчитате на нашата пълна подкрепа, както моята, така и на дипломатите ни“, подчерта външният министър.  \r\nЗахариева и Цана бяха единодушни в оценката си за отличното ниво на двустранните отношения между България и Косово. „Между нашите страни не съществуват отворени въпроси. България е един от най-стратегическите партньори за Косово, не само в настоящия момент, но и в бъдеще“, изтъкна посланик Едон Цена. Дипломатът допълни, че освен върху върху политическия диалог, страната му има желание да се фокусира и върху активизирането на икономическото сътрудничество с България.  \r\n„Като един от най-активните поддръжници на европейската перспектива на Западните Балкани България свърши огромна работа по време на Председателството на Съвета на ЕС. Наистина успяхме да убедим по-голямата част от останалите страни членки, че стабилността на региона е важна за стабилността на цяла Европа“, изтъкна вицепремиерът Захариева.  \r\nПървият ни дипломат изрази мнение, че страните от Западните Балкани трябва да се възползват от подкрепата, която имат в момента и да продължат напред, включително и към постигането на трайно решение на съществуващите отворени въпроси. Захариева допълни, че създалото се напрежение между Сърбия и Косово трябва да бъде преодоляно чрез диалог. Според българския външен министър размяната на територии и корекции на граници няма да доведе до решение на проблемите.", "date": "2018.11.28", "title": "Вицепремиерът Екатерина Захариева прие новия посланик на Косово в България Едон Цана"}
{"url": "http://www.focus-news.net/news/2018/11/28/2595806/krasimir-popov-obshtina-vidin-padnaliyat-snyag-ne-predizvika-problemi-v-grada.html", "text": "Падналият сняг не предизвика проблеми във Видин, каза за  Радио „Фокус“ – Видин  Красимир Попов, ръководител на звено „Чистота“ към Община Видин. Той посочи, че още в 07.00 ч. сутринта настилките на пътните надлези, кръстовищата и кръговите движения във Видин са обработени със сол. Той посочи, че в 10 ч. е започнало снегопочистването, като до обяд са почистени главните улици в града. „В ранния следобед влизаме в жилищните квартали, за да почистим и там. В тях ще се работи до вечерта“, каза Красимир Попов. Той допълни, че се работи с 4 снегорина и 3 фадроми. Проблеми в кварталите при снегопочистването създават неправилно паркиралите автомобили в малките улички. \r\nАнна ЛОЗАНОВА", "date": "2018.11.28", "title": "Красимир Попов, Община Видин: Падналият сняг не предизвика  проблеми в града"}
{"url": "http://www.focus-news.net/news/2018/11/28/2595820/kyustendil-108-semeystva-i-domakinstva-sa-vklyucheni-v-proekta-na-kartoteka-za-nastanyavane-v-obshtinski-zhilishta-za-2019-godina.html", "text": "108 семейства и домакинства са включени в проекта на картотека за настаняване в общински жилища за 2019 година. Това съобщи за  Радио „Фокус” – Кюстендил  Васил Велинов, началник на отдел „Жилищно настаняване” към Община Кюстендил. „Със заповед на кмета на общината се проведе една комисия, тя е разгледала документите, приела е съответните съобразно законодателството и в тази картотека на граждани 2019 година имаме няколко групи – едночленни, двучленни, тричленни, четиричленни и многочленни семейства и домакинства”, каза Васил Велинов. Броят на едночленните семейства е 49, на двучленните – 33, тричленни – 20, четиричленни – 4 многочленни – 2 семейства и домакинства. Общата бройка на семействата и домакинствата в проекта за 2019 година е по – голяма от 2018 година. За 2019 са 108 броя семейства и домакинства. „И съобразно процедурата, която изискваме по наредбата, най – вероятно ще го обявим в следващия понеделник. Обявяваме го на сайта на общината, на таблото на общината. След като го обявим има един технологичен порядък и един срок от 14 дни за възражения. Минават тези 14 дни и пак се събира комисия със заповед на кмета, разглежда всички тези възражения, или ги уважава, или  не ги уважава и вече преминаваме към следващата стъпка – картотека на граждани за 2019, която вече пак ще бъде приета от комисия с издадена заповед от страна на кмета, като последна стъпка кмета на Община Кюстендил ще утвърди картотеката на гражданите за 2019 година”, каза Васил Велинов. \r\nТой съобщи също, че нови 39 души са включени в списъка за настаняване в общински жилища за настоящата година. „Ние имаме действаща картотека на граждани за 2018 година като съобразно нашата наредба за жилищно настаняване извършваме всяка година актуализация на тази картотека. За 2018 година го направихме като всички картотекирани за 2018 са писмено уведомени, което е наш ангажимент по наредбата и ние сме го направили. Всички уведомени картотекирани са подали съответните документи. Документите, които са необходими, за да се депозират в деловодството на общината са само два формуляра, които са наши, които ги даваме на гражданите- едно заявление и една декларация”, каза Васил Велинов. По думите му, след това със заповед на кмета на общината е създадена комисия, която е разгледала всички подадени документи. От общата бройка на картотекираните граждани 16 не са подали документи по различни причини. „През 2018 година ние продължаваме всички действия по новокартотекирани граждани, като бройката за 2018 е по – голяма от други години, това са 39 броя новокартотекирани граждани. Отказани от картотекиране са 14 броя, като причините са основно в три групи”, каза Васил Велинов. По думите му някои от тях нямат постоянен адрес в Кюстендил 2 години, което е изискване по наредбата, други имат прехвърлителни сделки, което се вижда с документи, издадени от съда и третата група са тези, които имат задължения към общината. \r\nВенцеслав ИЛЧЕВ", "date": "2018.11.28", "title": "Кюстендил: 108 семейства и домакинства са включени в проекта на картотека за настаняване в общински жилища за 2019 година"}
{"url": "http://www.focus-news.net/news/2018/11/28/2595808/varna-mikrobus-e-katastrofiral-na-magistrala-hemus-predi-oblastniya-grad.html", "text": "Пътен инцидент с микробус е станал следобед на магистрала „Хемус“ преди Варна, в района на Девня. Това съобщиха за  Радио „Фокус“ – Варна  от Областната дирекция на МВР. Инцидентът е станал около 15.25 часа. Няма данни за пострадали хора. Нанесени са щети по превозното средство. По данни на полицията към този час не са подавани нови сигнали за инциденти във връзка с влошената метеорологична обстановка. \r\nДиана СТОЕВА", "date": "2018.11.28", "title": "Варна: Микробус е катастрофирал на магистрала „Хемус“ преди областния град"}
{"url": "http://www.focus-news.net/news/2018/11/28/2595814/redzhep-taiyp-erdgoan-shte-stroshim-okovite-na-imperializma-kato-targuvame-sas-sobstvenite-si-valuti.html", "text": "Президентът на Турция Реджеп Таийп Ердоган призова да се използват местните валути в търговията на 34-ата среща на Комитет за икономическо и търговско сътрудничество към Организацията за ислямско сътрудничество (COMCEC) в Истанбул в сряда, пише  електронното издание на турския ежедневник Yeni Safak . \r\n„Колкото повече увеличаваме търговията между членовете на организацията, толкова по-силни ще бъдем“, заяви турският лидер. \r\n„За да строшим оковите на империализма, от изключителна важност е да използваме собствените валути в търговията помежду си“, добави той. \r\nИзданието отбелязва, че COMCEC е един от четирите комитета към Организацията за ислямско сътрудничество (ОИС) и е основната многостранна икономическа и търговска платформа за сътрудничество в мюсюлманския свят. Ердоган призова за регионално единство \r\nПовече не трябва да се хващаме на игрите на тези, които ни изправят едни срещу други, като използват нашите различия, заяви Ердоган, като добави: „Повече не трябва да падаме в капаните, на тези, които действат с логиката, че капка петрол е по-ценна от капка кръв“. \r\n„В регионите, където границите са начертани с кръв, ние не трябва да издигаме нови граници, нови стени в нашите сърца“, добави държавният глава. Системата на ООН трябва да бъде променена \r\n„Видях, че те не мислят толкова за сомалийските деца, колкото мислят за китовете на полюсите. Загрижени ли са те за тези, които умират, докато мигрират през Средиземно и Егейско море? Ние знам, че те не ценят почти нищо, освен парите и диамантите“, заяви Ердоган. \r\n„Всички членове на ООН трябва да имат постоянен статут. Системата на ООН трябва да бъде променена“, добави турският президент. \r\nИзданието припомня, че Ердоган отдавна призовава за реформиране на структурата на Съвета за сигурност на ООН, използвайки мотото: „Светът е по-голям от пет“ и критикува петте постоянни членки на СС – Китай, Франция, Русия, Великобритания и САЩ. Турция стои редом с Палестина, Ерусалим \r\nПрезидентът заяви също, че „международните организации разочароваха мюсюлманите относно палестинците и гражданските войни и от това, че се натискат мюсюлманите да излязат с решения“. \r\n„Докато мюсюлманите и хората, които защитават справедливостта и свободата същвествуват, Палестина също ще продължи да съществува“, увери Ердоган. \r\nТурският лидер добави, че Анкара ще насърчава гражданите си да посещават Ерусалим, така че „нашествениците да не изгасят светлините на Свещения град“. \r\nПревод и редакция:", "date": "2018.11.28", "title": "Реджеп Таийп Ердгоан: Ще строшим оковите на империализма като търгуваме със собствените си валути"}
{"url": "http://www.focus-news.net/news/2018/11/28/2595818/kyustendil-slab-snyag-vali-v-grada-patnite-nastilki-sa-mokri-i-hlazgavi.html", "text": "Слаб сняг вали в града, пътните настилки са мокри и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. Във високопланинските райони пътните настилки са обработени против заледяване. Няма въведени допълнителни ограничения за движението на моторни превозни средства заради метеорологичната обстановка. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. \r\nВенцеслав ИЛЧЕВ", "date": "2018.11.28", "title": "Кюстендил: Слаб сняг вали в града, пътните настилки са мокри и хлъзгави"}
{"url": "http://www.focus-news.net/news/2018/11/28/2595821/api-vazstanoveno-e-dvizhenieto-na-mps-nad-12-tona-po-pat-ii-21-silistra-ruse.html", "text": "Възстановено е движението на МПС над 12 тона по път II-21 Силистра – Русе.Това съобщиха от пресцентъра на  Агенция \"Пътна инфраструктура\"  (АПИ).", "date": "2018.11.28", "title": "АПИ: Възстановено е движението на МПС над 12 тона по път II-21 Силистра – Русе"}
{"url": "http://www.focus-news.net/news/2018/11/28/2595823/kyustendil-taksimetrovite-prevozvachi-v-grada-sa-iziskali-stikerat-za-izdadeno-razreshitelno-da-bade-razlichen-za-vsyaka-godina.html", "text": "Таксиметровите превозвачи в Кюстендил са изискали стикерът за издадено разрешително да бъде различен за всяка година. Това съобщи за  Радио „Фокус” – Кюстендил  Емил Димитров, собственик на таксиметрова компания в града. По думите му искането е отправено към Община Кюстендил. То касае стикерите за разрешително за таксиметрова дейност, чиито цвят да бъде различен за всяка една година, каквато е практиката с винетните стикери. „Години наред разрешителните бяха с жълт цвят. Те само се пробиваха за валидността. Ако има различна цветова гама, това ще даде по-ясна картина кой автомобил е с валидно разрешително и кой не е. Няма да е нужно да се гледа перфорацията, а само цвета на стикера”, каза Емил Димитров. По думите чу това ще улесни проверките за платен годишен патентен данък от страна на собственика на таксиметровия автомобил. \r\nДимитров отбеляза също, че предстои промяна в тарифите за таксиметров превоз в Кюстендил. Той уточни, че е проведена среща между представители на таксиметровия бранш, на Община Кюстендил и на данъчната служба. На срещата е постигнато съгласие за промяна в минималните и максимални цени за пробег на километър. Те ще бъдат по-високи. „Ние имаме консенсус с Община Кюстендил. Нямаме основания за протести. На Общински съвет трябва да бъде предложена минимална и максимална цена за таксиметровия превоз”, каза Емил Димитров. По думите му е направена калкулация, която включва цената на горивата, амортизация, заплати, осигуровки и други разходи. „Калкулираме, че който вози под 80 стотинки, реално вози на загуба. Това е минималната цена”, каза Емил Димитров. По думите му предложението е максималната цена да бъде 1 лев за деня и 1,20 лв за нощната тарифа. \r\nВенцеслав ИЛЧЕВ", "date": "2018.11.28", "title": "Кюстендил: Таксиметровите превозвачи в града са изискали стикерът за издадено разрешително да бъде различен за всяка година"}
{"url": "http://www.focus-news.net/news/2018/11/28/2595824/vratsa-normalna-pri-zimni-usloviya-e-patnata-obstanovka-v-oblastta-vsichki-republikanski-patishta-sa-prohodimi.html", "text": "В област Враца пътната обстановка е нормална при зимни условия, всички републикански пътища са проходими. Това съобщиха от  Областната администрация . 110 машини на Областно пътно управление – Враца извършват непрекъснато снегопочистване и обработват пътните настилки през нощта и целия ден. Поради снегопочистване временно е било въведено ограничение на движението на тежкотоварни автомобили над 12 тона по път I-1 Ботевград – Враца и по път II-17 АМ „Хемус“ – Ботевград на територията на област Враца. Шофьорите на товарни автомобили над 12 тона е било необходимо да изчакат на място.  \r\nВременни прекъсвания на електрозахранването е имало в част от населените места на общините Козлодуй, Криводол, Мездра и Хайредин. Екипите на ЧЕЗ са отстранили авариите. Към 16.30 часа единствено в с. Згориград, Община Враца и в Източната промишлена зона на Враца няма електроподаване, като се очаква то да бъде възстановено до края на деня.  \r\nВ Областния съвет по сигурност непрекъснато постъпва информация за състоянието на общинската и републиканска пътна мрежа и за нивата на водоемите на територията на областта.  \r\nБлокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори.", "date": "2018.11.28", "title": "Враца: Нормална при зимни условия е пътната обстановка в областта, всички републикански пътища са проходими"}
{"url": "http://www.focus-news.net/news/2018/11/28/2595807/parlamentat-prie-finansovata-ramka-na-darzhavniya-byudzhet-za-2019-g.html", "text": "Парламентът прие финансовата рамка на държавния бюджет за 2019 година, предаде репортер на  Агенция „Фокус“ . „За“ гласуваха 100 народни представители, 66 бяха „против“, а един се въздържа.  \r\nПриходите в бюджета са в размер на 25,6 млрд. лева, от които 23,1 млрд. лева са данъчните приходи. От тях най-голям е делът на данъка върху ДДС- 10,8 млрд. лева. От акцизи са предвидени приходи от 5,3 млрд. лева. \r\nВ бюджета за следващата година разходите са 13,3 млрд. лева. Държавата ще разходва най-много средства за персонал-  5,1 млрд. лева.  \r\n80 млн. лева от бюджета ще се отпуснат за предотвратяване, овладяване и преодоляване на последиците от бедствия. \r\n3,7 млрд. лева ще бъдат трансферите за общините, 4,2 млрд. лева за ДОО и 1,4 млрд. лева за НЗОК. \r\nПрез 2019 година България ще внесе над 1,2 млрд. лева в общия бюджет на ЕС. \r\nБюджетът е с отрицателно салдо от 399 млн. лева. \r\nБиляна ИВАНОВА", "date": "2018.11.28", "title": "Парламентът прие финансовата рамка на държавния бюджет за 2019 г."}
{"url": "http://www.focus-news.net/news/2018/11/28/2595828/valcho-cholakov-oblasten-upravitel-na-burgas-za-izminaloto-denonoshtie-nyamame-postapili-signali-na-112-za-bedstvashti-grazhdani-vav-vrazka-s-dazhdovete.html", "text": "За изминалото денонощие нямаме постъпили сигнали  на 112 за бедстващи граждани във връзка с дъждовете. Това каза за  Радио „Фокус“ – Бургас  областният управител Вълчо Чолаков по повод обявения оранжев код за Бургас и още 5 области в страната. „Имаше двама изчезнали мъже на територията на територията на Поморие, но бяха открити премръзнали в гората“, добави Чолаков. По думите му нивата на язовирите и реките са повишени с малко, около 3 см. Дъждът е около 25-30 литра на квадратен метър съгласно прогнозите на метеоролозите.  \r\n„Следобед при нас го дават застудяване и продължаване на дъждовете. За съжаление Бургаската област има негативен опит във връзка с големи обеми вода, но добрата новина е, че на територията, където миналата година имаше жертви – Камено, селата Ливада, Полски извор, Черни връх и Тръстиково, успяхме през последните 2-3 седмици с помощта на пожарната и на тяхната тежка техника да почистим едни критични места, които затрудняваха много силно деретата и коритата – Катарски дол, дерето, което минава през село Ливада и се влива в Русокастренска река. Тази сутрин бях място и водата се оттича много спокойна, отделно се срещнахме с хора от населеното място, все още до някаква степен изпитват страх, но вече спят по-спокойно, защото проводимостта е в пъти по-добра“, допълни още Чолаков.  \r\nТой добави, че положението е същото и с отводнителния канал при дерето, което е западно от село Тръстиково, както и при дерето, което е между Полски извор и Черни връх – общо около 1600 метра. Той посочи още, че са били извадени тръби и други материали и че и там проводимостта на водното течение е много по-добра. „Предстои ни да направим същата операция и при каналът, който минава през село Дебелт и се отводнява в посока река Средец, но това ще стане другата седмица при подходящи метеорологични условия“, добави Чолаков. По думите му са почистени и над 30 000 кв. м критични участъци, които са указани от басейнова дирекция. „При всеки един оранжев код, както ни беше подаден вчера от метеоролозите, моментално уведомяваме кметовете и на малките населени места, за да предприемат мерки и да уведомят хората, които имат домове, къпи и имущества по ниските дерета, където най-бързо се събират водите“, каза още областният управител. \r\n„Спечелихме проект, чрез който сме почистили първата половина на канала, който свърза езерото „Вая“ с Черно море“, заяви той. „Първата половина на канала – малко над 375 метра е почистена, има акт 16 и е подписан миналата седмица, и очакваме решение за ползване. Каналът е проводим и ако миналата година преди започване на почистването му водата е била на ръба на самия канал, сега е повече от 70 см. Надолу и се вижда как се оттича“, добави Чолаков. По думите му пътят, който е за Созопол при всеки един по-голям дъжд и наводнение, общината полага чували с пясък встрани от него, за да не допуска водата да го затваря.По думите му до средата на месец декември тази година ще стане ясно дали проектът по трансгранично сътрудничество ще бъде одобрен. „ Догодина по това време се надява целият канал Вая да бъде почистен от началото до края, нещо което гражданите на Бургас не са виждали повече от 30 години“, допълни още Вълчо Чолаков. \r\nМария КУРТЕВА", "date": "2018.11.28", "title": "Вълчо Чолаков, Областен управител на Бургас: За изминалото денонощие нямаме постъпили сигнали на 112 за бедстващи граждани във връзка с дъждовете"}
{"url": "http://www.focus-news.net/news/2018/11/28/2595822/ria-novosti-ukrainskite-moryatsi-sa-poluchili-zapoved-da-se-promaknat-tayno-v-azovsko-more.html", "text": "Украинските офицери, които са се намирали на борда на нарушилите руската държавна граница кораби са получили заповед да не уведомяват Москва за преминаването и тайно да се промъкнат в Азовско море, заяви руският министър на външните работи Сергей Лавров, цитиран от  РИА Новости . \r\nПо неговите думи, провокацията в Керченския пролив е имала за цел да реши вътрешнополитически проблеми на Киев на фона на катастрофално ниския рейтинг на президента Петро Порошенко. \r\n„Целта на това действие, разбира се , е била да не се даде на Запада да забрави за Украйна, защото от този режим, от тези власти, на Европа, като минимум, й е писнало. В Америка може и да не им е писнало, не знам“, отбеляза първият дипломат на Русия. \r\nПревод и редакция:", "date": "2018.11.28", "title": "РИА Новости: Украинските моряци са получили заповед да се промъкнат тайно в Азовско море"}
{"url": "http://www.focus-news.net/news/2018/11/28/2595830/kyustendil-planirana-podmyana-na-provodnitsi-e-prichinata-za-prekasvaniyata-na-elektrozahranvaneto-v-selata-v-oblastta.html", "text": "Основната причина за прекъсванията на електрозахранването в селата Яхиново, Червен бряг, Сапарево и Гюргево през последните седмици е планираната подмяна на стари изолатори върху електроразпределителната мрежа, монтиране на автоматизация и възникнали повреди по кабелните линии. Това установиха днес, при извънредна проверка, екипи на „ЧЕЗ Разпределение България“ АД и контролните органи на Министерството на енергетиката. През последните часове и усложнената зимна обстановка е довела до изключванията на електрозахранването в селата в област Кюстендил, съобщават от пресцентъра на  Министерството . Екипите на дружеството работят за осигуряване на електрозахранването в района.", "date": "2018.11.28", "title": "Кюстендил: Планирана подмяна на проводници е причината за прекъсванията на електрозахранването в селата в областта"}
{"url": "http://www.focus-news.net/news/2018/11/28/2595825/obrazuvala-se-e-kolona-ot-tezhkotovarni-avtomobili-po-stariyat-pat-vidin-sofiya.html", "text": "Образувала се е колона от тежкотоварни автомобили по старият път Видин – София (през Витиня) малко след изхода от Ботевград. Това съобщи слушател на  Радио „Фокус“ .", "date": "2018.11.28", "title": "Образувала се е колона от тежкотоварни автомобили по старият път Видин – София"}
{"url": "http://www.focus-news.net/news/2018/11/28/2595831/burgas-za-poredna-godina-mezhdunarodniyat-den-na-horata-s-uvrezhdaniya-shte-bade-otbelyazan-praznichno-v-grada.html", "text": "За поредна година Международният ден на хората с увреждания ще бъде отбелязан празнично в Бургас. По традиция това се случва под патронажа на кмета. Тържеството ще е на 3 декември, от 13.30 часа в залата на Младежки културен център. Това съобщиха от пресцентъра на  Община Бургас .  \r\nТози специален ден се отбелязва от 1992 г. с решение на Генералната асамблея на ООН. Посланията са различни, защото и политиките по отношение на хората с увреждания имат много лица. Предизвикателството на този ден е, че той задължава всички, които имат отношение към темата, да слагат ударението върху самия човек, върху неговата индивидуалност и лично достойнство, а не да се акцентира върху неговото увреждане. Това е европейският модел, който и България следва. Празничната програма в Бургас ще бъде изпълнена с много настроение и поздрави от и за хората с увреждания.", "date": "2018.11.28", "title": "Бургас: За поредна година Международният ден на хората с увреждания ще бъде отбелязан празнично в града"}
{"url": "http://www.focus-news.net/news/2018/11/28/2595833/sliven-12-metra-e-kolednata-elha-v-grada.html", "text": "Пристигна коледната елха на Сливен. Това съобщиха от пресцентъра на  Община Сливен . \r\nЕлхата ще бъде монтирана на обичайното си място пред сградата на Общината. 40-годишният смърч е докаран от местността „Преградите“ над село Бяла, намиращо се в Сливенския балкан. Височината му е около 12 метра. \r\nТрадиционно, коледните светлини на елхата ще бъдат празнично запалени на 6 декември – Никулден.", "date": "2018.11.28", "title": "Сливен: 12 метра е коледната елха в града"}
{"url": "http://www.focus-news.net/news/2018/11/28/2595836/stara-zagora-nad-60-predlozheniya-shte-glasuva-obshtinskiyat-savet-v-grada-utre.html", "text": "В дневния ред на редовното заседание на Общинския съвет в Стара Загора за ноември влизат над 60 предложения. Това стана ясно днес по време на традиционната пресконференция на председателя на ОбС Таньо Брайков преди общинска сесия, съобщиха от пресцентъра на  Община Стара Загора . \r\n„Ще започнем заседанието си с прекратяване на правомощията на кмета на село Ракитница, което се случва по негово желание. С колегите ще изберем нов ръководител на населеното място до провеждане на местни избори и полагане на клетва от нов кмет“, допълни Брайков.  \r\nСтарейшините ще гласуват приемане на Наредба за изменение и допълнение на Наредба за определянето и администрирането на местните такси и цени на услуги на територията на Община Стара Загора на първо четене. „Предложението на администрацията ще даде възможност за ползване на плувния басейн и сауна в пакет, което ще бъде по-изгодно за посетителите на спортното съоръжение. Така например  карта с 8 посещения от по 1 час ще струва  32 лева. Останалите административни такси няма да бъдат увеличени драстично“, даде уточнение председателят на местния парламент.  \r\nПо време на ноемврийското заседание ще бъде разгледана промяна по Бюджета на Община Стара Загора и  вътрешни компенсирани промени в разходната му част. „Средствата,  постъпили като приходи в общинската хазна от продажбата на акциите от капитала на „Борса – Стара Загора“ АД, в размер на близо 1 500 хил. лева, ще бъдат насочени по различни пера, където са необходими“, даде подробности Таньо Брайков.   \r\nОбщинският съвет ще гласува още одобряване на план-сметки за предоставяне на  услугите по събирането, извозването и обезвреждането в депа или други съоръжения на битовите отпадъци, както и за поддържането на чистотата на териториите за обществено ползване в населените места на общината за следващата година. Друго предложение касае и актуализиране на програмата за разделно събиране на отпадъци от опаковки в цветни контейнери.  \r\nВ тази връзка, Брайков подчерта, че предстои размерът на такса смет да бъде синхронизиран с европейското и държавното законодателство, като това ще промени досегашната формула за изчисляване на таксата битови отпадъци. „Ще се заплаща на база размер на имот и брой обитатели, както от физически така и за юридически лица. Това ще е дълъг процес, защото промените в Закона за местните данъци и такси, ще доведе до подаване на нови имуществени декларации, които да упоменават и брой на ползватели на даден имот“, обобщи пред медиите Брайков. Той коментира и предстоящите промени на данъка за автомобилите, като бе категоричен, че Общинският съвет в Стара Загора не би приел максималния допустим размер на увеличението на налога. „По предварителни изчисления говорим за увеличение на сумите от 10-12%, което за 20-годишни автомобили би означавало около 10-16 лева повече“, допълни той.  \r\nОбщинските съветници ще гласуват още и отпускане на целева субсидия от бюджета за финансово оздравяване на „Диагностично-консултативен център-I“ ЕООД в размер на 30 хил. лева, като 15 хил. лв. се заложат в бюджета за тази година, а остатъка в Бюджет 2019г.", "date": "2018.11.28", "title": "Стара Загора: Над 60 предложения ще гласува Общинският съвет в града утре"}
{"url": "http://www.focus-news.net/news/2018/11/28/2595834/sofiya-nyama-risk-za-skladove-na-agentsiya-mitnitsi-v-rayona-na-kv-kremikovtsi.html", "text": "Няма риск за складове на Агенция „Митници“ в района на кв. „Кремиковци\" в София. Това съобщават от пресцентъра на Агенция „Митници“ във връзка с възникналия пожар в района. Пожарът не е в обекти на Агенцията.", "date": "2018.11.28", "title": "София: Няма риск за складове на Агенция „Митници“ в района на кв. \"Кремиковци\""}
{"url": "http://www.focus-news.net/news/2018/11/28/2595826/pentagonat-sasht-ne-vodyat-pregovori-s-ukrayna-za-sazdavane-na-voenna-baza-na-neyna-teritoriya.html", "text": "САЩ не водят преговори с Украйна за разполагане на американска военна база на нейна територия, съобщи в сряда пред кореспондент на  ТАСС  официалният представител на министерството на отбраната на САЩ Ерик Пахън. \r\n„Тези съобщения не съответстват на действителността и такива преговори не се водят“, заяви той. \r\nПревод и редакция:", "date": "2018.11.28", "title": "Пентагонът: САЩ не водят преговори с Украйна за създаване на военна база на нейна територия"}
{"url": "http://www.focus-news.net/news/2018/11/28/2595829/poslanikat-na-rusiya-anatoliy-makarov-provokatsiyata-v-azovsko-more-beshe-organizirana-ot-prezidenta-poroshenko-v-navecherieto-na-prezidentskite-izbori-v-ukrayna.html", "text": "Провокацията в Азовско море беше организирана от президента Порошенко в навечерието на президентските избори в Украйна. Това каза пред журналисти посланикът на Руската федерация в България н. пр. Анатолий Макаров, предаде репортер на  Агенция „Фокус“ . „Доколкото разбирам, сега основно се прави акцент върху това, че Русия е провокатор и агресор и е готова към военни действия срещу Украйна. В действителност всичко беше абсолютно по друг начин“, обясни н. пр. Макаров. „Де факто тази провокация беше организирана от президента Порошенко в навечерието на президентските избори в Украйна. Знаете, че на 31 март са насрочени президентските избори, и затова президентът прави всичко възможно тези избори да не се състоят с оглед на ниския му рейтинг. Затова беше въведено военно положение. Обаче, макар отначало той предложи то да се въведе за 60 дни, беше определено за 30 дни. След ожесточени дебати във Върховната Рада посочиха 10 региона от страната. По такъв начин, разбирам, това военно положение предвижда потискане на правата на гражданите, забрана за дейността на политическите партии, забрана на митинги и много други забрани, въвеждане на комендантски час и т.н. Така че, както вие разбирате, с оглед на случващото се, това е очевидна провокация на г-н Порошенко“, допълни Макаров. Попитан какви са перспективите за подобряване на отношенията между Украйна и Русия, н. пр. Макаров заяви, че не вижда перспективи към подобряване засега.  „Дай боже, ако те се появят – може би, ако дойде ново ръководство в Украйна. Засега не виждам перспективи за подобряването на отношенията. За съжаление“, допълни той.", "date": "2018.11.28", "title": "Посланикът на Русия Анатолий Макаров: Провокацията в Азовско море беше организирана от президента Порошенко в навечерието на президентските избори в Украйна"}
{"url": "http://www.focus-news.net/news/2018/11/28/2595839/krizisniyat-tsentar-v-grada-e-v-gotovnost-da-priyuti-bezdomni-pri-tezhki-zimni-usloviya.html", "text": "Кризисният център на Община Търговище за настаняване на бездомни хора, чийто живот може да бъде застрашен при тежки зимни условия, е в готовност да приеме до 7 човека. Това съобщиха от  Община Търговище . По данни на Районното управление на полицията в момента в града има 5-ма души, които скитат по улиците и нощуват на закрити обществени места. С оглед прогнозите за рязко спадане на температурите те ще бъдат издирени и настанени във временния център, където ще бъдат под надзор на общински служител. Там са осигурени отоплителни материали и условия за нощуване. В средата на ноември в Центъра вече пребиваваха 3 души.  Сред скитащите хора в Търговище, според актуалната информация, са майка и син от Попово, които отказват да бъдат настанени в Търговище под наем. Има и жител на Омуртаг, който има къща в съседния град, но също не желае да се върне там. Община Търговище апелира гражданите, ако установят случай на човек, който е без подслон и чийто живот е застрашен,  да подават сигнал на денонощния тел. 0601 6 35 85 – Дежурен в Общинския съвет за сигурност. Общински служители, съвместно с полицаи, настаняват бездомните във временния Център, като преди това задължително ги придружават до ЦСМП, където установяват здравословното им състояние и при нужда се вземат мерки. В общината официално няма кризисен център, а къщата, ползвана за тази цел, е отворена от местната администрация, за да не се допускат инциденти с бедстващи хора.", "date": "2018.11.28", "title": "Кризисният център в града е в готовност да приюти бездомни при тежки зимни условия"}
{"url": "http://www.focus-news.net/news/2018/11/28/2595840/api-dvizhenieto-prez-prohoda-prevala-e-ogranicheno-za-mps-nad-12-tona-s-remarketa-i-poluremarketa-poradi-obilen-snegovalezh.html", "text": "Движението по път ІІІ-866 през прохода Превала е ограничено за МПС над 12 тона с ремаркета и полуремаркета, поради обилен снеговалеж. Това съобщиха от пресцентра на  Агенция \"Пътна инфраструктура\"  (АПИ).", "date": "2018.11.28", "title": "АПИ: Движението през прохода Превала е ограничено за МПС над 12 тона с ремаркета и полуремаркета, поради обилен снеговалеж"}
{"url": "http://www.focus-news.net/news/2018/11/28/2595838/ministerstvo-na-turizma-nad-8423-mln-sa-vizitite-ot-chuzhdentsi-v-balgariya-za-10-te-mesetsa-na-2018-g-uvelichenieto-e-blizo-5.html", "text": "Повече от 8,423 млн. са чуждестранните туристически посещения в България за периода януари- октомври тази година. Отчита се ръст от 4,9% спрямо същия период на предходната година. Това сочат анализите на Националния статистически институт, публикувани днес, съобщават от пресцентъра на  Министерство на туризма .  \r\nДанните са изключително позитивни и доказват, че България е все по-разпознаваема туристическа дестинация и привлича нарастващ брой чуждестранни гости, коментира министърът на туризма Николина Ангелкова. Тя допълни, че през 10-те месеца на годината се запазва устойчивата тенденция на увеличение и развитие на сектора от последните 3 години, което е и доказателство, че страната ни предлага висококачествен и конкурентен продукт. Надявам се да запазим добрите резултати в оставащия период на 2018 г. и да отчетем поредна успешна година за туризма, посочи министърът.  \r\nВодещ пазар за входящ туризъм у нас е Румъния, като пътуванията от съседната страна надвишават 1,218 млн., достигайки увеличение от 24%. Гърция и Германия се нареждат на второ и трето място, като посещенията от тях са съответно близо 932 хил. и повече от 822 хил.  \r\nКласацията на топ 10 пазари за международни туристически посещения се допълва от Турция, Русия, Македония, Полша, Великобритания, Сърбия, Украйна.  \r\nОт януари до октомври значителни ръстове се отчитат на редица от пазарите, включени в топ 50 за входящ туризъм у нас. Гостите от Израел са с 19,5% повече, от Молдова – 12 на сто увеличение, от Испания се отбелязва 16 на сто нарастване. От САЩ ръстът на туристите е с 11,8 на сто, а от Словакия и Норвегия чуждестранните посещения нарастват съответно с 12,3% и 32,9 на сто.", "date": "2018.11.28", "title": "Министерство на туризма: Над 8,423 млн. са визитите от чужденци в България за 10-те месеца на 2018 г., увеличението е близо 5%"}
{"url": "http://www.focus-news.net/news/2018/11/28/2595827/parlamentat-prie-byudzheta-na-sadebnata-vlast-za-2019-g.html", "text": "Парламентът прие бюджета на съдебната власт за 2019 г., предаде репортер на  Агенция „Фокус“ . Предложението беше прието с 90 гласа „за“, 48 гласа „против“ и без въздържали се. \r\nПриходите в бюджета са в размер на 116 млн. лв., от които 100 млн. лв. са от съдебни такси. \r\nПрез 2019 г. разходите са над 704,3 млн. лв. Най-голям е делът на текущите разходи – 677,3 млн. лв., последван от капиталовите разходи, които са в размер на 26,3 млн. лв.  Най-много средства ще разходва съдебната власт за съдилища – 343,8 млн. лв., за прокуратурата – 260 млн. лв., и за Висшия съдебен съвет (ВСС) - малко над 51 млн. лв. Според бюджета максималните размери на разходите са 704,3 млн. лв., но могат да се увеличават с до 20 на сто по решение на ВСС. \r\nПарламентът отхвърли предложението на БСП за повече средства за ВСС, Върховния касационен съд, Върховния административен съд, Прокуратурата, съдилищата и др. \r\nЦветилена СИМЕОНОВА", "date": "2018.11.28", "title": "Парламентът прие бюджета на съдебната власт за 2019 г."}
{"url": "http://www.focus-news.net/news/2018/11/28/2595842/odobreni-sa-tekstovete-na-proekt-za-efektivnata-rehabilitatsiya-i-poddrazhka-na-reka-dunav.html", "text": "Кабинетът одобри текстовете на проект на „Заключения относно ефективната рехабилитация и поддръжка на водната инфраструктура на река Дунав и нейните плавателни притоци“. Чрез подписването на документа България, Австрия, Хърватия, Германия, Унгария, Румъния, Словакия, Босна и Херцеговина, Молдова, Украйна и Сърбия декларират продължаване на сътрудничеството със съответните координационни органи за провеждане на съвместни инициативи. Това съобщиха от пресцентъра на  правителствената информационна служба . \r\nПредвижда се документът да бъде парафиран по време на Четвъртата дунавска министерска среща, която ще се проведе на 3 декември в рамките на Съвета на ЕС по транспорт, телекомуникации и енергетиката.", "date": "2018.11.28", "title": "Одобрени са текстовете на проект за ефективната рехабилитация и поддръжка на река Дунав"}
{"url": "http://www.focus-news.net/news/2018/11/28/2595841/mladen-ivanov-op-parkingi-i-sinya-zona-varna-rabotna-grupa-tryabva-da-prerazgleda-broya-na-stoyankite-za-taksita-v-obhvata-na-sinyata-zona-vav-varna.html", "text": "Схемата със стоянките на такситата в центъра на Варна не е осъвременявана от повече от 10 години. Работна група трябва да преразгледа списъка в следващите месеци. Това каза за  Радио „Фокус“ – Варна  директорът на Общинско предприятие (ОП) „Паркинги и Синя зона“ Младен Иванов. По думите му от влизането в сила на зоната за платено паркиране в централната част на града, броят на стоянките е бил допълнително намален. Премахнати са и няколко места, които шофьорите са ползвали нерегламентирано. Такива са били обособени в района на Шишковата градинка, където паркирането е забранено. По думите на Младен Иванов, в работната група трябва да влязат съветници от Постоянната комисия по транспорт към Общинския съвет, както и експерти от градската управа. Таксиметрови шофьори настояват за обособяване на повече места и в района на градинката на „Севастопол“. Според синдикалиста Димчо Иванов, в момента при изчакване на поръчки, той и колегите му са принудени да плащат такса за кратковременно паркиране в центъра, което обаче допълнително оскъпява услугата за сметка на водачите. \r\nДиана СТОЕВА", "date": "2018.11.28", "title": "Младен Иванов, ОП „Паркинги и Синя зона“  - Варна: Работна група трябва да преразгледа броя на стоянките за таксита в обхвата на „Синята зона“ във Варна"}
{"url": "http://www.focus-news.net/news/2018/11/28/2595832/poslanikat-na-rusiya-anatoliy-makarov-izyavleniyata-ot-strana-na-balgariya-za-krizata-v-azovsko-more-sa-premereni.html", "text": "Изявленията от страна на България за кризата в Азовско море са премерени. Това каза пред журналисти посланикът на Руската федерация в България н. пр. Анатолий Макаров, предаде репортер на  Агенция „Фокус“ . „Това е абсолютно нормално проявление, израз на това че трябва да намалим напрежението между страните. Всичко, което става, изисква съответни разисквания, но очевидно е че беше извършено незаконно навлизане в териториалните води на Русия и затова моряците могат да бъдат върнати след като бъдат проведени следствени действия и определени по-нататъшни стъпки спрямо моряците. Поне сега съдът се изказа, че те ще бъдат задържани за 30 дни“, коментира Макаров. На въпрос дали се готви Русия за война с Украйна, посланикът отговори: „Това твърди г-н Порошенко. Ние не се подготвяме за война и не искаме да воюваме с нашия братски народ. Това е 100-процентната истина“, посочи още той.", "date": "2018.11.28", "title": "Посланикът на Русия Анатолий Макаров: Изявленията от страна на България за кризата в Азовско море са премерени"}
{"url": "http://www.focus-news.net/news/2018/11/28/2595843/v-silistra-shte-bade-otkrit-tsentar-za-kompleksno-obsluzhvane-na-detsa-s-uvrezhdaniya-i-hronichni-zabolyavaniya-na-myastoto-na-zakritiya-dmsgd.html", "text": "Министерският съвет прие Постановление, съгласно което от 3 декември се закрива Домът за медико-социални грижи за деца /ДМСГД/ - Силистра и на негово място се открива първият за България Център за комплексно обслужване на деца с увреждания и хронични заболявания. Това съобщиха от пресцентъра на  правителствената информационна служба . \r\nФункционалната необходимост от съществуването на ДМСГД - Силистра отпада поради факта, че провежданата активната политика за деинституционализация доведе до прогресивно намаляване на броя на децата, отглеждани в дома. При стартиране на процеса по деинституционализация през 2009 г. в ДМСГД-Силистра са отглеждани 51 деца. В края 2017 г. са останали само 4 деца, за които също е осигурена семейна среда и към 02.05.2018 г. и те са изведени от дома. Към 31.08.201 8 г. в ДМСГД Силистра няма настанени деца. \r\nСъс закриването на ДМСГД - Силистра в област Силистра ще бъде ограничено предлагането на институционална грижа за деца в домове за медико-социални грижи за деца, което е и една от целите на Националната стратегия „Визия за деинституционализация на децата в Република България“. \r\nАнализът на дейностите, осъществявани в ДМСГД - Силистра и резултатите от изпълнените проекти в рамките на процеса на деинституционализация в национален мащаб показва, че за осигуряване на необходимата подкрепа за семействата и грижи за децата, в т.ч. за децата с увреждания, е необходимо да бъдат осигурени допълни здравни услуги, съпътстващи социалната система, с които да се подкрепят семействата при отглеждането на децата с увреждания и хронични заболявания.  \r\nПо тази причина ще бъде създаден Център за комплексно обслужване за деца с увреждания и хронични заболявания в област Силистра, чрез който да се осигури необходимата подкрепа за 461 деца до 16 годишна възраст, които са с над 50% вид и степен на увреждане. Част от тези деца до момента са получавали ежедневна рехабилитация и физиотерапия, логопедични и психологични услуги в ДМСГД-Силистра.", "date": "2018.11.28", "title": "В Силистра ще бъде открит Център за комплексно обслужване на деца с увреждания и хронични заболявания на мястото на закрития ДМСГД"}
{"url": "http://www.focus-news.net/news/2018/11/28/2595846/veliko-tarnovo-sredstva-za-izgrazhdane-na-peshehodnata-aleya-ot-kvartal-asenov-prez-mestnostta-ksilifor-do-arbanasi-i-sheremetya-shte-nabira-turistichesko-druzhestvo-trapezitsa-1902.html", "text": "Средства за изграждане на пешеходната алея от квартал „Асенов“, през местността „Ксилифор“, до Арбанаси и Шереметя, ще набира Туристическо дружество „Трапезица 1902“. Това съобщи за  Радио „Фокус“ – Велико Търново  Георги Димитров, секретар на дружеството. Дарения ще се набират по време на  традиционния Коледен благотворителен бал, който ще се проведе на от 19.00 часа на 13-ти декември в ресторант „Момина крепост“ в местността „Ксилифор“. Инициативата тази година е за създаване на кът за отдих в отсечката от кв. „Асенов“ до „Ксилифор“. Ще бъде изградена беседка с около 15-20 меса, барбекю и атрактивни спортно-развлекателни съоръжения за деца. Георги Димитров  припомни, че предходните години със средства и материали, дарени от приятели на дружеството, е изграден заслон около чешмите при село Дълбок дол, а след това и кът за отдих с приказни герои на „Ксилифор“. \r\nТой отбеляза, че на благотворителни коледен бал на 13-ти декември, освен от куверт, средства ще се набират и от обявения търг, на който ще се продават пластики, изработени от студенти от Катедра „Скулптура“ към Великотърновския университет „Св. Св. Кирил и Методий“, и фотоси на фотографи от Велико Търново и Горна Оряховица. Ще бъде разиграна и томбола с подаръци. На място ще бъде разположена и дарителница. Предвидени са много музика и танци. Водещ ще е актрисата Стефка Петрова. \r\nНадежда КРЪСТЕВА", "date": "2018.11.28", "title": "Велико Търново: Средства за изграждане на пешеходната алея от квартал „Асенов“, през местността „Ксилифор“, до Арбанаси и Шереметя, ще набира Туристическо дружество „Трапезица 1902“"}
{"url": "http://www.focus-news.net/news/2018/11/28/2595844/d-r-konstantin-kachulev-regionalna-farmatsevtichna-kolegiya-blagoevgrad-ne-se-nablyudava-drastichno-uvelichenie-na-tsenite-na-lekarstvata.html", "text": "Не се наблюдава драстично увеличение на цените на лекарствата. Това каза за  Радио „Фокус“-Пирин  Д-р Константин Качулев от Регионална фармацевтична колегия – Благоевград.  Той допълни, че е възможно на някои места актуалните продукти за сегашния сезон да са със съвсем леко завишени цени. Д-р Качулев уточни, че цените на медикаментите, изписвани по Здравна каса, традиционно падат.  \r\n„Те се променят през 15 дни, като има ревизия на Националния съвет по цени и реимбурсиране“, каза специалистът. Той добави, че е важно да се уточни, че цените на лекарствата от Здравната каса не се компенсират. „За да може една аптека да работи, се зареждат определен брой количества и като се реимбурсира цената, която е одобрена от Националния съвет, се оказва, че в аптеките има количества, които са на по-високи цени и тях никой не гикомпенсира“, заяви д-р Качулев. По думите му цената на лекарствата без рецепта се увеличава от производствената цена, което не е много значително и в този сезон това са противовирусните препарати, отхрачващите и антибиотиците. \r\nДенис НИКИФОРОВ", "date": "2018.11.28", "title": "Д-р Константин Качулев, Регионална фармацевтична колегия – Благоевград: Не се наблюдава драстично увеличение на цените на лекарствата"}
{"url": "http://www.focus-news.net/news/2018/11/28/2595845/izmenya-se-pravitelstvenoto-reshenie-vav-vrazka-s-predstoyashta-izlozhba-v-regionalniya-istoricheski-muzey-sofiya.html", "text": "Правителството измени свое Решение № 324 от 18 май за осигуряване на държавни гаранции за организирането на временни експозиции в страната и в чужбина през 2018 и 2019 година. Това съобщиха от пресцентъра на  правителствената информационна служба . \r\nПрез периода декември 2018 г. - март 2019 г. в Регионалния исторически музей - София ще бъде представена временната изложба „Аполония Понтийска, по стъпките на археолозите, колекции от Лувъра и музеите в България“, която ще включва движими културни ценности от фондовете на Общински културен институт „Музеен център – Созопол“, Регионален исторически музей - Бургас, Националния исторически музей, Националния археологически институт с музей - БАН и музея „Лувър“, Париж, Франция. \r\nНа по-ранен етап от подготовката беше планирано изложбата да се проведе в Националната галерия, София. С РМС № 324 беше осигурена държавна гаранция в размер на 30 000 лв. за периода на транспортиране на експонатите до Националната галерия и обратно до българските музеи. В хода на подготовката настъпи промяна в локацията на изложбата, както и в периода на нейното провеждане. Също така, освен периода на транспортиране, държавната гаранция следва да обхваща и периода на представяне на движимите културни ценности в Регионалния исторически музей - София. Сумата се запазва в размер на 30 000 лв.", "date": "2018.11.28", "title": "Изменя се правителственото решение във връзка с предстояща изложба в Регионалния исторически музей – София"}
{"url": "http://www.focus-news.net/news/2018/11/28/2595848/prezidentat-rumen-radev-podkrepyame-strategicheskata-viziya-na-frantsiya-za-suverenna-obedinena-i-po-efektivna-evropa.html", "text": "Подкрепяме стратегическата визия на Франция за суверенна, обединена, по-ефективна и самостоятелна Европа. За да е успешна, тази инициатива трябва да се случи с участието на всички държави от Европейския съюз. Това заяви президентът Румен Радев на среща с делегация на групата за приятелство с България в Националното събрание на Френската република, която е на официално посещение у нас, съобщиха от  прессекретариата на държавния глава . Делегацията е водена от Антоан Ерт – председател на групата за приятелство.   \r\nДържавният глава и френските парламентаристи обсъдиха предизвикателствата пред Европа и необходимостта от задълбочаване на диалога между отделните страни в съюза. Президентът Радев подчерта, че вариантите за „ЕС на различни скорости“ противоречат на идеята за обединена Европа, както и на традиционните ценности, въплътени в конкретни политики като солидарността и кохезията. Всяка инициатива, която води до допълнително разделение на Европа, не би била продуктивна, заяви още Румен Радев.  \r\nДържавният глава открои селското стопанство, културата, информационните технологии, туризма, отбраната като сектори от взаимен интерес с потенциал за развитие на сътрудничеството. Важно е да се създадат и повече възможности за партньорство в сферата на културата и образованието, особено между младежите на двете страни, защото бизнесът следва контактите между хората, заяви Румен Радев.", "date": "2018.11.28", "title": "Президентът Румен Радев: Подкрепяме стратегическата визия на Франция за суверенна, обединена и по-ефективна Европа"}
{"url": "http://www.focus-news.net/news/2018/11/28/2595847/veliko-tarnovo-otkrit-urok-za-grizhata-za-kuchetata-zaradva-tretoklasnitsi-ot-ou-patriarh-evtimiy.html", "text": "Открит урок за грижата за домашните и безстопанствените кучета зарадва третокласници от Основно училище „Патриарх Евтимий“ във Велико Търново. Организатори на инициатива бяха доброволци от фондация „Приятели на животните ВТ“, с подкрепата на Общината.  \r\nПред малчуганите Анастасия и Цветелина от неправителствената организцаия разказаха житейски истории, показващи, че все повече хора от Велико Търново и дори от други градове помагат на бездомните животни и на Общинския приют за бездомни кучета, разположен край с. Шемшево. Чрез фондацията доброволците осигуряват храна, ваксини, играчки за животните, а два пъти в месеца ходят до приюта и разхождат шаровците.  \r\nОбщина Велико Търново подкрепя инициативите на „Приятели на животните ВТ“ – за поредна година, в партньорство с Общинската агенция по туризъм“, фондацията ще има специална къщичка на Коледния базар, в която ще се предлагат най-различни сувенири, календари, играчки и пособия за домашните любимци. Събраните средства се използват за кастрация на бездомни котки, лечение на пострадали животни, както и за  закупуване на храна и ваксини за кучетата в приюта. Всеки, който желае, може да дари хранителни продукти, одеяла или завивки, които вече не използва. \r\nГост на открития урок беше заместник-кметът на Община Велико Търново Ганчо Карабаджаков. Приютът край село Шемшево отваря врати в края на 2015 година, а оттогава досега над 380 четириноги вече са намерил своя дом.", "date": "2018.11.28", "title": "Велико Търново: Открит урок за грижата за кучетата зарадва третокласници от ОУ „Патриарх Евтимий“"}
{"url": "http://www.focus-news.net/news/2018/11/28/2595837/narodnoto-sabranie-odobri-byudzheta-si-za-2019-g.html", "text": "Народното събрание одобри бюджета си за 2019 година, предаде репортер на  Агенция „Фокус“ . „За“ гласуваха 92 депутати, 45 бяха „против“, а 1 се въздържа. Приходите в бюджета са в размер на 1,5 млн. лева, от които 1,3 млн. лева са от собственост. Разходите на парламента през следващата година са в размер на 79, 3 млн. лева. През 2019 година парламентът ще може да натрупа разходи в размер на 34,3 млн. лева. Със свое решение депутатите ще могат да увеличат тези разходи с до 20%. До 31 януари председателят на Народното събрание трябва да разпредели бюджета и да предостави информация на Сметната палата и на Министерството на финансите. \r\nПриходите на Сметната палата за следващата година ще бъдат 40 хил. лева. Цялата сума ще дойде от глоби, санкции и наказателни лихви. Разходите са в размер на 18,3 млн. лева, от които 15,5 млн. лева за персонал. \r\nБиляна ИВАНОВА", "date": "2018.11.28", "title": "Народното събрание одобри бюджета си за 2019 г."}
{"url": "http://www.focus-news.net/news/2018/11/28/2595850/sliven-340-taksimetrovi-avtomobili-sa-registrirani-v-grada.html", "text": "340 таксиметрови автомобили са регистрирани в Сливен, показа репортерска проверка на  Радио „Фокус“ – Сливен . 1 лев е пределната цена за такси на километър в града, съгласно решението на Общинския съвет от месец ноември. 0,78 лева на километър  е дневната, а 0,88 лева – нощната тарифа за превоз на пътници. През тази година броят на таксиметровите автомобили е нараснал. През 2017 година официално регистрираните такси са били 282. \r\nОбщина Сливен издава разрешителните за превоз на пътници. Срокът на валидност на разрешението  е 3 години. Разрешението за таксиметров превоз на пътници се издава за срока, посочен от превозвача в заявлението, но не по-късно от края на календарната година, за която се иска разрешението. \r\nЛюдмила ЙОРГОВА", "date": "2018.11.28", "title": "Сливен: 340 таксиметрови автомобили са регистрирани в града"}
{"url": "http://www.focus-news.net/news/2018/11/28/2595855/varna-avtobusite-na-gradskiya-transport-v-grada-se-dvizhat-po-vsichki-napravleniya.html", "text": "Автобусите на градския транспорт във Варна се движат по всички направления. Това каза за  Радио „Фокус“ – Варна  Купен Пашов, началник отдел „Дейности по защита на населението“ в Община Варна. Обстановката в региона към момента е нормална, движението се осъществява при зимни условия. Във връзка с прогнозата за усложнена метеорологична обстановка още през изминалата нощ във всички райони на община Варна  са осигурени дежурни екипи с готовност за реакция при усложнени зимни условия. Следи се състоянието на Аспаруховия мост и при необходимост екипите ще бъдат в готовност за предприемане на мерки срещу обледеняване на пътната настилка. По-рано през деня проблеми е имало със заледявания по наклонени участъци в района на Владиславово, но те се обработват. \r\nЧетири фирми са ангажирани с поддръжката на уличната мрежа във Варна при зимни условия. Представители на фирмите имат готовност за реакция при снеговалеж – разполагат с необходимата техника, осигурени са инертни материали, изготвени са оперативни планове. Всяка от фирмите трябва да разполага за дежурствата с минимум 5 броя машини, с дежурен диспечер и шофьори.  При необходимост имат задължение да осигурят допълнително оборудване – мини челни товарачи, багери, фадроми. \r\nУчилищата и детските градини,  детските ясли и социалните звена в Община Варна са осигурени с отопление, медикаменти и хранителни продукти. Доставени са сол и пясък. Приютът за временно настаняване може да приеме до 100 души.  Изготвен е списък с хората, които са на хемодиализа, за подкрепа при необходимост. \r\nМарияна ВАЛЕНТИНОВА", "date": "2018.11.28", "title": "Варна: Автобусите на градския транспорт в града се движат по всички направления"}
{"url": "http://www.focus-news.net/news/2018/11/28/2595851/rumen-petkov-abv-sashtestvuva-risk-za-balgarskata-diaspora-v-ukrayna-sled-krizata-v-azovsko-more.html", "text": "Съществува риск за българската диаспора в Украйна след кризата в Азовско море. Това каза лидерът на АБВ Румен Петков в интервю за  Агенция „Фокус“  за кризата в Азовско море. По думите му това обтягане на напрежението вътре в Украйна и изкарването на няколко десетки лумпена да замерят с факли чуждо посолство. „Да предизвикваш чрез грубо нарушение на международното право конфликти с риск живота на свои собствени граждани, значи, че никой в Украйна не е защитен. Това е изводът“, коментира Петков. По отношение на българската реакция за случилото се, Петков посочи, че тя е заслужавало да бъде с една идея по-критична към провокацията. „Не разбирам президентът Радев защо се включи образно казано в атаката на полския си колега срещу Русия. Какво означава да легитимираш с присъствието си една позиция, ако има дебат за разширяване на санкциите срещу Русия, ние ще се включим. Ако искаш да имаш държавническа позиция казваш веднага,  че такъв дебат за нас е контрапродуктивен. Ако има дебат, той трябва да бъде насочен срещу тези, които са извършили провокацията. Затова ние от АБВ настояваме не просто сега да се реагира адекватно от международната общност, въобще санкциите срещу Русия да се свалят“, коментира лидерът на АБВ. По думите му от тези санкции губи  българският народ. „Президентът на КНСБ Пламен Димитров преди две години извади много сериозен анализ какви загуби сме претърпели само в селското стопанство. Ние трябва да си дадем сметки, че губим пазари, на които няма връщане. Нека да се научим и да гледаме собствения интерес, макар и в такива тежки и критични ситуации.“, допълни още Румен Петков.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.28", "title": "Румен Петков, АБВ: Съществува риск за българската диаспора в Украйна след кризата в Азовско море"}
{"url": "http://www.focus-news.net/news/2018/11/28/2595856/ali-ahmeti-nyama-da-ima-mir-bez-prespanskiya-dogovor.html", "text": "Голям принос за подписването на договора за името между Скопие и Атина има и албанският политически фактор в Македония, подчерта в сряда лидерът на „Демократичния съюз за интеграция“ (ДСИ – далеч най-голямата партия на албанците в съседната страна – бел. „Фокус“) на мероприятие по случай Деня на албанското национално знаме и провъзгласяването на независимостта на Албания. Той добави, че трябва да се затворят много процеси в страната, като например, договорът с Гърция, който не трябва да бъде забравян, защото без него няма да има мир, пише  македонският „Фокус“ . \r\nКакто пише изданието, Ахмети посвети своето изказване на опасностите от неуспеха на договора, от който може да зависи стабилността в региона. \r\n„Има и такива, които работят за провалянето на този договор, но те нямат място и не бива да се позволява той да пожълтее в архивите. С неуспеха на договора няма да има мирен процес, нито интеграция в НАТО и ЕС, но също така няма да се реализира много важният процес за укрепване на мира и стабилността в Южна Европа и целия Балкански полуостров“, подчерта лидерът на ДСИ. \r\nПрисъстващите са приветствали и председателят на македонския парламент Талат Джафери, който заяви, че историята на албанците е тъжнa, също като тази на други народи, защото те не са обединени в една страна. Той подчерта, че сега албанците са си поставили за цел да бъдат част от Европа, отбелязва македонският „Фокус“. \r\nПревод и редакция:", "date": "2018.11.28", "title": "Али Ахмети: Няма да има мир без Преспанския договор"}
{"url": "http://www.focus-news.net/news/2018/11/28/2595853/shumen-tovaren-avtomobil-i-dve-drugi-prevozni-sredstva-sa-katastrofirali-na-patya-kray-selo-izgrev.html", "text": "Товарен автомобил и две други превозни средства са катастрофирали на пътя край село Изгрев. Това съобщиха от  ОДМВР-Шумен . Пътният инцидент е само с материални щети. Пострадали няма. \r\n10 сигнала за пътнотранспортни произшествия са получени в дежурната част на ОДМВР-Шумен в рамките на шест часа. Три от произшествията са възникнали в населено място- три на бул. „Симеон Велики“ в Шумен, две в кв. Дивдядово. Останалите са извън населени места. Към момента все още е в сила ограничението за движение на товарни автомобили над 12 тона в посока към Русе и Силистра. До момента няма данни  и информация за закъсали автомобили и бедстващи хора. Последният получен сигнал за инцидент е между тежкотоварен автомобил и бус до село Изгрев. За да избегне удар с автомобилите, които вече са участници в птп-то водачът напуснал платното вдясно по посока на движение. От полицията призовават водачите да съобразят скоростта на движение с пътните условия, тъй като се променят бързо- от мокър път до заледен, като изненадата настъпва мигновено. Водачите трябва да имат предварителна нагласа след съответния завой, че може да ги очаква изненада. Пътуващите към далечни дестинации да бъдат подготвени с достатъчно гориво, заредени мобилни телефони, с вериги, които не са задължителни, но са полезни при екстремни зимни условия. Призовават се водачите да шофират с повишено внимание и да запазят спокойствие, когато се движа след товарни автомобили и да ги изпреварят на подходящгото място, където има достатъчно видимост и след като съобразят скоростта с пътното платно.", "date": "2018.11.28", "title": "Шумен: Товарен автомобил и две други превозни средства са катастрофирали на пътя край село Изгрев"}
{"url": "http://www.focus-news.net/news/2018/11/28/2595854/api-vazstanoveno-e-dvizhenieto-na-mps-nad-12-tona-po-pat-i-2-shumen-razgrad-ruse.html", "text": "Възстановено е движението на МПС над 12 тона по път I-2 Шумен - Разград - Русе. Това съобщиха от пресцентъра на  Агенция \"Пътна инфраструктура\" .", "date": "2018.11.28", "title": "АПИ: Възстановено е движението на МПС над 12 тона по път I-2 Шумен - Разград - Русе"}
{"url": "http://www.focus-news.net/news/2018/11/28/2595849/parlamentat-prie-byudzheta-na-administratsiyata-na-prezidenta-za-2019-g.html", "text": "Парламентът прие бюджета на Администрацията на президента за 2019 г., предаде репортер на  Агенция „Фокус“ . Разходите в бюджета са 7,3 млн. лв., от които за персонал ще бъдат дадени 4,9 млн. лв. Капиталовите приходи ще бъдат 200 хил. лв., като те ще отидат за придобиване на дълготрайни активи и основен ремонт. Максималният размер на новите задължения за разходи, които могат да бъдат натрупани през 2019 г., е 2,3 млн. лв. \r\nЦветилена СИМЕОНОВА", "date": "2018.11.28", "title": "Парламентът прие бюджета на Администрацията на президента за 2019 г."}
{"url": "http://www.focus-news.net/news/2018/11/28/2595852/tsvetan-tsvetanov-gerb-za-razlika-ot-bsp-izpalnyavame-predizbornite-si-obeshtaniya.html", "text": "За разлика от БСП, изпълняваме обещанията си, затова те са по-реални. Това каза в предаването „Плюс-Минус. Коментарът след новините” по  Нова телевизия  председателят на ПГ на ГЕРБ Цветан Цветанов. \r\n„БСП казаха, че това е предизборен бюджет, което значи, че е добър бюджет. После преосмислиха позицията си и започнаха да казват, че не е добър и ще предложат алтернативен”, коментира Цветанов. По думите му кабинетът на Орешарски е приключил мандата си с над 4,5% дефицит и правителството на ГЕРБ е плащало и задълженията за КТБ, и всичко, което не е било разплатено по техните договори. \r\nТой уточни, че след закона за ДОО и бюджета на НЗОК, парламентът продължава с гледането на републиканския бюджет. \r\nПредседателят на ПП на ГЕРБ коментира и президента Радев. „Има усещане за координираност и еднаква позиция, която изразяват и БСП и президентът”, заяви Цветанов. За думите на лидера на опозицията Корнелия Нинова, че ГЕРБ се страхува от служебен кабинет, съставен от президента, Цветанов коментира: \"Няма страх. Когато имаше служебен кабинет на Радев, имаше много тежки решения за страната ни, които забавиха някои реформи. Давам пример – модернизацията на българската армия”. \r\nСпоред него предсрочни парламентарни избори биха били тревожни за бизнеса и за хората, което би довело до спад в икономическия растеж.", "date": "2018.11.28", "title": "Цветан Цветанов, ГЕРБ: За разлика от БСП, изпълняваме предизборните си обещания"}
{"url": "http://www.focus-news.net/news/2018/11/28/2595862/shumen-15-doklada-i-nauchni-saobshteniya-sa-vklyucheni-v-kragla-masa-posvetena-na-35-godini-ot-organiziranata-rabota-s-detsa-po-problemite-na-patnata-bezopasnost.html", "text": "15 доклада и научни съобщения са включени в кръгла маса в Шумен, посветена на 35 години от организираната работа с деца по проблемите на пътната безопасност, предаде репортер на  Радио „Фокус“-Шумен . Форумът „Детската градина и безопасното движение по пътищата“, се провежда в Педагогическия факултет на Шуменски университет „Епископ Константин Преславски“. Участват директори и детски учители от различни райони на страната- Ямбол, Варна, Видин, Казанлък и др. Своя опит споделят и гости от Чехия, Полша и Испания. „Ние се гордеем, че в Шумен за първи път в България през 1983 година, обединени от любовта към децата, от грижата за техния живот и безопасност, екипът на  ДГ „Червената шапчица“, с директор Венета Бучукува и помощта на КАТ, поставят началото на изучаването на правилата за безопасно движение с деца от предучилищна възраст“, заяви в приветствието си Йорданка Димитрова, ст. експерт „Предучилищно образование и личностно развитие“ в Община Шумен.  \r\nТя посочи, че формирането на култура на безопасно поведение на улицата е продължителен, системен и последователен образователно-възпитателен процес. „Ефективността и успеха на диалога - детска градина - семейство - институции, зависи от деликатността, компетентността и желанието на всяка от участващите страни да работят заедно и да вложат всички усилия в каузатада опазим живота на децата“, заяви Йорданка Димитрова. Приветствие към участниците в кръглата маса отправи и доц. д-р Чавдар Сотиров, декан на Педагогическия факултет. „Тази иницатива е в унисон с тенденциите за партньорство между образователните институции и общините. Каузата, която ни обеднинява всички тук  е една и това е грижата, отговорността и моралното задължение пред обществото за възпитанието, обучението и опазването здравето и живота на нашите деца“, заяви доц. Сотиров. Той пожела форумът да бъсе ползотворен за всички участници. Венета Бучукова, основоположник на клуб „Светофарче“ и директор на ДГ „Червената шапчица“ също поздрави участниците в кръглата маса.  \r\n„Радвам се, че продължава тази дейност за обучение на децата по познаване на правилата за движение и пътна безопасност, защото тя става все по-важна, бих казала дори най-важна“, каза тя. Инсп.Веселин Георгиев от Сектор „Пътна полиция“-Шумен посочи, че работят активно с детските градини. „Ние сме преки участници, преки възпитатели в този процес и участваме в инициативите, свързани с културата на безопасно движение на децата. Общият брой на пътнотранспортните произшествия се увеличава през последните няколко години, основната причина за голяма част от катастрофите е високата скорост. Сред основните ни цели е да се намали общият брой на птп-тата и този на тежките пътни инциденти. Децата харесват полицйските автомобили, професията полицай и показват завидни знания при срещите ни“, каза инсп. Георгиев. Научният ръководител на форума проф. Снежана Въчева, представи доклад „Нормативни основни на формирането на безопасна култура на дижението по пътищата в детската градина“. \r\nИвелина ИВАНОВА", "date": "2018.11.28", "title": "Шумен: 15 доклада и научни съобщения са включени в кръгла маса, посветена на 35 години от организираната работа с деца по проблемите на пътната безопасност"}
{"url": "http://www.focus-news.net/news/2018/11/28/2595859/varna-inspektori-zapochvat-proverki-v-targovskata-mrezha-za-opasni-girlyandi-igrachki-i-piratki.html", "text": "За седма поредна година Държавната агенция по метрологичен и технически надзор започва интензивни проверки в търговската мрежа във Варна в рамките на кампанията „Коледата безопасна“. Това съобщи за  Радио „Фокус“ – Варна , Мирослав Йотов директор на Дирекция „Надзор на пазара“ в Държавната агенция за метрологичен и технически надзор. С проверките ще бъдат ангажирани общо 7 служители, които отговарят и за областите Добрич, Търговище и Шумен. Проверките ще са насочени към опасни светлинни гирлянди, детски играчки и пиротехнически изделия. Те ще обхванат и сезонните пазари за Коледните и Новогодишни празници. По информация на Мирослав Йотов през миналата година в търговската мрежа във Варна са били проверени 153 продукта. От тях 23 процента са били несъответстващи. Най-много са били опасните детски играчки и светлинни гирлянди. \r\nДиана СТОЕВА", "date": "2018.11.28", "title": "Варна: Инспектори започват проверки в търговската мрежа за опасни гирлянди, играчки и пиратки"}
{"url": "http://www.focus-news.net/news/2018/11/28/2595864/veliko-tarnovo-kmetat-daniel-panov-stana-predsedatel-na-uchreditelniya-komitet-na-organizatsiyata-za-upravlenie-na-staroplaninski-turisticheski-rayon.html", "text": "Велико Търново бе домакин на поредна работна среща за основаването на Организация за управление на Старопланински туристически район. Това съобщиха от пресцентъра на  Община Велико Търново . Кметът на града Даниел Панов бе избран за председател на учредителния комитет на бъдещата структура, а управителят на Общинската туристическа агенция „Царевград Търнов“ Борислав Йорданов бе упълномощен да я представлява. И двете номинации бяха гласувани с пълно мнозинство. \r\nВ работната среща участваха представители на десет общини – Велико Търново, Горна Оряховица, Елена, Златарица, Ловеч, Антоново, Троян, Априлци, Вършец и Дряново. Присъстваха също областните управители на Велико Търново и Ловеч проф. Любомира Попова и Георги Терзийски, както и членове на две туристически дружества. \r\nДаниел Панов приветства участниците и посочи, че бъдещата организация разширява възможностите на институции, неправителствени организации и бизнес да работят в партньорство за още по-богат туристически продукт, рекламата и маркетинга му. \r\nКонцепцията за туристическото райониране, създадена от Министерството на туризма, предвижда Велико Търново да бъде център на Старопланинския район.", "date": "2018.11.28", "title": "Велико Търново: Кметът Даниел Панов стана председател на учредителния комитет на Организацията за управление на Старопланински туристически район"}
{"url": "http://www.focus-news.net/news/2018/11/28/2595863/savmestnata-multidistsiplinarna-ekspertna-komisiya-mezhdu-republika-balgariya-i-republika-makedoniya-shte-provede-tretoto-si-zasedanie-v-sofiya.html", "text": "Съвместната мултидисциплинарна експертна комисия по историческите и образователните въпроси между Република България и Република Македония ще заседава на 29 и 30 ноември в Националния исторически музей в София. Това съобщиха от пресцентъра на  Министерството на външните работи .   \r\nЗаседанието в София е третата среща на 14-те експерти за настоящата година. Смесената комисия от учени от Република България и Република Македония бе създадена по силата на Договора за приятелство, добросъседство и сътрудничество между двете страни. Съгласно Договора комисията представя пред правителствата на двете страни ежегодни доклади за своята работа.  \r\nСъпредседател на комисията от българска страна е професор Ангел Димитров, първият посланик на Република България в Република Македония, а от страна на Република Македония - проф. д-р Драги Георгиев, директор на Института за национална история (ИНИ) в Скопие.", "date": "2018.11.28", "title": "Съвместната мултидисциплинарна експертна комисия между Република България и Република Македония ще проведе третото си заседание в София"}
{"url": "http://www.focus-news.net/news/2018/11/28/2595861/shumen-snyag-prodalzhava-da-vali-v-oblastta.html", "text": "Сняг продължава да вали в област Шумен. Това съобщиха за  Радио „Фокус“-Шумен  от Областното пътно управление. Пътните настилки са мокри. Възможно е по част от третокласната мрежа да има заснежени участъци, но всички пътища са обработени. Не е отменено ограничението за товарни автомобили над 12 тона по пътя от Шумен за Разград, от п. в. „Белокопитово“ в посока към Разград. От хидрометеорологичната обсерватория в Шумен съобщиха, че за времето от 8.00 до 14.00 часа днес в Шумен са паднали 16, 4 л/кв. м валежи от сняг, снежната покривка е около 13 см. \r\nИвелина ИВАНОВА", "date": "2018.11.28", "title": "Шумен: Сняг продължава да вали в областта"}
{"url": "http://www.focus-news.net/news/2018/11/28/2595866/varna-taksimetrovite-shofyori-v-grada-sa-v-stachna-gotovnost-s-iskane-za-po-visoki-minimalni-tseni-za-kilometar-probeg.html", "text": "Таксиметровите шофьори във Варна са в стачна готовност с искане за по-високи минимални цени за километър пробег. Това каза за  Радио „Фокус“ – Варна  един от организаторите на последния протест на шофьорите Димчо Иванов. По думите му, ако общинските съветници не гласуват по-високи цени на заседанието си в петък, таксиметровите водачи отново ще протестират. Те ще настояват градската управа да увеличи минималните цени за дневна и нощна тарифа от 75 и 85 стотинки на 1 лев и 1.2 лева. Преди две седмици близо 200 таксиметрови шофьори излязоха на протест пред Общината с искане за по-високи цени за километър пробег, които според тях не са коригирани от пет години. Тогава водачите се срещнаха с председателя на Общинския съвет Тодор Балабанов, който им обеща да свика заседание на транспортната комисия, на което въпросът да бъде обсъден в детайли. На срещата са поканени както шофьори, така и представители на големите централи, и граждани. Тодор Балабанов обаче поиска от шофьорите да предоставят анализ, с който да обосноват искането за увеличение на цените. \r\nДиана СТОЕВА", "date": "2018.11.28", "title": "Варна: Таксиметровите шофьори в града са в стачна готовност с искане за по-високи минимални цени за километър пробег"}
{"url": "http://www.focus-news.net/news/2018/11/28/2595857/parlamentat-prie-byudzheta-na-ministerskiya-savet-za-sledvashtata-godina.html", "text": "Парламентът прие бюджета на Министерския съвет за следващата година, предаде репортер на  Агенция „Фокус“ .>. „За“ гласуваха 92 депутати, 45 бяха „против“, а 1 се въздържа. Приходите в бюджета на Министерски съвет са в размер на 14,2 млн. лева. 10,1 млн. лева са приходите от собственост. 95 млн. лева ще бъдат разходите на кабинета през следващата година. За персонал се отпускат почти 59 млн. лева. Според разпределението на разходите по области най-много средства ще се отделят за осъществяване на държавните дейности в страната- 27,2 млн. лева. Допуска се правителството да натрупа нови задължения в размер на 36,5 млн. лева.  \r\nЗа ремонт и строителство на храмове и манастири ще се отпуснат 2,9 млн. лева. По 70 хил. лева са средствата за ремонт на молитвени домове на Католическата църква, на синагоги и на храмове на Арменската църква. С 1,2 млн. лева държавата ще подпомогне свещениците зад граница. 460 хил. лева се отпускат за ремонт и строителство на молитвени домове на Мюсюлманското вероизповедание. \r\nБиляна ИВАНОВА", "date": "2018.11.28", "title": "Парламентът прие бюджета на Министерския съвет за следващата година"}
{"url": "http://www.focus-news.net/news/2018/11/28/2595867/pregled-na-mezhdunarodnite-novini-do-13-chasa-agentsiya-fokus.html", "text": "Голям принос за подписването на договора за името между Скопие и Атина има и албанският политически фактор в Македония, подчерта в сряда лидерът на „Демократичния съюз за интеграция“ (ДСИ – далеч най-голямата партия на албанците в съседната страна – бел. „Фокус“) на мероприятие по случай Деня на албанското национално знаме и провъзгласяването на независимостта на Албания. Той добави, че трябва да се затворят много процеси в страната, като например, договорът с Гърция, който не трябва да бъде забравян, защото без него няма да има мир, пише  македонският „Фокус“ . \r\nКакто пише изданието, Ахмети посвети своето изказване на опасностите от неуспеха на договора, от който може да зависи стабилността в региона. \r\n„Има и такива, които работят за провалянето на този договор, но те нямат място и не бива да се позволява той да пожълтее в архивите. С неуспеха на договора няма да има мирен процес, нито интеграция в НАТО и ЕС, но също така няма да се реализира много важният процес за укрепване на мира и стабилността в Южна Европа и целия Балкански полуостров“, подчерта лидерът на ДСИ. \r\nПрисъстващите са приветствали и председателят на македонския парламент Талат Джафери, който заяви, че историята на албанците е тъжнa, също като тази на други народи, защото те не са обединени в една страна. Той подчерта, че сега албанците са си поставили за цел да бъдат част от Европа, отбелязва македонският „Фокус“. \r\n***  Украинските офицери, които са се намирали на борда на нарушилите руската държавна граница кораби са получили заповед да не уведомяват Москва за преминаването и тайно да се промъкнат в Азовско море, заяви руският министър на външните работи Сергей Лавров, цитиран от  РИА Новости . \r\nПо неговите думи, провокацията в Керченския пролив е имала за цел да реши вътрешнополитически проблеми на Киев на фона на катастрофално ниския рейтинг на президента Петро Порошенко. \r\n„Целта на това действие, разбира се , е била да не се даде на Запада да забрави за Украйна, защото от този режим, от тези власти, на Европа, като минимум, й е писнало. В Америка може и да не им е писнало, не знам“, отбеляза първият дипломат на Русия. \r\n***  Президентът на Турция Реджеп Таийп Ердоган призова да се използват местните валути в търговията на 34-ата среща на Комитет за икономическо и търговско сътрудничество към Организацията за ислямско сътрудничество (COMCEC) в Истанбул в сряда, пише  електронното издание на турския ежедневник Yeni Safak . \r\n„Колкото повече увеличаваме търговията между членовете на организацията, толкова по-силни ще бъдем“, заяви турският лидер. \r\n„За да строшим оковите на империализма, от изключителна важност е да използваме собствените валути в търговията помежду си“, добави той. \r\nИзданието отбелязва, че COMCEC е един от четирите комитета към Организацията за ислямско сътрудничество (ОИС) и е основната многостранна икономическа и търговска платформа за сътрудничество в мюсюлманския свят. Ердоган призова за регионално единство \r\nПовече не трябва да се хващаме на игрите на тези, които ни изправят едни срещу други, като използват нашите различия, заяви Ердоган, като добави: „Повече не трябва да падаме в капаните, на тези, които действат с логиката, че капка петрол е по-ценна от капка кръв“. \r\n„В регионите, където границите са начертани с кръв, ние не трябва да издигаме нови граници, нови стени в нашите сърца“, добави държавният глава. Системата на ООН трябва да бъде променена \r\n„Видях, че те не мислят толкова за сомалийските деца, колкото мислят за китовете на полюсите. Загрижени ли са те за тези, които умират, докато мигрират през Средиземно и Егейско море? Ние знам, че те не ценят почти нищо, освен парите и диамантите“, заяви Ердоган. \r\n„Всички членове на ООН трябва да имат постоянен статут. Системата на ООН трябва да бъде променена“, добави турският президент. \r\nИзданието припомня, че Ердоган отдавна призовава за реформиране на структурата на Съвета за сигурност на ООН, използвайки мотото: „Светът е по-голям от пет“ и критикува петте постоянни членки на СС – Китай, Франция, Русия, Великобритания и САЩ. Турция стои редом с Палестина, Ерусалим \r\nПрезидентът заяви също, че „международните организации разочароваха мюсюлманите относно палестинците и гражданските войни и от това, че се натискат мюсюлманите да излязат с решения“. \r\n„Докато мюсюлманите и хората, които защитават справедливостта и свободата същвествуват, Палестина също ще продължи да съществува“, увери Ердоган. \r\nТурският лидер добави, че Анкара ще насърчава гражданите си да посещават Ерусалим, така че „нашествениците да не изгасят светлините на Свещения град“. \r\n***  Министерството на външните работи на Русия е отправило официална покана на ръководителя на политическото бюро на движението ХАМАС Исмаил Хания да посети Москва, се казва в разпространено в сряда заявление от неговата пресслужба, публикувано от портала Palinfo, предава  ТАСС . \r\nПо неговата информация, официалната покана е предадена от намиращия се на визита в Ивицата Газа ръководител на представителството на Русия при Палестинската национална администрация Айдар Аганин. Както се отбелязва, срещата с Хания, на която са обсъдени „последните събития на вътрешната и международната арена“, се е провела по-рано през деня в офиса на последния в град Газа. \r\nЛидерът на ХАМАС, в хода на разговорите, е „оценил високо позицията на Русия по отношение на палестинския въпрос“. От своя страна, посочва порталът, руският дипломат е уверил, че неговата страна „ще приложи всички възможни усилия на всички нива, за да подкрепи палестинците“. \r\nЗасега няма официално потвърждение от руска страна. \r\n*** Руският президент Владимир Путин ще обсъди случая „Хашоги“ с престолонаследника на Саудитска Арабия Мохамед бин Салман на срещата на Г-20 в Буенос Айрес, съобщиха от Кремъл в сряда, предава  AFP . \r\nЮри Ушаков, помощникът на руския президент, заяви на брифинг за медиите, че двамата лидери ще се срещнат в Аржентина. \r\n„Разбира се, че ще говорят по този въпрос“, отговори той на съответстващ въпрос на журналист. \r\nНо, добави Ушаков, основната цел на срещата ще бъде развитието на руско-саудитските отношения. \r\n***  Кметовете на шестте сръбски общини на юг от река Ибър подкрепиха решението на четиримата градоначалници от северната част на страната да си подадат оставката в знак на протест срещу въведените 100-процентови вносни мита върху сръбските стоки, но заявиха, че нямат намерение да последват примера им, пише  електронното издание на прищинския ежедневник Gazeta Express . \r\nГрадоначалниците на южните косовски сръбски общини излязоха със съобщение до пресата, че подкрепят колегите си, но нямат намерение да подават оставка „заради различните обстоятелства“. Освен това те обявиха, че се противопоставят на търговската блокада срещу Сърбия и се зарекоха да се борят срещу, както казаха те, „дискриминацията и нарушенията на правата на косовските сърби“. \r\n***  Без по-силен международен натиск върху Прищина, новите 100-процентови мита върху сръбските стоки няма да бъдат отменени скоро, заяви министърът на външните работи на Сърбия Ивица Дачич, цитиран от  белградското радио „Б92“ . \r\nДачич, който е също вицепремиер, добави, че не очаква бърза реакция на молбата на Белград до секретариата на ЦЕФТА (Централноевропейско споразумение за свободна търговия) за директни консултации със Съвместния комитет. \r\n„Направихме всичко, предвидено в споразумението. Официално подадохме молба, но без силен международен натиск от тези, които ги създадоха и ги спонсорират, не вярвам, че мерките ще бъдат отменени бързо“, обясни Дачич пред журналистите. \r\nТой посочи, че Сърбия няма да предприема мерки, които ще позволят някои да приравнят Белград с Прищина. \r\n„Очакваме от тях да спрат да играят игрички, защото всички знаем, че те не са истина – че в момента никой не може да повлияе на Прищина. Те могат“, увери Дачич. \r\nОсвен това сръбският външен министър изрази задоволство от призива на държавния секретар на САЩ Майк Помпео към правителството на Косово да отмени търговската блокада. „Но сега да видим как ще завърши всичко“. \r\n***  Президентът на Русия Владимир Путин заяви, че инцидентът в Керченския пролив е провокация, организирана в навечерието на президентските избори в Украйна, съобщава  ТАСС . \r\n„Що се касае до инцидента в Черно море, това е провокация, без всякакво съмнение. Провокация, която е организирана от действащата власт, а мисля и действащия президент в навечерието на президентските избори в Украйна през март следващата година. Рейтингът на действащия президент е някъде 5 процента и има шанс той да не стигне дори до втория тур, затова е трябвало да направи нещо, за да се изостри ситуацията и да се създадат непреодолими препятствия за неговите конкуренти, преди всичко от опозицията“, заяви Путин на форума на „ВТБ Капитал“ „Росия зове!“. \r\nОсвен това руският лидер отбеляза, че руските граничари са изпълнили своя воински дълг при задържането на украинските нарушители на границата. \r\n„А какво трябва да направят граничарите? Военни кораби нахлуват в териториалните води на Русия и не отговорят и не е ясно, какво имат намерение да направят. Как трябва да действат? Ако бяха направили нещо друго, трябваше да ги дадем на съд. Но те изпълниха воинския си дълг, заповедите и по-конкретно, те изпълняваха своите законови функции по защитата на териториалната цялост на Руската Федерация“, заяви Путин. \r\nПрезидентът посочи още, че киевските власти продават с успех антируски настроения. \r\n„Понякога ми е странно да гледам, въпреки че вече свикнах с много неща, на това, как днешните киевски власти с успех продават антируски настроения. Те вече нямат нищо друго, нямат какво да продават. Създава се впечатление, че каквото и да направят им се получава“, обясни руският държавен глава. \r\nПри това Путин подчерта, че „това е много късогледа политика и тя няма да доведе до нищо добро, защото отпуска днешното украинско ръководство“. \r\nАгенцията припомня, че на 25 ноември три кораба от Военноморските сили на Украйна нарушиха реда за преминаване на военни кораби през териториалните води на Русия при прехода от Черно в Азовско море. За принудителното им спиране в Керченския пролив е използвано оръжие, трима военнослужещи от украинските ВМС са получили леки наранявания, оказана им е медицинска помощ. Корабите са задържани и доставени в Керч за нарушаване на държавната граница на Русия и е възбудено наказателно дело. Руската страна заяви, че случилото се е провокация, а украинските власти инициираха въвеждане на военно положение. ЕС и НАТО призоваха за деескалация на ситуацията. \r\n***  „Партията за движение на турците в Македония“ (ТХП) изключи бившият председател на фракцията Аднан Чахил и поиска от премиера Зоран Заев до го освободи от функцията министър без портфейл, отговарящ за чуждестранните инвестиции, предава  скопското електронно издание „МКД“ . \r\n„Това е решение е естествен епилог, който произтича от безпринципните действия на Чахил, който не само отхвърля програмните разпоредби и устава на ТХП, но и със своя неетичен и недемократичен подход вреди на репутацията на партията и етническата общност, която тя представлява. Уставът и ценностите на ТХП налагат изключване на всеки член, който работи противно на интересите на партията“, гласи съобщението на фракцията. \r\nСъщевременно, от там добавят, че са санкционирани и другите членове на ТХП, които са участвали в подобни противоуставни действия. \r\n„С това решение ръководството на ТХП още веднъж показва на дело че и в бъдеще ще показва нулева толерантност към деструктивни личности и несъвестно изпълнение на работата“, се обяснява в изявлението. \r\nИзданието припомня, че преди една година Чахил бе отстранен от ръководния пост в партията, който бе зает от Енес Ибрахим. \r\n*** Сърбите от Северно Косово провеждат нов протест в сряда в Северна Митровица заради решението на Прищина да увеличи на 100% митата върху сръбските стоки, предава  скопското електронно издание „Плюс инфо“ . \r\nТова е третият протест от въвеждането на търговската блокада, а косовските сърби твърдят, че ще продължат да протестират, докато правителството на премиера Рамуш Харадинай не я отмени. \r\nКакто съобщава кореспондентът на МИА от Прищина, към днешния протест са се присъединили и миньори от Трепча. \r\nМястото, където се провежда протестът, е изпълнено със сръбски флагове и транспаранти, изискващи, както се твърди, премахването на дискриминационните мерки и прекратяването на нарушенията на човешките и етническите права на сърбите в Косово. \r\n*** В сряда вечерта ВМРО-ДПМНЕ ще проведе протест в Скопие по повод годишнината от арестите за събитията в македонския парламент от 27 април 2017 година, предава  скопският телевизионен канал „Нова ТВ“ . \r\nПротестният марш, според съобщението на партия, ще започне в 18:00 българско време пред сградата на ВМРО-ДПМНЕ. \r\nМедията припомня, че последният протест на опозиционната партия пред парламента в Скопие е бил на 2 юни тази година, петнадесет дни преди Македония и Гърция да подпишат договора от Преспа. След това бяха проведени протестни маршове в други градове. \r\n***  Иран трябва да увеличи военните си възможности и готовността си, за да откаже враговете си, заяви върховният водач на Ислямската Република аятолах Али Хаменеи в сряда, по време на среща с командирите от военноморските сили на страната, предава  Reuters . \r\n„Увеличете възможностите и готовността си, колкото можете, така че враговете на Иран дори да не смеят да заплашват този велик народ“, цитират думите на аятолаха на неговата уеб страница. \r\nХаменеи е добавил, че „Ислямската Република няма намерение да започва война с никой“.", "date": "2018.11.28", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/28/2595858/parlamentat-odobri-byudzhetite-na-konstitutsionniya-sad-i-ombudsmana-za-2019-g.html", "text": "Парламентът прие бюджетите на Конституционния съд и Омбудсмана за 2019 г., предаде репортер на  Агенция „Фокус“ . \r\nРазходите в бюджета на Конституционния съд за следващата година са в размер на 3,3 млн. лв., от които за персонал са предвидени 2,9 млн. лв. Максималният размер на новите задължения за разходи, които могат да бъдат натрупани през 2019 г., са 400 хил. лв. \r\nВ бюджета на Омбудсмана за 2019 г. са предвидени разходи в размер на 3,1 млн. лв., като от тях 2 млн. лв. ще отидат за персонал. Максималният размер на новите задължения за разходи, които могат да бъдат натрупани през 2019 г., са 1,1 млн. лв. \r\nЦветилена СИМЕОНОВА", "date": "2018.11.28", "title": "Парламентът одобри бюджетите на Конституционния съд и Омбудсмана за 2019 г."}
{"url": "http://www.focus-news.net/news/2018/11/28/2595860/rumen-petkov-abv-novi-sanktsii-sreshtu-rusiya-biha-bili-absurd.html", "text": "Нови санкции срещу Русия биха били абсурд. Това каза лидерът на АБВ Румен Петков в интервю за  Агенция „Фокус“  за кризата в Азовско море. Според него да мразиш Русия не е националност, не е професия, понякога е откровена продажност и простотия. „Да пазиш собствената си територия, териториалните си води, да изпълняваш международното право и затова да бъдеш санкциониран, би било твърде цинично. Веднага бих направил паралела с убийството на журналиста Хашоги. Какви санкции претърпя извършителят? Някой предприе ли някакви мерки срещу Саудитска Арабия?  Там имаме цинично, брутално убийство. Отникъде никаква реакция, напротив президентът Тръмп каза, че там САЩ има големи икономически интереси и продължават да работят. Днес Майк Помпео ще внася в американските институции доклад за състоянието и защо подкрепят престолонаследника“, коментира още Петков. Той призова да се сложи край на двойните аршини и да се покаже на Европа, че европейската ценностна система не е останала в миналото. „Да наказваш една държава за това, че пази границата си в това число морската и териториалните си води, е изключителен цинизъм. Много се надявам, а и първите стъпки на Германия и Франция показват, че няма да се стигне до такъв парадокс“, допълни още председателят на АБВ.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.28", "title": "Румен Петков, АБВ: Нови санкции срещу Русия биха били абсурд"}
{"url": "http://www.focus-news.net/news/2018/11/28/2595874/pazardzhik-elektrorazpredelitelnoto-druzhestvo-zayavi-pred-oblastniya-upravitel-stefan-mirev-gotovnostta-si-za-rabota-pri-zimni-usloviya.html", "text": "Областният управител Стефан Мирев се срещна с ръководството на електроразпределителното дружество, съобщи за  Радио „Фокус“ – Пазарджик  Мария Ловчинова от областната администрация. Електроразпределителното дружество е заявило готовността си за работа при зимни условия. „По време на работната среща стана ясно, че са проверени всички съоръжения за спешни ремонти по мрежата. Осигурени са високопроходими вишки и агрегати, които при аварии могат да захранват цели населени места. Изградени са просеки в района на с. Фотиново, Батак и Пещера. През изминалия зимен сезон, за първи път в района на Велинград е използван мобилен трафопост при отстраняването на по-продължителни аварии в електрозахранването“, обясни Ловчинова. По думите и, областният управител Стефан Мирев е поставил пред дружеството проблема с електрозахранването на вилните зони в региона. „Жителите на село Ветрен дол алармираха за проблема областния управител по време на изнесената му приемна в община Септември. Ръководството на дружеството се ангажира да извърши проучване на терените и ще очаква собствениците на имоти във вилните зони да депозират искане за присъединяване, за да бъде изградена вътрешна елелектропреносна мрежа съгласно разпоредбите на Закона за устройството на територията“, уточни Ловчинова. \r\nВаня НИКОЛОВА", "date": "2018.11.28", "title": "Пазарджик: Електроразпределителното дружество заяви пред областния управител Стефан Мирев готовността си за работа при зимни условия"}
{"url": "http://www.focus-news.net/news/2018/11/28/2595868/stara-zagora-za-sedemnaysti-pat-v-kazanlak-shte-se-provedat-muzikalni-praznitsi-petko-staynov.html", "text": "Седемнайсти музикални празници „Петко Стайнов” ще се проведат в Казанлък от 30 ноември до 2 декември, каза за  Радио „Фокус”  Сребра Касева, началник – кабинет на кмета. Тя поясни, че официалното откриване на  празниците ще се състои на 30 ноември, от 17.30 часа, в залите на Исторически музей „Искра”, когато ще бъде изнесен и първият концерт от третото издание на Националния хоров фестивал „Петко Стайнов”. Съпътстващо събитие на хоровия фестивал ще бъде творческа среща на ръководителите и представители на участващите във фестивала състави, на която ще бъдат изнесени интересни факти от творческата съдба на маестрото и взаимодействието му с чуждестранни композитори. В събота, в 15.30 часа, по традиция, ще бъдат поднесени цветя пред паметника на композитора в двора на Гимназия „Петко Стайнов” в Казанлък. \r\nСлавяна ГАЙДАРОВА", "date": "2018.11.28", "title": "Стара Загора: За седемнайсти път в Казанлък ще се проведат Музикални празници „Петко Стайнов”"}
{"url": "http://www.focus-news.net/news/2018/11/28/2595869/montana-nyama-zatvoreni-patni-uchastatsi-v-oblastta.html", "text": "Няма затворени пътни участъци в областта. Това съобщиха за  Агенция „Фокус“  от  ОДМВР - Монтана . Заради снежната покривка са се получили задръствания на някои места в областта, но \"Пътна полиция\" е регулирала движението. Няма пътнотранспортни произшествия през изминалите часове. Областно пътно управление се грижи пътищата да са проходими. \r\nТеодора ПАТРОНОВА", "date": "2018.11.28", "title": "Монтана: Няма затворени пътни участъци в областта"}
{"url": "http://www.focus-news.net/news/2018/11/28/2595872/blagoevgrad-represirani-grazhdani-organizirat-flashmob-pred-sgradata-na-odmvr-blagoevgrad-sreshtu-politseyskata-represiya-nad-grazhdani-i-medii-v-oblastta.html", "text": "Група репресирани граждани организират флашмоб пред сградата на ОДМВР-Благоевград срещу полицейската репресия над граждани и медии в Благоевградска област. Това каза за  Радио „Фокус“-Пирин  Александър Стамболийски, председател на Синдикална конфедерация „Съюз на българските транспортни работници“. Той уточни, че събитието е в подкрепа на всички получили протоколи и актове за това, че са изразявали гражданската си позиция и са упражнили правото си на протест, като те дори са изпратили писмо до директора на Областна дирекция на МВР-Благоевград – старши комисар Николай Хаджиев. Началният час на флашмоб-а е 18.30 часа. Стамболийски посочи, че такъв тип флашмоб се организира на няколко места в страната – в Бургас и Пловдив също ще има такива. „Ще се съберат хората пред Областна дирекция на МВР-Благоевград и по някакъв начин ще затворят движението в района на цялата полиция чрез този флашмоб. Нямам представа точно по какъв начин ще го изпълнят, тъй като идеята е все пак Полицията да бъде изненадана“, коментира той. По думите му все още не е ясно дали ще има протести в събота и неделя, тъй като детайлите се уточняват в момента. \r\nНатали СТЕФАНОВА", "date": "2018.11.28", "title": "Благоевград: Репресирани граждани организират флашмоб пред сградата на ОДМВР-Благоевград срещу полицейската репресия над граждани и медии в областта"}
{"url": "http://www.focus-news.net/news/2018/11/28/2595875/aktsenti-v-sutreshniya-blok-dobro-utro-balgariya-na-radio-fokus-na-29-noemvri.html", "text": "След обилните снеговалежи в Северозападния регион, каква е обстановката в населените места – гости в сутрешния блок „Добро утро, България“ на  Радио „Фокус“  ще бъдат областните управители на Враца и на Монтана – Малина Николова и Росен Белчев.  \r\nБюджет 2019 е на дневен ред. Сектор „Здравеопазване“ ще получи 5,2 млрд. лв. или с 547 млн. лв. повече спрямо миналата година. Според управляващите това е голям напредък. Според Българският лекарски съюз обаче има „подводни камъни“. Преди дни медиците излязоха с остра декларация, че властта не е удържала на думата си и не е забранила да се прехвърлят средства за здраве от едно в друго перо. Въпреки критиките, в Бюджетната комисия обещанията бяха изпълнени. Очакваме коментарите на д-р Даниела Дариткова, председател на парламентарната Комисия по здравеопазване и на доц. Георги Йорданов, зам.-председател на здравната комисия. \r\nНад какви проекти работи Кюстендил? За приоритетните сфери и прилаганите политики в Общината, ще разговаряме с кметa на града Петър Паунов. \r\nНа 3 декември ще бъде поставено официалното начало на коледно-новогодишната празнична програма в Асеновград. Повече за предвидените прояви ще научим от Тони Михайлов от  Радио „Фокус“-Пловдив . \r\n21-годишната Деница Георгиева от Варна спечели бронзов медал от Европейско първенство по карате шинкиокушин, което се проведе в Будапеща, Унгария. Повече по темата очакваме от стажант-репортера ни във Варна Бояна Атанасова. \r\nЗапочнете деня информирани! Тези и още теми - в „Добро утро, България“ от 06.00 до 10.00 часа на 29 ноември, с водещ Йоланда Пелова.", "date": "2018.11.28", "title": "Акценти в сутрешния блок „Добро утро, България“ на Радио „Фокус“ на 29 ноември"}
{"url": "http://www.focus-news.net/news/2018/11/28/2595871/parlamentat-prie-byudzhetite-na-ministerstvoto-na-vanshnite-raboti-i-ministerstvoto-na-finansite-za-2019-g.html", "text": "Парламентът прие бюджетите на Министерството на външните работи и Министерството на финансите за 2019 г.,предаде репортер на  Агенция „Фокус“ . \r\nПриходите в бюджета на МВнР са 59,7 млн. лв., като най-голяма част от тях са от държавни такси – 47,7 млн. лв. За 2019 г. разходите на министерството са в размер на 132,6 млн. лв., от които 118,4 млн. лв. са за текущи разходи, a за персонал - 26,1 млн. лв. Министерството ще разходва най-много за политика в областта на развитието на ефективната дипломатическа служба – 110,2 млн. лв., и за политика в областта на активната двустранна и многостранна дипломация – 21,5 млн. лв. \r\n115,6 млн. лв. са приходите в бюджета на Министерството на финансите за следващата година. От тях най-голям е делът на държавните такси – 114 млн. лв. Разходите на министерството са в размер на 521,2 млн. лв., от които 505 млн. лв. ще отидат за текущи разходи и 312,8 млн. лв. - за персонал. По области на политики и бюджетни програми най-много средства ще бъдат дадени за политика в областта на ефективното събиране на всички държавни приходи – 326,7 млн. лв.   За политика в областта на защитата на обществото и икономиката от финансови измами, контрабанда на стоки, изпиране на пари и финансиране на тероризма са предвидени 45,1 млн. лв. \r\nЦветилена СИМЕОНОВА", "date": "2018.11.28", "title": "Парламентът прие бюджетите на Министерството на външните работи и Министерството на финансите за 2019 г."}
{"url": "http://www.focus-news.net/news/2018/11/28/2595865/nimh-nay-debela-e-snezhnata-pokrivka-v-montana-29-sm.html", "text": "Най-дебела е снежната покривка в Монтана – 29 см. Това съобщиха за   Агенция „Фокус“  от  Националния институт по метеорология и хидрология при Българска академия на науките . Най-дебела е снежната покривка в Монтана – 29 см, Враца - 27 см, Велко Търново - 21 см, Кнежа - 20 см.  Снежни виелици е имало във Варна, Русе, Разград и в станция Две Могили.  \r\nВ Северна България снеговалежът вече е слаб, а в Южна България дъждът е преминал в сняг. През следващите часове и през нощта се очаква навсякъде дъждът да премине в сняг.  \r\nНяма отчетени значителни валежи от дъжд. През изминалото денонощие отчетените количества дъжд в Ахтопол са 74 л/кв. м, нос Емине 73 л. на нос Емине.", "date": "2018.11.28", "title": "НИМХ: Най-дебела е снежната покривка в Монтана – 29 см"}
{"url": "http://www.focus-news.net/news/2018/11/28/2595879/uslozhnena-zimna-obstanovka-obzor.html", "text": "Обилните снеговалежи усложниха пътната обстановка в цялата страна. Десетки пътища бяха затворени, много населени места останаха без електрозахранване. Близо 800 машини обработват пътните настилки. Агенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“.  Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. \r\nНай-голяма е снежната покривка в Северна България. В Монтана са натрупани 29 см, Враца - 27 см, Велко Търново - 21 см, Кнежа - 20 см. Снежни виелици е имало във Варна, Русе, Разград и в станция Две Могили. В Северна България снеговалежът вече е слаб, а в Южна България дъждът е преминал в сняг. През следващите часове и през нощта се очаква навсякъде дъждът да премине в сняг. Няма отчетени значителни валежи от дъжд.  \r\nВ  Добрич  снегорини продължават да разчистват и опесъчават пътните отсечки заради обилен снеговалеж в цялата област. Остава в сила ограничението за автомобили над 12 тона, въведено по направлението Добрич-Силистра.. Към 16.30 часа няма постъпила информация за бедстващи населени места и граждани. Продължава интензивният снеговалеж, има условия за образуване на навявания. По-рано днес по Околовръстния път на Добрич е имало закъсали четири ТИР-а, които вече са изтеглени.  \r\nВ  Кюстендил  заради обилния дъжд се наложи отводняване на една къща в града. Сигналът за наводнен приземен етаж на жилищна постройка на улица „Константинова баня“ е подаден в Районна служба „Пожарна безопасност и защита на населението“, предприето е изпомпване на водата. Няма пострадали хора.  Електрозахранването в селата Яхиново, Червен бряг, Сапарево и Гюргево бе прекъснато заради планираната подмяна на стари изолатори върху електроразпределителната мрежа, монтиране на автоматизация и възникнали повреди по кабелните линии. През последните часове и усложнената зимна обстановка е доведе до изключванията на електрозахранването в селата в област Кюстендил. Екипите на дружеството работят за осигуряване на електрозахранването в района. Пътищата в областта са проходими при зимни условия, няма наложени ограничения за движението на моторни превозни средства заради метеорологичната обстановка.  \r\nВ област  Враца  пътната обстановка е нормална при зимни условия, всички републикански пътища са проходими. 110 машини на Областно пътно управление – Враца извършват непрекъснато снегопочистване и обработват пътните настилки. Поради снегопочистване временно бешевъведено ограничение на движението на тежкотоварни автомобили над 12 тона по път I-1 Ботевград – Враца и по път II-17 АМ „Хемус“ – Ботевград на територията на област Враца. Шофьорите на товарни автомобили над 12 тона трябваше да изчакат на място.  \r\nВременни прекъсвания на електрозахранването е имало в част от населените места на общините Козлодуй, Криводол, Мездра и Хайредин. Екипите на ЧЕЗ са отстранили авариите. Към 16.30 часа единствено в с. Згориград, Община Враца и в Източната промишлена зона на Враца няма електроподаване, като се очаква то да бъде възстановено до края на деня.  \r\nВ Областния съвет по сигурност непрекъснато постъпва информация за състоянието на общинската и републиканска пътна мрежа и за нивата на водоемите на територията на областта.  \r\nДесетки инциденти бяха регистрирани във  Варна  заради влошената метеорологична обстановка. Микробус катастрофира на автомагистрала „Хемус“, а тежкотоварен автомобил се обърна на пътя Аксаково – Кичево. Заледявания през деня имаше по пътя Варна – Златни пясъци, на Аспаруховия мост, както и в района на село Куманово. Опасните участъци бяха обработени с пясък и луга. Обилен бе снеговалежът във всички населени места по пътя Варна-Добрич. Заради силния вятър паднали дървета имаше по пътя Виница – Аладжа манастир – Златни пясъци. 74 машини са в готовност за поддържане на пътищата от републиканската пътна мрежа във Варненска област. Към момента в Областната дирекция на МВР няма постъпили сигнали за сериозни инциденти или бедстващи хора във връзка с усложнената метеорологична обстановка. По доклади на оперативните дежурни към общинските съвети за сигурност обстановката във Варненска област към момента е нормална при зимни условия. Всички населени места са с нормално електрозахранване и водоснабдяване. Всички портове и канали на пристанището във Варна са отворени за маневриране на кораби, но на летището през деня имаше отменени и пренасочени полети. Следи се и нивото на водоемите в региона, но проблеми не са отчетени.  \r\nПроходими при зимни условия са пътищата в  област Сливен . От 04.00 часа тази сутрин по пътищата в областта са работили 16 снегорина. Два от тях са на АМ „Тракия“ и в момента. Там превалява слаб сняг, видимостта е добра. Сняг превалява и в Твърдица. Няма сигнали за закъсали автомобили. Няма затворени пътни участъци. Проходите са проходими при зимни условия. Котленският проход е отворен за всички МПС, затворени за камиони над 10 т. са проходите Твърдишки и Вратник. \r\nВ област  Смолян  навсякъде вали сняг, пътищата в областта са проходими. Снежната покривка по високите места в Родопите достига до 10 см. Техниката е на терен и се извършва снегопочистване, опесъчаване и осоляване на пътните настилки по всички републикански направления. През деня не са получавани сигнали за инциденти по републиканските направления в областта. \r\nВ  Шуменско  за около час по обед бе затворено движението за всички автомобили по автомагистрала „Хемус“ в участъка Шумен- Варна, поради снегопочистване. Въведен бе обход по стария път за Варна. Движението по път I-2 Шумен - Разград е ограничено за всички МПС, поради намалена видимост. Обходен маршрут - град Търговище. Всички фирми, ангажирани с дейностите по почистване на снега в Шумен и по общинската пътна мрежа, обслужват районите си по график, информираха от Община Шумен. Машини на Автомагистрали „Черно море“ са почиствали със снегорини пътя от Шумен – Новосел, Средня и Черенча, Шумен – Лозево, Друмево – Васил Друмево и панорамния път по Шуменското плато. Само за шест часа в дежурната част на ОДМВР- Шумен са получени 10 сигнали за пътнотранспортни произшествия. Всички катастрофи са с материални щети.  \r\nНяма затворени пътни участъци в  Монтана . По-рано през деня затруднения имаше в движението по пътя Видин – Монтана. По-рано през деня проблем с движението е имало на входа на Лом заради аварирали два ТИР-а, както и на пътя от село Дългодѐлци до Вълчедръм заради аварирал автобус. Към момента вече всичко е изтеглено и проходимо.  \r\nВ 07.00 часа сутринта на главен път Е-79 аварирал ТИР е бил препречил пътното платно, което е довело до колона от тежкотоварни автомобили и невъзможност за почистване на пътя. Движението бе възстановено чак към 14.20 часа.  \r\nПроходът Петрохан също е проходим. Пътищата се опесъчават.  \r\nСутринта към 10.00 часа в цялата Община Чипровци и Георги Дамяново, както и част от населените места в Брусарци бяха без ток. До следобед навсякъде електрическото захранване беше възстановено. Към 16.00 часа само три населени места са били без електричество. Към момента навсякъде проблемите с електричеството са отстранени.  \r\nВъв  Видинско  тежкотоварни автомобила бяха спрени на изхода на града в посока София за проверка на гумите. Няма затворени пътища в областта.", "date": "2018.11.28", "title": "Усложнена зимна обстановка (ОБЗОР)"}
{"url": "http://www.focus-news.net/news/2018/11/28/2595881/narodni-predstaviteli-ot-komisiyata-po-vanshna-politika-i-komisiyata-po-evropeyskite-vaprosi-i-kontrol-na-evropeyskite-fondove-razgovaryaha-s-poslanika-na-velikobritaniya-za-brekzit.html", "text": "На съвместно заседание народни представители от Комисията по външна политика и Комисията по европейските въпроси и контрол на европейските фондове разговаряха с посланика на Великобритания Ема Хопкинс за Брекзит. Това съобщиха от пресцентъра на  Народното събрание . По време на срещата беше представен преговорният процес между Европейския съюз и Великобритания. В този контекст бяха засегнати и бъдещите двустранни отношения между България и Великобритания.  \r\nПредседателят Комисията по външна политика Джема Грозданова подчерта, че дипломатическите връзки между България и Великобритания винаги са били добри и изрази надеждата си, че те ще продължат да се развиват и след Брекзит. Тя допълни, че след взетото решение на последното заседание на Европейския съвет, се очаква и гласуването в британския парламент на 11 декември 2018 г. Джема Грозданова отбеляза, че ако има положително решение, Европейският парламент ще ратифицира споразумението и след това на ход са всички национални парламенти на държавите-членки на ЕС. Председателят на Комисията по външна политика постави акцент върху приетата политическа декларация по време на последната среща на върха на Европейския съюз и т.нар принцип на реципрочност, който в бъдеще ще спомага за сигурността на българските граждани във Великобритания.  \r\nНародният представител Радостин Танев постави въпроса за евентуално увеличение на студентските такси за обучаващите се от ЕС във Великобритания след Брекзит.  \r\nПосланикът на Великобритания Ема Хопкинс отговори, че Обединеното Кралство иска да запази чуждестранните студенти. Тя добави, че се очаква да бъдат утвърдени мерки, които ще насърчат достъпа на чуждестранни студенти и през следващите години. След гласуването в парламента има преходен период от две години, в които ще уточним условията на нашите нови взаимоотношения с Европейския съюз, посочи Ема Хопкинс. По думите й по този начин хората и бизнесът ще имат възможност да се подготвят окончателно за Брекзит. Ако парламентът на Обединеното Кралство отхвърли постигнатото споразумение, последствията ще бъдат неясни, каза посланикът на Великобритания у нас.  \r\nПо отношение на българите и останалите граждани, които трябва да кандидатстват за статус на уседналост по споразумението в Обединеното Кралство Ема Хопкинс обясни, че е създаден дигитален процес за неговото въвеждане. Кандидатури ще се приемат след март 2019 г. до юни 2021 г. Според посланика на Великобритания това ще бъде една бърза и ефикасна процедура, като за целта ще има и комуникационна кампания с конкретни насоки на няколко европейски езика. Това показва колко важни за нас са правата, защитата и безопасността на гражданите, заяви Ема Хопкинс.", "date": "2018.11.28", "title": "Народни представители от Комисията по външна политика и Комисията по европейските въпроси и контрол на европейските фондове разговаряха с посланика на Великобритания за Брекзит"}
{"url": "http://www.focus-news.net/news/2018/11/28/2595873/deputatite-odobriha-byudzheta-na-ministerstvoto-na-otbranata-za-2019-g.html", "text": "Депутатите одобриха бюджета на Министерството на отбраната за 2019 година, предаде репортер на  Агенция „Фокус“ . 44 млн. лева ще бъдат приходите, от които 29,3 млн. лева ще дойдат от собственост на министерството. 1,4 млрд. лева ще бъдат разходите в бюджета. Почти 996 млн. лева от тях ще отидат за персонал. Според разпределението на разходите 1,3 млрд. лева се предвиждат за политика на отбранителни способности, а почти 83 млн. лева за политика в областта на съюзната и международната сигурност. 411,2 млн. лева нови задължения може да натрупа министерството през следващата година. През бюджета се отпускат 14,7 млн. лева на Националния военен университет „Васил Левски“, почти 7,5 млн. лева на Военната академия „Г.С.Раковски“ и 5,8 млн. лева на Висшето военноморско училище „Н.Й.Вапцаров“. \r\nБиляна ИВАНОВА", "date": "2018.11.28", "title": "Депутатите одобриха бюджета на Министерството на отбраната за 2019 г."}
{"url": "http://www.focus-news.net/news/2018/11/28/2595884/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-2-dekemvri-na-natsionalen-stadion-vasil-levski.html", "text": "Въвежда се организация на движението за провеждане на футболна среща на 2 декември 2018 г. на Национален стадион „Васил Левски”. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 08.00 часа до приключване на футболната среща при сектор „Г” на  Националния стадион „Васил Левски”.  \r\n- от 09.00 до 17.30 часа на североизточната част на моста пред Национален стадион „Васил Левски”.  \r\nОт 16.00 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.11.28", "title": "София: Въвежда се организация на движението за провеждане на футболна среща на 2 декември на Национален стадион „Васил Левски”"}
{"url": "http://www.focus-news.net/news/2018/11/28/2595885/predstoyashti-sabitiya-v-stranata-za-29-noemvri-agentsiya-fokus.html", "text": "*** \r\nОт 10.30 часа държавният глава Румен Радев ще присъства на официалната церемония по встъпване в длъжност на Людмила Елкова като член на Управителния съвет на БНБ.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.30 часа в зала „Изток“ делегация на групата за приятелство с България в Националното събрание на Френската република ще разговарят с председателя на Комисията по труда, социалната и демографска д-р Хасан Адемов. От 11.30 часа делегацията на групата за приятелство с България във френския парламент ще се срещне с председателя на Комисията по външна политика Народно събрание Джема Грозданова.  \r\n*** \r\nОт 12.00 часа в залата на V етаж в Министерството на младежта и спорта на церемония по награждаване на най-добрите състезатели и треньор на БФ модерен петобой за 2018 г. На краткото тържество са поканени спортният министър Красен Кралев, представители на клубове, заслужили деятели, треньори и др. \r\n*** \r\nОт 09.30 часа в Централния военен клуб ще бъде открита Международна кръгла маса „Интеграция и социално включване в Европа и България“.  \r\n*** \r\nОт 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 09.30 часа в XVI състав на Специализирания наказателен съд ще се гледа делото срещу Йордан Н. и Андриан А., обвинени в организиране и ръководене на организирана престъпна група.  \r\n*** \r\nОт 09.30 часа в 19 състав на Софийския градски съд ще се гледа делото срещу Веселин П. и др.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Поля П., Спасена Г., Любомир Д., Антон С. и Руслан М., обвинени в организиране и ръководене на организирана престъпна група.  \r\n*** \r\nОт 10.00 часа в XV състав на Специализирания наказателен съд ще се гледа делото срещу Мартин М. и Стефан С., обвинени в образуване и ръководене на организирана престъпна група.  \r\n*** \r\nОт 10.00 часа в магазин „Метро“ (булевард „Цариградско шосе\" 7-11 км.)  министърът на земеделието, храните и горите Румен Порожанов и Атила Йенисен - главен изпълнителен директор на магазина, ще присъстват на среща с български производители на храни, част от кампанията „Аз подкрепям българските производители! Подкрепи ги и ти!\". \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад от „Топлофикация-Плевен“ ЕАД за изменение на лицензия за дейността „производство на електрическа и топлинна енергия“.  \r\n*** \r\nОт 10.00 часа в аудитория 3 на IV етаж на Предклиничния университетски център на Медицински факултет, Медицински университет - София ще бъдат представени резултатите от изпълнението на проект за Национален университетски комплекс за биомедицински и приложни изследвания (НУКБПИ) и ще бъде демонстрирана част от изградената нова научна инфраструктура. \r\n*** \r\nОт 10.00 часа в зала „Тържествена“ на Университета за национално и световно стопанство (УНСС) ще бъде открит специализираният кариерен форум „Дни на кариерата – Икономика, Финанси, Маркетинг, Човешки ресурси и Обслужване на клиенти“. \r\n*** \r\nВ 10.00 часа в Софийска младежка лаборатория за иновации на ул. „Сердика“ №1, етаж 3,  Столична библиотека – филиал „Сердика“ ще се проведе среща по проблемите на децата от София-град.  \r\n*** \r\nОт 10.00 часа до 11.30 часа в Центъра по археометрия на Софийския университет „Св. Климент Охридски“ (адрес: кв. Лозенец, ул. „Галичица“ № 35) ще бъде представена изградена научна инфраструктура за над 17 млн. лв.  \r\n*** \r\nОт 11.00 часа кметът на София Йорданка Фандъкова ще провери изпълнението на ремонта на здравната служба в село Мрамор.  \r\n*** \r\nОт 11.00 часа в Културен център G8 ще се състои медийна прожекция на „Ще се видим там горе“ (2017).  \r\n*** \r\nОт 11.00 часа в хотел „Арена ди Сердика“ ще се проведе дискусия на тема „Десет години плосък данъчен модел. Равносметката“. \r\n*** \r\nОт 11.00 часа в III състав на Специализирания наказателен съд ще се гледа делото срещу Хованес М., Пламен Т., Владимир Т. и др., обвинени в организиране и ръководене на организирана престъпна група.  \r\n*** \r\nОт 11.00 часа в VI състав на Специализирания наказателен съд ще се гледа делото срещу Методи И., обвинен в изнудване.  \r\n*** \r\nОт 11.00 часа в „Оборище 5 – галерия и зала“ в присъствието на заместник-министъра на вътрешните работи Милко Бернер и посланика на Кралство Норвегия Лиз Николин Клевен Гревстад ще бъде отбелязано официалното откриване на програма „Вътрешни работи“, финансирана от Норвежкия финансов механизъм 2014-2021 г. \r\n*** \r\nОт 11.оо часа в пресклуба на БТА ще се състои пресконференция по повод предстоящия концерт-спектакъл „Любов и приятелство“ на Йордан Марков и приятели на 2 декември.  \r\n*** \r\nОт 11.30 часа в Министерството на здравеопазването (залата на ет. 4) ще се проведе пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С. \r\n*** \r\nОт 11.30 часа в 137 СУ „Ангел Кънчев“ бул. „Европа“ 135) министър Красимир Вълчев и заместник-министър Деница Сачева ще участват в представянето на инструмента SELFIE, чрез който училищата и учениците могат да направят оценка на дигиталната среда и дигиталните си умения. \r\n*** \r\nОт 13.00 часа от пл. „Княз Александър Невски“ ще тръгне митинг-шествие в защита на добива на електроенергия от български лигнитни въглища, организиран от индустриалните федерации на КТ „Подкрепа“.  \r\n*** \r\nОт 13.00 часа в сградата на Националния исторически музей на етаж 3 ще се проведе заседание на Съвместната мултидисциплинарна експертна комисия по историческите и образователните въпроси между Република България и Република Македония. \r\n*** \r\nОт 13.00 часа в IX състав на Специализирания наказателен съд ще се гледа делото срещи Галина Ц., Красимир Н., Мирослав Ч., Радостина Н. и Йонгпин Д., обвинени в организиране и ръководене на организирана престъпна група.  \r\n*** \r\nОт 13.30 часа в хотел „Експо“ Националният синдикат на пожарникарите и спасителите „Огнеборец” ще бъде домакин на срещата на борда на Европейския пожарникарски съюз и алианс (EFFUA). \r\n*** \r\nОт 13.30 часа в V състав на Специализирания наказателен съд ще се гледа делото срещу Христо Г., обвинен в изнудване.  \r\n*** \r\nОт 14.00 часа в XVI състав на Специализирания наказателен съд ще се гледа делото срещу Здравко Н. и Кристиан П., обвинени в участие в организирана престъпна група.  \r\n*** \r\nОт 14.30 часа в зала „Средец” на София Хотел Балкан областна администрация на Софийска област ще отбележи 75 години от спасяването на българските евреи. Специални гости на събитието ще бъдат Нава Бокер -заместник-председател на Кнесета на Държавата Израел и Рут Васерман Ланд -заместник-генерален директор на Федерацията на местните власти. \r\n*** \r\nОт 15.30 часа във Форум „Джон Атанасов“ в София Тех Парк ще се проведе конференция „Училище-университет-бизнес: ръка за ръка в ИКТ сектора“. Приветствие ще отправи министъра на образованието и науката Красимир Вълчев.  \r\n*** \r\nОт 16.40 часа в Клуб 1 на НДК ще се проведе официалният старт на Rinker Youth Challenge. \r\n*** \r\nОт 18.00 часа в Руския културно-информационен център Националната професионална гимназия по прецизна техника и оптика „М. В. Ломоносов“ ще отбележи своята 70-годишнина и патронния си празник. \r\n*** \r\nОт 18.00 часа в книжен център „Гринуич“ ще бъде представена книгата „Посока юг – пътуване към Антарктида“.  \r\n*** \r\nОт 18.30 часа в Литературния клуб на Столична библиотека преводачът от немски език Любомир Илиев ще участва в поредицата „Преводач на месеца“.  \r\n*** \r\nОт 19.00 часа в кино „Люмиер Лидл“ ще се състои прожекцията на филма „Не ме интересува дали историята ще ни запомни като варвари“.  \r\n*** \r\nОт 09.30 часа в зала 341 (Учебен корпус 1) на Югозападния университет „Неофит Рилски” ще се проведе „Ден на PR студента“. \r\n*** \r\nВ 11.00 часа на пл. „Македония“ ще се състои тържественият ритуал по изпращането на 37-ия контингент на Българската армия за участие в мисията на НАТО „Решителна подкрепа“ в Афганистан.  \r\n*** \r\nОт 19.00 часа в зала „Пейо Яворов“ ще бъде представен спектакълът на ансамбъл „Българе“ – „Осмото чудо“. \r\n*** \r\nОт 18.00 часа в Експозиционен център „Флора\" в Морска градина Бургас, зала 1, екипът на Център за социална рехабилитация и интеграция, гр. Бургас, управляван от Община Бургас, организира Благотворителна изложба под надслов „Порив за полет\".  \r\n*** \r\nОт 18.00 часа в галерия „Ателие R“ ще бъде открита изложба на Светлозар Пармаков.  \r\n*** \r\nОт 13.30 часа в Клуба на пенсионера в Кайсиева градина студенти от Варненския свободен университет ще обучават възрастни хора на дигитални умения и киберсигурност. \r\n*** \r\nОт 18.00 в Юнашкия сало в памет на основателят на Църквата във Варна – св. апостол Андрей, Варненска и Великопреславска св. Митрополия организира Андреевски четения.  \r\n***  \r\nОт 09.00 часа в голяма зала на Община Велико Търново ще се проведе сесия на Великотърновски общински съвет.   \r\n***  \r\nОт 10.30 часа в 321 аудитория на ВТУ \"Св. Св. Кирил и Методий\" н. пр.  Ерик Рубин,  извънреден и пълномощен посланик на САЩ в Република България ще изнесе публична лекция на тема \"България, Америка и общото ни трансатлантическо бъдеще\".   \r\n***  \r\nОт 12.30 в  зала 302 на Община Велико Търново ще се проведе среща на кмета Даниел Панов с американския посланик н. пр. Ерик Рубин.  \r\n***  \r\nОт 17.00 часа в пресклуба на БТА ще се състои пресконференция на лидерите на \"Демократична България\" Атанас Атанасов и Христо Иванов.  \r\n***  \r\nОт 18.30 часа в Музей \"Възраждане и Учредително събрание\" ще се състои съвместна общообразователна инициатива на ЗАД \"Армеец\" и сдружение \"Българска история\" на тема \"Нашите пълководци\".   \r\n***  \r\nОт 17.00 часа в Клуб 7  ще се проведе представяне на книгата \"Димитър Бербатов – По моя начин\".  \r\n*** \r\nОт 17.00 часа в пресклуба на БТА ще се състои пресконференция на лидерите на „Демократична България“ – Атанас Атанасов и Христо Иванов.  \r\n***  \r\nОт 19.00 часа в МДТ \"Константин Кисимов\" ще бъде представен \"Вражалец\" – мюзикъл по творбата на Дечо Таралежков.  \r\n*** \r\nОт 17.30 часа Регионална библиотека „Михалаки Георгиев” организират среща разговор с Ивинела Самуилова. Срещата ще се състои в залата за изяви на отдел „Заемна за възрастни”. \r\n*** \r\nОт 10.00 часа в заседателната зала на Община Враца ще се отвори ценовото предложение на участника в обществена поръчка с предмет: „Доставка на три броя моторни превозни средства за нуждите на ОП БКС“ .  \r\n*** \r\nОт 17.30 часа в хотел „Лева“ Фондация „Америка за България“ ще дари 150 000 лв. за реализиране на проекти, които да обединят силите на местната общност за популяризиране на Враца като желана туристическа дестинация и да осигурят повече възможности за образование и спорт на децата и семействата от града. \r\n*** \r\nОт 09.30 часа в ДГ № 23 „Звездица“ ще се състои спектакълът „Тайнственото речно конче“.  \r\n*** \r\nОт 13.30 часа в Младежкия театър ще се проведе концерт, посветен на 3 декември – Международен ден на хората с увреждания.  \r\n*** \r\nОт 19.00 часа в Младежкия център ще се състои рок концерт „С рок срещу СПИН“.  \r\n*** \r\nОт 17.00 часа в концертна зала „Добрич“ ще се състои спектакълът „Реално вълшебство на детството“.  \r\n*** \r\nОт 18.00 часа в Музея на фотографията ще бъде открита благотворителна изложба от акварели в подкрепа на Маги. \r\n*** \r\nОт 14.00 часа в залата на парк-хотел „Кюстендил” ще се проведе редовно заседание на Общински съвет - Кюстендил.  \r\n*** \r\nОт 09.00 часа ще се проведе заседание на Общинския съвет.  \r\n*** \r\nВ 09.00 часа в зала 5 на Окръжния съд ще се проведе заседание по делото срещу Атанас А., обвинен в това, че е избегнал установяването и плащането на данъчни задължения в особено големи размери.  \r\n*** \r\nВ 09.00 часа в зала 2 на Окръжния съд ще се проведе заседание по делото срещу Мартин М. и Калоян А. че на територията на килия в Пловдивския затвор, в съучастие като извършители, са отнели чужди движими вещи от владението на К. В.  \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по жалби на подсъдимия и четирима частни обвинители срещу присъда от 8 години лишаване от свобода за 19-годишния О.Ч. Пазарджишкият окръжен съд го е признал за виновен в това, че по непредпазливост е причинил смъртта на свой връстник и на 22-годишно момиче.  \r\n*** \r\nВ 10.00 часа в зала 1 на Окръжния съд ще се проведе заседание по делото срещу университетските преподаватели Симеон В., Димитър Д. и Петьо К., обвинени за взимане на подкуп.  \r\n*** \r\nОт 10.00 часа в зала „Компас“ на Ректората на Пловдивския университет „Паисий Хилендарски“ ще се проведе тристранен форум „Студентите питат – бизнесът и науката отговарят“, по време на който студенти от Пловдивския университет „Паисий Хилендарски“ ще се срещнат с представители на бизнеса и висшето образование. \r\n*** \r\nВ 11.00 часа в зала 1 на Апелативния съд ще се проведе заседание по делото срещу И. Р. Той обжалва присъда за убийство. Пловдивският окръжен съд го е признал за виновен и го осъдил на 14 години лишаване от свобода за това, че е умъртвил приятелката си.  \r\n*** \r\nОт 12.30 часа в магазин „BILLA“ ще се проведе пресконференция на тема „Българска ферма“ със специалното участие на министъра на земеделието, храните и горите Румен Порожанов и управителя на компанията за България Бойко Сечански. От 13.00 часа ще бъде открит 122-рия магазин на веригата.  \r\n*** \r\nОт 13.00 часа в „Гранд Хотел Пловдив“ министърът на земеделието, храните и горите ще открие Осмия Национален агро семинар. \r\n*** \r\nВ 18.00 часа в Културен център Тракарт, подлез „Археологически“ ще се състои премиера на второто  издание на книгата „Познатият непознат Пловдив“ на Пенка Калинкова.  \r\n*** \r\nОт 18.00 часа в „Екомузей“ с аквариум ще бъде открита изложба с творби от Първия международен графичен пленер Бръшлен 2018. \r\n*** \r\nОт 10.00 часа в зала на Общинския съвет в Община Минерални бани експерти от институцията на омбудсмана на Р България ще се срещнат с граждани. \r\n*** \r\nОт 17.00 часа в Народно читалище „Дружба-1993” ще започне концертът под надслов „С вкус на мерло в ритъма на тангото”, в който ще вземат участие Вокална група „Градски хубавелки” и Танцова формация „ЖиНиС“. \r\n*** \r\nОт 14.00 часа в Центъра за настаняване от семеен тип за деца и младежи с увреждания ще се проведе пресконференция по повод стартирането на проект „Ще се справя”, реализиран от Сдружение „Равновесие” в партньорство с Община Созопол. \r\n*** \r\nОт 10.00 часа в Община Стамболово експерти от институцията на омбудсмана на Р България ще се срещнат с граждани. \r\n*** \r\nОт 17.00 часа в РБ „Захарий Княжески“ ще бъде представена книгата „Светът на фестивалите“ на Любомир Кутин.  \r\n*** \r\nОт 19.00 часа в Оперния театър ще се състои симфоничен концерт на Симфоничен оркестър-Пазарджик.  \r\n*** \r\nОт 19.00 часа в „Направи си бира“ ООД (кв. \"Индустриален\" 1 - до бариерата на ЗСК) ще се проведе второто събитие от формата \"Защото избрах България\".  \r\n*** \r\nОт 19.30 часа в Кукления театър ще се състои спектакъл за възрастни „Страх“.  \r\n*** \r\nОт 10.00 часа в Информационен център „Терзиева къща“ експерти от институцията на омбудсмана на Р България ще се срещнат с граждани. \r\n*** \r\nОт 09.00 часа омбудсманът Мая Манолова ще се срещне с граждани в Областна администрация – Хасково.  \r\n***   \r\nОт 9.00 часа в зала 363 на общината ще се проведе редовно заседание на Общински съвет- Шумен.  \r\n*** \r\nОт 09.00 часа в Пресклуба на БТА в Шумен ще се състои пресконференция на Димитър Делчев и Найден Зеленогорски. \r\n***     \r\nОт 14.30 часа в РБ „Ст. Чилингиров“ ще се състои традиционната викторина с ученици от VII клас, посветена на Сава Доброплодни. \r\n*** \r\nОт 17.00 часа във фоайето на Регионалната библиотека „Стилиян Чилингиров“ ще се проведе среща под надслов „Проф. д.ик.н. Лучиян Милков – 70 години отдаденост на науката, семейството и приятелите”.", "date": "2018.11.28", "title": "Предстоящи събития в страната за 29 ноември (Агенция „Фокус“)"}
{"url": "http://www.focus-news.net/news/2018/11/28/2595880/sitel-makedoniya-putin-chestiti-na-ilir-meta-denya-na-nezavisimostta-na-albaniya.html", "text": "Руският президент Владимир Путин е изпратил честитка на албанския си колега Илир Мета по повод 28 ноември – Денят на независимостта на Република Албания, предава  скопският телевизионен канал „Сител“ . \r\nВ посланието си руският лидер изказва убеждение, че развитието на конструктивните отношения и двустранното сътрудничество между Русия и Албания във всички области ще е в интерес и на двете страни, както и на цяла Европа. \r\nПревод и редакция:", "date": "2018.11.28", "title": "„Сител“ (Македония): Путин честити на Илир Мета Деня на независимостта на Албания"}
{"url": "http://www.focus-news.net/news/2018/11/28/2595887/sport-pobeditelyat-ot-macha-porto-shalke-se-klasira-za-osminafinalite.html", "text": "В група \"D\" на Шампионска лига водачът Порто е домакин на втория Шалке. Ако един от двата отбора спечели, ще е сигурен осминафиналист. Порто ще се класира и в случай на равенство. Точката може да се окаже добър резултат и за Шалке, но само ако Галатасарай не победи Локомотив (Москва) като гост. Руснаците са единственият отбор без точка от всички участници в груповата фаза и нямат шанс дори за третото място, но ще се опитат да си върнат на Галатасарай за тежката загуба с 0:3 в Истанбул. Турците се нуждаят от задължителна победа.", "date": "2018.11.28", "title": "Спорт: Победителят от мача Порто – Шалке се класира за осминафиналите"}
{"url": "http://www.focus-news.net/news/2018/11/28/2595886/stara-zagora-osem-sastava-ot-stranata-shte-vzemat-uchastie-v-tretoto-izdanie-na-natsionalniya-horov-festival-petko-staynov.html", "text": "Осем състава от Пловдив, Пазарджик, Поморие, София, Харманли и Казанлък ще вземат участие в третото издание на Националния хоров фестивал „Петко Стайнов”, каза за  Радио „Фокус”  директорът на фестивала Младен Станев. Той поясни, че фестивалът ще се проведе в рамките на три дни, като ще бъде открит на 30 ноември в 17.30 часа в залите на Исторически музей „Искра” с изпълнения на съставите домакини - Смесен хор „Петко Стайнов” и Камерен хор „ Севтополис”. Фестивалните изпълнения ще продължат и през следващите два дни 1 и 2 декември, в събота от 13.30 часа и в неделя от 11.30 часа. \r\nУчастниците във фестивала са подбрани със селекция, като единственото поставено условие е да изпълняват българска хорова музика и по възможност в репертоара им да има включено произведение на Петко Стайнов. Фестивалът няма конкурсен характер, но ще бъдат присъдени две специални награди - на Фондация „Петко Стайнов” – за идпълнение на Стайнова творба и на Община Казанлък. За тези награди съставите ще бъдат оценявани от жури, в което ще има представител на Фондацията и на Община Казанлък, с почетното участие на Теодора Павлович. \r\nАмбициите на организаторите са фестивалът в Казанлък да се превърне в едно от основните събития в хоровия живот в България, а също така в бъдеще в него със свои участия да се включат и чуждестранни състави. Младен Станев поясни, че в момента е в преговори със състави от Швеция и САЩ. „Към момента фестивалът е регионален и той непрекъснато ще се разраства. Амбициите ни са да разрастнем Казанлък като музикален център, да успеем да провокираме в него да се случват много повече и по – интересни неща.”, заяви той \r\nДиректорът на фестивала поясни, че се очаква фестивалното събитие да събере в Казанлък близо 200 участници, които имат своя безспорен принос къв утвърждаването на града като туристическа дестинация.  \r\nСлавяна ГАЙДАРОВА", "date": "2018.11.28", "title": "Стара Загора: Осем състава от страната ще вземат участие в третото издание на Националния хоров фестивал „Петко Стайнов”"}
{"url": "http://www.focus-news.net/news/2018/11/28/2595888/elizabet-pavlova-toplofikatsiya-sofiya-druzhestvoto-se-stremi-maksimalno-da-predava-informatsiya-v-polza-na-klientite-si.html", "text": "Дружеството се стреми максимално да предава информация на клиентите си, която да бъде в тяхна полза. Това каза говорителят на \"Топлофикация София\" Елизабет Павлова по време на приемна за граждани в Дома на културата „Искър\", организирана от дружеството, предаде репортер на Агенция „Фокус“. Тя обясни, че „Топлофикация“ прави ежемесечно срещи за граждани, за да могат клиентите им да бъдат уведомени. Павлова уточни, че първата такава е била организирана в „Майчин дом“ в Община Сердика, където предимно майки с деца и възрастни хора на място са питали за изравнителните сметки, началото на новия отоплителния сезон и профилактиките, които е извършило дружеството през лятото. „В желанието си да помогнем на клиентите си максимално и да предадем, колкото се може повече информация, от която те ще имат полза. Бяхме подготвили съвети за икономично ползване на топлинна енергия. Това е важно нещо за всяко едно домакинство, както и начинът, по който ще се формират сметките им през отоплителния сезон“, обясни още тя. \r\nДаяна ДЮЛГЕРОВА", "date": "2018.11.28", "title": "Елизабет Павлова, „Топлофикация София\": Дружеството се стреми максимално да предава информация в полза на клиентите си"}
{"url": "http://www.focus-news.net/news/2018/11/28/2595877/kolona-ot-avtomobili-se-e-obrazuvala-na-patya-sofiya-varna-naokolo-20-km-predi-veliko-tarnovo.html", "text": "Образувала се е колона от автомобили по пътя София - Варна на около 10-20 км. преди Велико Търново. Това съобщи слушател на  Радио „Фокус“  и препоръча на шофьорите да изберат обходни маршрути.", "date": "2018.11.28", "title": "Колона от автомобили се е образувала на пътя София - Варна наоколо 20 км. преди Велико Търново"}
{"url": "http://www.focus-news.net/news/2018/11/28/2595882/parlamentat-prie-byudzheta-na-mvr-za-2019-g.html", "text": "Парламентът прие бюджета на МВР за 2019 г., предаде репортер на  Агенция „Фокус“ . \r\n175 млн. лв. са приходите в бюджета на вътрешното министерство за следващата година, от които 87,5 млн. лв. са от държавни такси, а 60 млн. лв. – от глоби, санкции и наказателни лихви. \r\nРазходите са в размер на 1,5 млрд. лв., като за персонал държавата отпуска 1,3 млрд. лв. \r\nЗа политика в областта на противодействието на престъпността и опазването на обществения ред се дават 877,7 млн. лв. За политика в областта на пожарната безопасност и защита на населението при извънредни ситуации са предвидени 257,8 млн. лв. За границите и контрола на миграционните процеси разходите са  212 млн. лв., а за управлението и развитието на системата на МВР - 167,2 млн. лв.  \r\nЗа 2019 г. могат да бъдат натрупани още разходи в размер на 160,5 млн. лв. \r\nЦветилена СИМЕОНОВА", "date": "2018.11.28", "title": "Парламентът прие бюджета на МВР за 2019 г."}
{"url": "http://www.focus-news.net/news/2018/11/28/2595890/sofiya-svetlinite-na-praznichnata-elha-na-stolitsata-shte-badat-zapaleni-v-parka-pred-natsionalniya-dvorets-na-kulturata-na-30-noemvri.html", "text": "На 30 ноември 2018 година (петък) в парка пред Националния дворец на културата (НДК) ще заблестят светлините на празничната елха на град София. Това съобщиха от пресцентъра на  Столична община . \r\nОт 17.30 ч. до 19.30 ч. на площада пред НДК (от страната на ул. „Фритьоф Нансен” и Билетния център) ще се проведе програма с участието на вокална група към Столичен център за работа с деца „Бели Брези”, балетна школа „Силует”, вокална група „Сладки пуканки” към Националния дворец на децата, солисти от Арт център „Стринджендо”, фолклорна формация към 144 СУ „Народни будители”, Дичо, Тончо Токмакчиев, Еделина Кънева, Камелия Тодорова. \r\nСтолична община ще организира томбола за присъстващите на празничното събитие. Късметлията ще получи наградата си след запалването на светлините на елхата и празничните илюминации в 19.00 ч. \r\nРетро трамвай ще се движи на 30-ти ноември от 16.00 ч. до 19.00 ч. двупосочно по маршрут пл. „Възраждане” - бул. „Христо Ботев” - „Петте кьошета”- НДК - пазар „Иван Вазов”. Пътуващите в трамвая малчугани ще могат да изработят с помощта на аниматори празнични играчки, които да украсят дома им или избрана елха в София.", "date": "2018.11.28", "title": "София: Светлините на празничната елха на столицата ще бъдат запалени в парка пред Националния дворец на културата на 30 ноември"}
{"url": "http://www.focus-news.net/news/2018/11/28/2595878/api-dvizhenieto-po-pat-i-2-shumen-razgrad-e-ogranicheno-za-vsichki-mps-poradi-namalena-vidimost-obhoden-marshrut-grad-targovishte.html", "text": "Движението по път I-2 Шумен - Разград е ограничено за всички МПС, поради намалена видимост. Това съобщиха от пресцентъра на  Агенция \"Пътна инфраструктура\"  (АПИ). Обходен маршрут - град Търговище.", "date": "2018.11.28", "title": "АПИ: Движението по път I-2 Шумен - Разград е ограничено за всички МПС, поради намалена видимост. Обходен маршрут - град Търговище"}
{"url": "http://www.focus-news.net/news/2018/11/28/2595889/predstoyashti-mezhdunarodni-sabitiya-za-29-noemvri-agentsiya-fokus.html", "text": "*** Тереза Мей ще отговаря на въпроси на депутати за Брекзит \r\n*** Ангела Меркел ще има реч пред германско-украински икономически форум, на който ще присъства и премиера на Украйна Владимир Гройсман \r\n*** Специалният представител на САЩ за Сирия ще се яви пред комитета по външни работи на Камарата на представителите \r\n*** Заместник-генералния секретар на ООН ще посети Йемен \r\n*** Световната метеорологична агенция ще докладва за състоянието на климата през 2018 година \r\n*** Съветникът по национална сигурност на Белия Дом Джон Болтън ще се срещне с президента на Бразилия Жаир Болсонаро \r\n***", "date": "2018.11.28", "title": "Предстоящи международни събития за 29 ноември ( Агенция „Фокус“ )"}
{"url": "http://www.focus-news.net/news/2018/11/28/2595876/mayk-pompeo-konfliktat-v-yemen-shte-se-vloshi-ako-sasht-ottegli-podkrepata-si-za-riyad.html", "text": "Държавният секретар на САЩ Майк Помпео в сряда защити позицията на Вашингтон в подкрепа на Рияд по отношение на войната в Йемен, като заяви пред журналистите, че конфликтът само ще се влоши, ако Америка се оттегли от него, предава  AFP . \r\n„Страданието в Йемен ме наскърбява, но ако САЩ не са замесени в Йемен, ще е много по-лошо“, ще заяви външният министър пред сенаторите, според извадки от подготвената реч. \r\nПревод и редакция:", "date": "2018.11.28", "title": "Майк Помпео: Конфликтът в Йемен ще се влоши ако САЩ оттегли подкрепата си за Рияд"}
{"url": "http://www.focus-news.net/news/2018/11/28/2595893/sofiya-dvizhenieto-po-okolovrastniya-pat-v-stolitsata-posoka-mladost-pred-nadleza-e-zatrudneno-poradi-katastrofa.html", "text": "Движението по околовръстния път в столицата посока „Младост“ пред надлеза е затруднено поради катастрофа. Това съобщи слушател на  Радио „Фокус“ . Пътните настилки са заледени и затова автомобилите трябва да се движат с повишено внимание.", "date": "2018.11.28", "title": "София: Движението по околовръстния път в столицата посока „Младост“ пред надлеза е затруднено поради катастрофа"}
{"url": "http://www.focus-news.net/news/2018/11/28/2595891/mayki-na-detsa-s-uvrezhdaniya-shte-se-sreshtnat-s-premiera-boyko-borisov-v-ministerskiya-savet.html", "text": "Майки на деца с увреждания ще се срещнат с премиера Бойко Борисов в Министерския съвет, научи репортер на  Агенция „Фокус“ . Протестиращи майки проведоха среща в парламента с председателя Цвета Караянчева, социалния министър Бисер Петков и депутати от ГЕРБ.", "date": "2018.11.28", "title": "Майки на деца с увреждания ще се срещнат с премиера Бойко Борисов в Министерския съвет"}
{"url": "http://www.focus-news.net/news/2018/11/28/2595894/denislav-peychev-api-nyama-ogranicheniya-za-dvizhenie-po-avtomagistralite-v-stranata.html", "text": "Няма ограничения за движение по автомагистралите в страната. Това каза за обзорното предаване „Това е България“ на  Радио „Фокус“  дежуреният в Ситуационния център на Агенция пътна инфраструктура Денислав Пейчев. Огараничени са за автомобили над 12 тона само проходите „Троянски“ и „Превала“. „Няма ограничения по първокласната пътна мрежа, прави изключение само пътя Шумен – Разград, който в момента е с нулева видимост и затова е затворен за всички автомобили. Обходния маршрут е през град Търговище“, каза той. Денислав Пейчев каза още, че за второкласната пътна мрежа има само едно ограничение. „Става въпрос за пътя II 71 Силистра – Добрич, който е ограничен само за автомобили над 12 тона“. Агенция „Пътна инфраструктура има готовност за очакваните снеговалежи, каза още той  и уточни, че над 750 машини са работили за осигуряване на проходимост през пътищата за днешния ден.", "date": "2018.11.28", "title": "Денислав Пейчев, АПИ: Няма ограничения за движение по автомагистралите в страната"}
{"url": "http://www.focus-news.net/news/2018/11/28/2595895/veliko-tarnovo-156-dogovora-na-stoynost-nad-148-miliona-leva-se-izpalnyavat-po-operativni-programi-na-teritoriyata-na-oblastta.html", "text": "156 договора на стойност над 148 милиона лева се изпълняват по Оперативни програми на територията на Великотърновска област. Размерът на европейските инвестиции в региона бе оповестен в рамките на пресконференция на Областен информационен център (ОИЦ) – Велико Търново, предаде репортер  на  Радио „Фокус“ – Велико Търново . \r\nОбобщение за изпълнението на Оперативните програми за настоящия програмен период 2014 – 2018 направи Грета Генчева, експерт „Информационно обслужване и услуги“. Според изнесените данни, по ОП „Добро управление“ се изпълнява един договор, той е по проект „Функциониране на ОИЦ – Велико Търново“ и е на обща стойност 314 982 лева. Толкова е и отпуснатата безвъзмездна финансова помощ. „По ОП „Иновации и конкурентноспособност“ се изпълняват най-много сключени договори –  58 на обща стойност над 75 милиона, като тук размерът на безвъзмездната финансова помощ е  44 654 201. По ОП „Наука и образование за интелигентен растеж“‘ се изпълняват седем проекта на стойност близо 3 милиона лева. В  тази статистика не сме включили стойността на проект „Изграждане и развитие на Център за компетентност“ на обща стойност 13.5 млн. лева, тук НВУ е партньор по проекта и не цялата част от средствата се изразходват в нашата област. Водеща организация е Институт по роботика към БАН. По ОП „Развитие на човешките ресурси“ също се изпълняват голям брой договори – общо 50 на стойност над 12 милиона“, посочи Грета Генчева. \r\nПо ОП „Региони в растеж“ общата стойност на изпълняващите се договори е над 51 милиона лева с 22 сключени договори. По  Програма за морското дело и  рибарство във Великотърновска област се изпълняват пет проекта на обща стойност над 4 милиона лева, а по Програма „Храни“ са сключени 13 договора за над един милион лева. \r\nМария НЕДЕВА", "date": "2018.11.28", "title": "Велико Търново: 156 договора на стойност над 148 милиона лева се изпълняват по Оперативни програми на територията на областта"}
{"url": "http://www.focus-news.net/news/2018/11/28/2595896/aktualna-patna-obstanovka-kam-1800-chasa.html", "text": "Актуална пътна обстановка, предоставена от  Агенция \"Пътна инфраструктура\" . Температурите са в интервала от - 7° до + 9°. Времето над страната е предимно облачно. Вятър духа в областите Бургас, Варна, Кюстендил, Кърджали, Пловдив, Разград, Русе, Силистра, Търговище и Шумен, както и по високите планински части и североизточна България. Дъжд вали в областите Хасково, Кърджали, Пловдив и Бургас. Сняг вали в почти цялата страна. \r\nТемператури от метеостанциите на АПИ в °C: \r\n- Бургас: - 1,1°; \r\n- проход „Предела“: - 0,9°; \r\n- Кресна: + 5,9°; \r\n- проход „Ивановци: няма данни; \r\n- Костандово: + 0,9°;  \r\n- проход „Шипка“: - 8,8°; \r\n- проход „Петрохан“: - 8,3°; \r\n- Обретеник: - 3,2 ° \r\nII. Временно са въведени следните ограничения през текущата смяна: \r\nПроходи: \r\nОПУ Ловеч и Пловдив: \r\nОграничено e движението през \"Троянски\" проход за МПС над 12 т.  \r\nОПУ Смолян:  \r\nДвижението по път ІІІ-866 през прохода Превала е ограничено за МПС над 12 тона с ремаркета и полуремаркета.  \r\nОграничения по първокласната пътна мрежа: \r\nОПУ Шумен и Разград: \r\nВременно движението на всички МПС по път I-2 Шумен – Разград в участъка от Белокопитово до Разград е ограничено поради нулева видимост.  \r\nОПУ София:  \r\nВременно движението на МПС над 12 тона по път I-1 Ботевград – София в участъка Бебреш – Врачеш от км 197+000 до км 201+000 в посока София е ограничено поради обилен снеговалеж е снегопочистване.  \r\nОПУ Силистра и Добрич: \r\nВременно се ограничава движението на МПС над 12 тона по път II-71 Силистра – Добрич поради снегопочистване, силен снеговалеж и вятър, снегонавявания и намалена видимост.", "date": "2018.11.28", "title": "Актуална пътна обстановка към 18.00 часа"}
{"url": "http://www.focus-news.net/news/2018/11/28/2595883/narodnite-predstaviteli-prieha-byudzheta-na-ministerstvoto-na-pravosadieto-za-2019-g.html", "text": "Народните представители приеха бюджета на Министерството на правосъдието за 2019 година, предаде репортер на  Агенция „Фокус“ . Приходите през следващата година ще бъдат 61,5 млн. лева, от които 61,2 млн. лева ще дойдат от държавни такси. 274, 8 млн. лева са разходите на министерството. За персонал държавата отпуска почти 200 млн. лева. Най-голям дял от разходите министерството ще отдели за политика в областта на изпълнението на наказанията- 171,3 млн. лева. В разходите са включени средства за увеличаване на персонала на ГД „Изпълнение на наказанията“ с 134 служители и на ГД „Охрана“ с 66 бройки.  \r\nБиляна ИВАНОВА", "date": "2018.11.28", "title": "Народните представители приеха бюджета на Министерството на правосъдието за 2019 г."}
{"url": "http://www.focus-news.net/news/2018/11/28/2595899/sofiya-verizhna-katastrofa-mezhdu-tri-leki-avtomobila-e-stanala-na-okolovrastniya-pat-v-stolitsata-posoka-zhk-mladost-pred-nadleza.html", "text": "Верижна катастрофа между три леки автомобила е станала на околовръстния път в столицата посока  ж.к. „Младост“ пред надлеза. Това съобщиха за  Агенция „Фокус“  от пресцентъра на МВР. Сигналът за инцидента е подаден към 17.56 часа. Няма пострадали. Движението е било затруднено. Катастрофиралите автомобили са били изместени.", "date": "2018.11.28", "title": "София: Верижна катастрофа между три леки автомобила е станала на околовръстния път в столицата посока  ж.к. „Младост“ пред надлеза"}
{"url": "http://www.focus-news.net/news/2018/11/28/2595892/vidin-patnata-obstanovka-v-oblastta-e-normalna-pri-zimni-usloviya.html", "text": "Пътната обстановка в областта е нормална при зимни условия. Това съобщи за  Агенция „Фокус“  областният управител на Видин Албена Георгиева. Пътищата са почистени и опесъчени. За момента ситуацията в областта е спокойна. Няма заледени пътища. Няма информация да има населени места в областта без електрозахранване. Имало е електрическа авария във село Войница, но е отстранена в ранния следобед.  \r\nТеодора ПАТРОНОВА", "date": "2018.11.28", "title": "Видин: Пътната обстановка в областта е нормална при зимни условия"}
{"url": "http://www.focus-news.net/news/2018/11/28/2595900/veliko-tarnovo-zhiteli-na-svishtov-poluchiha-barz-dostap-do-hematolog-30-ot-pregledanite-sa-nasocheni-za-dopalnitelni-izsledvaniya.html", "text": "Жители на Свищов получиха бърз достъп до специалист-хематолог от Университетски център, а 30% прегледаните са насочени за допълнителни изследвания. Това съобщиха за  Радио „Фокус“ – Велико Търново  от пресцентъра на Община Свищов. Прегледите извърши д-р Доротея Тодориева, специалист в Клиниката по хематология на УМБАЛ „Д-р Георги Странски“ – Плевен.  Пациентите са били записани предварително от личните си лекари. Целта на кампанията бе да се насочат хора с неуточнени хематологични диагнози, или със съмнения за хематологични заболявания. Хематологичните заболявания са редки, протичат почти без симптоми и е трудно за пациент сам да прецени, че има нужда от подобна консултация. Затова записванията се осъществиха чрез личните лекари. Констатациите след проведените прегледи са, че няколко случая  на заболявания налагат специализирана диагностика и лечение. Съответните пациенти са получили информация как трябва да протече то. При други пациенти не са установени сериозни проблеми. \r\nКампанията се организира от Институт за здравно образование и Българско медицинско сдружение по хематология, с подкрепата на водещи университетски хематологични центрове: ВМА, УМБАЛ „Св. Марина Варна“, НСБАЛХЗ София, УМБАЛ „Св. Георги Пловдив“. \r\nМария НЕДЕВА", "date": "2018.11.28", "title": "Велико Търново: Жители на Свищов получиха бърз достъп до хематолог, 30% от прегледаните са насочени за допълнителни изследвания"}
{"url": "http://www.focus-news.net/news/2018/11/28/2595897/veliko-tarnovo-koledni-rabotilnitsi-kontserti-i-izlozhbi-sa-samo-chast-ot-sabitiyata-koito-obshtinata-podgotvya-za-detsata-ot-grada.html", "text": "Коледни работилници, концерти и изложби са само част от събитията, които Община Велико Търново подготвя за децата от града. Поводът за всички тях са предстоящите Коледно – новогодишни празници, поясни в  предаването „Царевград Търнов – славата и величието на България“ на  Радио „Фокус“  Пенка Игнатова, директор Дирекция „Образование, младежки дейности и спорт“  в местната администрация. За малчуганите от детските градини отново ще има и разходка с коледен автобус, която ще завърши на базара в парк „Марно поле“, където ще получат и подаръци. „Също така предстои изложба на новогодишни сурвакници, която се организира от Общински детски комплекс във Велико Търново. Подготвя се концерт на духовия оркестър при СУ „Емилиян Станев“, който също стана традиция и се провежда в Община Велико Търново. Предстои новогодишен концерт на Детско-юношески фолклорен ансамбъл „Българче“, който също се прави ежегодно в салона на Общински детски комплекс. Всички училища и детски градини, по своему, отбелязват празника“, каза още Пенка Игнатова. Освен това коледари ще посетят всички държавни и местни институции в града. Кметът на Велико Търново Даниел Панов пък ще изпрати на своите колеги от цялата страна ръчно изработени от децата на града картички, с които ще ги поздрави за празниците. \r\nЛуиза ТРАНЧЕВА", "date": "2018.11.28", "title": "Велико Търново: Коледни работилници, концерти и изложби са само част от събитията, които Общината подготвя за децата от града"}
{"url": "http://www.focus-news.net/news/2018/11/28/2595898/burgas-vremenno-se-ogranichava-dvizhenieto-po-pat-ii-73-prez-rishki-prohod-v-uchastaka-prilep-lozarevo-poradi-izteglyane-na-tezhkotovaren-avtomobil.html", "text": "Временно се ограничава движението по път II-73 през Ришки проход в участъка Прилеп - Лозарево, поради изтегляне на тежкотоварен автомобил. Това съобщиха от  Агенция \"Пътна инфраструктура\"  (АПИ).", "date": "2018.11.28", "title": "Бургас: Временно се ограничава движението по път II-73 през Ришки проход в участъка Прилеп - Лозарево, поради изтегляне на тежкотоварен автомобил"}
{"url": "http://www.focus-news.net/news/2018/11/28/2595901/menda-stoyanova-gerb-obeshtanite-ot-premiera-150-mln-za-horata-s-uvrezhdaniya-sa-fakt.html", "text": "Тези 150 млн. лева, които бяха обещани от премиера Бойко Борисов на хората с увреждания, са факт. Това каза депутатът от ПГ на ГЕРБ и председател на бюджетна комисия Менда Стоянова преди гласуването на бюджета на социалното министерство през 2019 година, предаде репортер на  Агенция „Фокус“ . „Гледайки бюджета на Министерството на труда и социалната политика, хората с увреждания и майките не виждат тези 150 млн. лева, а по-малко. Затова у тях се породи недоверие, подхранвано от други хора, които се опитват да спекулират с тях и с мъката им“, заяви тя. „Правя предложение за тези средства да преминат в бюджета на Министерството на труда и социалната политика, за да е ясно на всички“, обясни Менда Стоянова. \r\nБиляна ИВАНОВА", "date": "2018.11.28", "title": "Менда Стоянова, ГЕРБ: Обещаните от премиера 150 млн. за хората с увреждания са факт"}
{"url": "http://www.focus-news.net/news/2018/11/28/2595904/shumen-dvizhenieto-po-pat-i-2-shumen-razgrad-e-ogranicheno-za-mps-nad-35-tona-poradi-namalena-vidimost.html", "text": "Движението по път I-2 Шумен - Разград е ограничено за МПС над 3,5 тона, поради намалена видимост. Това съобщиха от  Агенция \"пътна инфраструктура . Обходен маршрут - град Търговище.", "date": "2018.11.28", "title": "Шумен: Движението по път I-2 Шумен  -  Разград е ограничено за МПС над 3,5 тона, поради намалена видимост"}
{"url": "http://www.focus-news.net/news/2018/11/28/2595905/iliyan-yanchev-kmet-na-obshtina-malko-tarnovo-snoshti-imashe-svlichane-na-kamani-po-patya-za-gkpp-malko-tarnovo-no-patyat-veche-e-otvoren.html", "text": "Снощи имаше свличане на камъни по пътя за ГКПП „Малко Търново“, но пътят вече е отворен. Това каза за  Радио „Фокус“ – Бургас  кметът на Община Малко Търново Илиян Янчев по повод обявения оранжев код за Бургас и още 5 области в страната. „Районът беше отцепен от полицията, докато дойде тежката техника, но в момента се пътува нормално“, добави Янчев. По думите му нивото на река „Велека“ се е покачило доста, всички дерета станаха реки, но засега канализацията поема водата. Имахме само една наводнена къща, към която изпратихме пожарна да източи водата“, допълни още кметът. Той посочи още, че засега големи поражения няма. \r\nКметът на Община Камено Жельо Вардунски каза, че между Полски извор и Черни връх положението е най-притеснително. „Водата прелива през пътя, правихме нови мостове, има сложени тръби, но те не могат да поемат водата и трябва да се сложат по-големи тръби, защото иначе водата излиза през асфалтовия път и го отнася“, добави кметът. Той заяви, че за момента опасност няма. \r\nМария КУРТЕВА", "date": "2018.11.28", "title": "Илиян Янчев, кмет на Община Малко Търново: Снощи имаше свличане на камъни по пътя за ГКПП – Малко Търново, но пътят вече е отворен"}
{"url": "http://www.focus-news.net/news/2018/11/28/2595906/tass-kremal-dade-podrobna-informatsiya-za-sreshtata-putin-tramp-na-1-dekemvri.html", "text": "Президентът на Русия Владимир Путин на 1 декември в Буенос Айрес ще се срещне с президента на САЩ Доналд Тръмп, с когото ще обсъдят въпроси от двустранните отношения, разоръжаването, обезпечаването на стабилност по света и регионална проблематика, включително инцидента в Керченския пролив, съобщи пред журналистите помощникът на руския държавен глава Юрий Ушаков, предава  ТАСС . \r\n„На 1 декември, събота, ще започнем този ден със закуска с Меркел (германският канцлер Ангела Меркел), след това от двустранните срещи – разговор с Тръмп“, заяви Ушаков. „Засега мога да потвърдя, че страните са се разбрали за мястото и времето на провеждането на такава среща“, подчерта представителят на Кремъл. \r\nТой отбеляза, че независимо от различните сигнали, идващи от Вашингтон „тази вечер е важна в еднаква степен и за двете страни“. „Тя, естествено, е важна и от гледна точка на по-нататъшното развитие на ситуацията в света, като цяло“, подчерта помощникът на руския президент. \r\nУшаков разказа, че предстоящата среща се е подготвяла „с използването на обичайните канали за комуникация между двете администрации“. „Затова, ако възникват каквито и да е допълнителни съображения в дадения контекст, то изхождаме от това, че тези съображения могат да бъдат доведени до нас чрез споменатите канали, а не чрез медиите“, заяви представителят на Кремъл по повод интервюто на Тръмп пред американските средства за масова информация, в което той намекна, че инцидентът в Керченския пролив може да стане причина за отмяна на срещата в Буенос Айрес. Форматът на преговорите \r\nЗа формата на предстоящите разговори, Ушаков съобщи, че се предвижда разговор във формат на четири очи, а след това към диалога трябва да се включат ключови членове на двете делегации. „Характерът на беседата, нейното съдържание, продължителност и плътност зависят от лидерите. Те ще изберат основните теми, които ще се обсъждат. Що се касае до нашата страна, то ние изхождаме от това, че разговорът в Буенос Айрес ще бъде продължение на този в Хелзинки“, заяви помощникът на руския президент. Темите, които ще се обсъждат \r\nТой поясни, че сред най-вероятните теми, които ще се обсъждат, може да се отделят три групи въпроси: „Първо, това, естествено, са въпроси за обезпечаване на стратегическата стабилност, разоръжаването“, каза Ушаков, като подчерта, че този аспект е особено важен с оглед на намерението на САЩ да излязат от Договора за ликвидация на ракетите със среден и малък обсег (ДРСМО). По неговите думи, „е много важно да не се допусне разбалансиране на системата на международна сигурност и да не се допуска неконтролируема и безсмислена надпревара във въоръжаването“. \r\nПредставителят на Кремъл уточни, че на американската страна вече са били предадени предложения за изграждането на диалог в областта на контрола над въоръженията. „Считаме, че в ситуация, когато американците излязоха от договора за противоракетната отбрана, сега имат намерение да прекратят участието си в ДРСМО", "date": "2018.11.28", "title": "ТАСС: Кремъл даде подробна информация за срещата Путин – Тръмп на 1 декември"}
{"url": "http://www.focus-news.net/news/2018/11/28/2595903/varna-zadrastvaniya-i-poleditsi-blokiraha-osnovni-patni-arterii-v-grada.html", "text": "Изключително усложнена продължава да е метеорологичната обстановка във Варна. Огромни задръствания има на много места в града заради образувалите се обледявания и натрупана снежна покривка, предаде репортер на  Радио „Фокус“ – Варна . На много места има закъсали автомобили. По информация на шофьори автотапи има на булевардите „Сливница“ и „Цар Освободител“. Трудно се преминава през ул. „Студентска“, както и към квартал „Виница“. Обледени участъци има към гимназиите и „Почивка“, по ул. „Мир“. Задръствания има и по бул. „Княз Борис I“ в посока „Златни пясъци“. Заради поледицата в района на квартал „Чайка“ има буксуващи автомобили. \r\nДиана СТОЕВА", "date": "2018.11.28", "title": "Варна: Задръствания и поледици блокираха основни пътни артерии в града"}
{"url": "http://www.focus-news.net/news/2018/11/28/2595907/plovdiv-odmvr-pripomnya-nyakoi-osnovni-pravila-vav-vrazka-sas-ochakvano-uslozhnyavane-na-patnata-obstanovka.html", "text": "Във връзка с характерното за предстоящите зимни месеци застудяване, снеговалежи и усложняване на пътната обстановка в страната от ОДМВР - Пловдив припомнят някои основни правила, които ще намалят вероятността пътуващите в такива условия да изпаднат в бедствена ситуация. Това съобщиха за  Радио „Фокус“ - Пловдив  от пресцентъра на ОДМВР. При обилен снеговалеж, виелици и заледявания да не се пътува, ако не е наложително. В такива случаи е препоръчително да се използва железопътен транспорт – там, където е възможно. Добре е да се обърне сериозно внимание на подготовката на автомобила за този период, преди евентуално пътуване – гуми за зимни условия, вериги за сняг, въже, лопатка, фенерче и достатъчно гориво. „Облечете се с подходящо за сезона облекло. Вземете със себе си вода, пакетирана храна и медикаменти. Заредете добре батерията на мобилния си телефон. Избирайте по маршрута си само пътища за които имате информация, че се почистват с приоритет. По време на пътуване спазвайте изрично указателните знаци и не навлизайте в проходи, пътища или участъци от тях, които са затворени за преминаване по време на зимния сезон. При рязко влошаване на пътната и метереологична обстановка преустановете пътуването, като спрете в най-близкото населено място. Ако по време на пътуването се натъкнете на затрупани автомобили, маркирайте мястото и съобщете на органите на Пътна полиция или на пътните служби чрез телефон 112. Завържете дреха с ярък цвят на най-високата част от автомобила в случай на затъване в навявания от сняг. Избягвайте непрекъснатата работа на двигателя на празен ход, поради опасност от отравяне – гасете го периодично. Информация за бедстващи хора подавайте на тел. 112, като съобщите местоположението си, броя на хората в превозното средство, тяхната възраст и физическо състояние. Не злоупотребявайте със сигналите до тел. 112. Пренасочване на екипи от различни институции (Агенция „Пътна инфраструктура”, МВР, Спешна помощ) при фалшив сигнал, може да коства човешки живот в реална ситуация“, съветват още от ОДМВР.", "date": "2018.11.28", "title": "Пловдив: ОДМВР припомня някои основни правила във връзка със очаквано усложняване на пътната обстановка"}
{"url": "http://www.focus-news.net/news/2018/11/28/2595910/veliko-tarnovo-okolo-350-detsa-se-ochakva-da-se-vklyuchat-v-tarzhestvoto-na-koeto-ofitsialno-shte-bade-daden-start-na-kolednite-praznitsi-v-grada.html", "text": "Около 350 деца се очаква да се включат в тържеството, на което ще бъде официално запалена коледната украса в старата столица. То ще даде и старт на предстоящите празници в града, съобщи в предаването „Царевград Търнов – славата и величието на България“ на  Радио „Фокус“  Пенка Игнатова, директор Дирекция „Образование, младежки дейности и спорт“  в Общината. Всички малчугани ще са от детските градини в града. Специално за тях актьорите от куклен театър „Весел“ ще представят Коледна приказка, а местната администрация им е подготвила символични подаръци. „След това те ще присъстват на откриването на Коледния базар в парк „Марно поле“. Там, от 1-ви декември, ще има и специална сцена, на която децата от град Велико Търново, от общината, гостите на старата столица, могат да се забавляват и изявяват. Направили сме и график, това също е за поредна година, всички деца от градините да пътуват с коледния автобус“, допълни Пенка Игнатова. Празникът ще се проведе в петък - 30-ти ноември, пред сградата на Община Велико Търново, и ще започне в 17.30 часа. \r\nЛуиза ТРАНЧЕВА", "date": "2018.11.28", "title": "Велико Търново: Около 350 деца се очаква да се включат в тържеството, на което официално ще бъде даден старт на коледните празници в града"}
{"url": "http://www.focus-news.net/news/2018/11/28/2595909/elizabet-pavlova-toplofikatsiya-sofiya-zatvaryaneto-na-vintilite-na-radiatorite-sutrin-i-puskaneto-im-vecher-vodi-do-po-visoki-razhodi.html", "text": "Затварянето на винтилите на радиаторите сутрин и пускането им вечер, води до по-високи разходи. Това каза по време на приемна за граждани, организирана от „Топлофикация София“ в Дома на културата „Искър“, говорителят на дружеството Елизабет Павлова, предаде репортер на  Агенция „Фокус“ . „Повечето хора, когато излизат сутрин за работа си затварят винтилите, за да пестят енергия. Това не е така, защото когато се приберат вечер ще им бъде студено и те ще трябва да отворят винтилите на висока степен и това ще доведе до високи разходи“, обясни тя. По думите й ако се оставят радиаторите на 1-ва или 2-ра степен температурата ще бъде равномерна през целия ден и няма да се изразходва толкова енергия, за да се затопли жилището. „Важно е в рамките на отоплителния сезон, гражданите да проверят прозорците си в междуетажните пространства и входните помещения. Добре е да бъдат затворени, защото от там излиза най-голямо количество топлинна енергия. По отношение на домовете, препоръчваме на гражданите да се разделят с тежките завеси и мебели пред радиаторите, защото това е ограничение на добрия топлообмен и разбира се нарушава комфорта и се изразходва повече енергия“, обясни още Павлова.  \r\nДаяна ДЮЛГЕРОВА", "date": "2018.11.28", "title": "Елизабет Павлова, „Топлофикация София“: Затварянето на винтилите на радиаторите сутрин и пускането им вечер, води до по-високи разходи"}
{"url": "http://www.focus-news.net/news/2018/11/28/2595908/parlamentat-prie-byudzheta-na-sotsialnoto-ministerstvo-sas-sredstva-za-horata-s-uvrezhdaniya.html", "text": "Парламентът прие бюджета на Министерството на труда и социалната политика за 2019 година, предаде репортер на  Агенция „Фокус“ . В бюджета са включени 150 млн. лева за хората с увреждания, за които премиерът Бойко Борисов пое ангажимент. Средствата първоначално бяха в трансферите на централния бюджет. Депутатите ги прехвърлиха в бюджета на социалното министерство. Приходите в бюджета са в размер на 26 млн. лева, 21,5 млн. лева от тях идват от данъчни такси. Почти 1,3 млрд. лева са разходите за следващата година, като към тях се добавят 150 млн. лева за хората с увреждания. За персонал министерството ще изразходи 109,2 млн. лева. Най-много от разходите в бюджета ще се похарчат за хората с увреждания, за социална закрила и равни възможности, и за социално включване. \r\nБиляна ИВАНОВА", "date": "2018.11.28", "title": "Парламентът прие бюджета на социалното министерство със средства за хората с увреждания"}
{"url": "http://www.focus-news.net/news/2018/11/28/2595911/sliven-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Сливен. Това съобщиха за  Радио „Фокус“ – Сливен  от Областното пътно управление. От 04.00 часа тази сутрин по пътищата в областта по почистване на снега са работили 16 автомобила. Два от тях са на АМ „Тракия“ и момента. Там превалява слаб сняг, видимостта е добра. Сняг превалява и в Твърдица. Няма сигнали за закъсали автомобили. Няма затворени пътни участъци. Проходите са проходими при зимни условия. Котленският проход е отворен за всички МПС, затворени за камиони над 10 т целогодишно са проходите Твърдишки и Вратник. \r\nЛюдмила ЙОРГОВА", "date": "2018.11.28", "title": "Сливен: Проходими при зимни условия са пътищата в областта"}
{"url": "http://www.focus-news.net/news/2018/11/28/2595912/sofiya-andreeva-obshtina-pomorie-poddarzhame-nivata-na-yazovirite-do-neobhodimiya-minimum-koyto-se-iziskva.html", "text": "Поддържаме нивата на язовирите до необходимия минимум, който се изисква. Това каза за  Радио „Фокус“ – Бургас  София Андреева, Община Поморие по повод обявения оранжев код за Бургас и още 5 области в страната. По думите й канално-помпените станции работят, няма получени сигнали за бедствия и в момента обстановката е спокойна. \r\nКметът на Руен Исмаил Осман съобщи, че за момента в селото обстановката е нормална. „Във високите части има около 1 см сняг, но в селото няма, екстремни ситуации за момента няма“, добави кметът. \r\nМария КУРТЕВА", "date": "2018.11.28", "title": "София Андреева, Община Поморие: Поддържаме нивата на язовирите до необходимия минимум, който се изисква"}
{"url": "http://www.focus-news.net/news/2018/11/28/2595913/initsiativa-mladite-lideri-na-kazanlak-organizira-obshtinata-v-dnite-ot-7-do-9-dekemvri.html", "text": "Инициатива „Младите лидери на Казанлък” ще се проведе в дните от 7 до 9 декември, каза за  Радио „Фокус”  Сребра Касева, началник – кабинета на кмета на Казанлък. Тя поясни, че инициативата ще се проведе за първи път и ще бъде под патронаж а на кмета Галина Стоянова. Инициативата е насочена към завършващите тази година абитуриенти от казанлъшките гимназии и средни училища. Целта и е да помогне на младите хора да оценят и да бъдат оценени от професионален екип от психолози, социални работници и педагогически съветници за техните възможности за лидерство и работа в екип. \r\nВ рамките на инициативата на базата на игри ще бъдат сформирани седем отбора от 12-тите класове на казанлъшки училища с по шест участници. Те ще преминат курсове по креативност, логика, тестове за скоростно възприятие на информацията, лидерство и комуникативност. „Целта на инициативата е младите хора да преценят дали умеят да работят в екип, имат ли логическа мисъл и креятивност, могат ли да вземат бързи и адекватни решения. Тя ще им даде възможност да бъдат заедно, да общуват помежду си, да се съревновават в по – различна област и среда от ежедневието и да се докажат”, каза Сребра Касева. На всеки етап участниците в отборите ще имат възможност да бъдат лидери за дадена задача или част от креативен отбор. \r\nСъбитията включени в инициативата ще се проведат в Литературно – художествен музей „Чудомир” и на скейт – борд площадката до Младежкия дом. \r\nСлавяна ГАЙДАРОВА", "date": "2018.11.28", "title": "Инициатива „Младите лидери на Казанлък” организира Общината в дните от 7 до 9 декември"}
{"url": "http://www.focus-news.net/news/2018/11/28/2595902/sofiya-normalna-e-obstanovkata-v-oblastta-vsledstvie-na-snegovalezhite.html", "text": "Нормална е обстановката в област София вследствие на снеговалежите. Това съобщиха за  Агенция „Фокус“  от пресцентъра на МВР. Не се регистрирани сериозни инциденти през деня. Автомобили са били аварирали в участъка Бебреш – Врачеш по път Ботевград - София. Участъкът е бил почистен и опесъчен, движението е било възстановено.  Почиства се при Рибни вир край Врачеш.  \r\nЗа кратко някои пътища са били затваряни за опесъчаване и почистване.", "date": "2018.11.28", "title": "София: Нормална е обстановката в областта вследствие на снеговалежите"}
{"url": "http://www.focus-news.net/news/2018/11/28/2595915/blagoevgrad-trafikat-v-oblastta-e-normalno-intenziven-patnite-nastilki-sa-mokri.html", "text": "Трафикът в Благоевградска област е нормално интензивен. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са мокри, на места в по усойните и високи райони хлъзгави. Не е имало сигнали за паднали камъни, които да са затруднявали трафика по републиканската пътна мрежа. На места прехвърля сняг и може да има намалена видимост поради мъгла. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. В региона не се извършват ремонтни дейности, поради което няма въведени ограничения за движението. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да спазват правилата за движение и необходимата дистанция. \r\nПътните настилки в областния център са мокри и на места - хлъзгави. Нормално натоварен е трафикът в града, водачите да спазват необходимата дистанция. Частични колони от автомобили се образуват на кръговите кръстовище по бул. „Васил Левски“ и „Св. св. Кирил и Методий“. Ремонтни дейности се извършват на улица „Марица“. Спокойно пък е движението по улица „Славянска“ в района на пожарната и болницата в града. До този момент няма възникнали тежки пътни инциденти. Градския транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2018.11.28", "title": "Благоевград: Трафикът в областта е нормално интензивен, пътните настилки са мокри"}
{"url": "http://www.focus-news.net/news/2018/11/28/2595916/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Превалява слаб сняг, пътните настилки са мокри и хлъзгави, но обработени. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.28", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2018/11/28/2595917/burgas-mokri-sa-patnite-nastilki-v-oblastta.html", "text": "Мокри са пътните настилки в област Бургас. Това съобщи за  Радио „Фокус“ – Бургас  дежурният от Областното пътно управление. По думите му по високите места като Дюленски, Айтоски и Ришки проход, в Обзор и Слънчев бряг вали сняг, пътищата са частично заснежени и в момента се почистват. В равнинната част – пътищата са мокри. От Агенция „Пътна инфраструктура“ призовават водачите да тръгват на път с автомобили, подготвени за зимни условия. \r\nМария КУРТЕВА", "date": "2018.11.28", "title": "Бургас: Мокри са пътните настилки в областта"}
{"url": "http://www.focus-news.net/news/2018/11/28/2595918/deyan-deyankov-ombudsman-na-toplofikatsiya-sofiya-savetvam-klientite-ni-da-si-plashtat-zadalzheniyata-vseki-mesets-zashtoto-ako-chakat-izravnitelnite-smetki-mogat-da-se-natrupat-lihvi.html", "text": "Съветвам клиентите ни да си плащат задълженията всеки месец, защото ако чакат изравнителните сметки, могат да се натрупат лихви. Това каза по време на приемна за граждани, организирана от „Топлофикация София“ в Дома на културата „Искър“, омбудсманът на дружеството Деян Деянков, предаде репортер на  Агенция „Фокус“ . По думите му най-често оплакванията на хората са свързани със сметките, като ги смятат за неясни и високи. „При едно обяснение на това как се формира една сметка, става ясно на гражданите. Такава информация има на гърба на всяка една фактура, която изпраща дружеството. Това са нещата, които всеки един може сам да си сметне“, посочи той.  \r\n„Дружеството всеки месец плаща газта, с която се топли София. Като коректни клиенти, би трябвало всеки месец да плащаме сметките си. Съветвам клиентите ни да си плащат задълженията всеки месец, защото ако се чака изравнителната сметка се натрупва една сума, която може в повече да затрудни домакинствата. Върху прогнозните сметки не текат лихви, но на изравнителната сметка, след като изтече срокът за плащането й, започват да се трупа такава. По-добре е да се плаща всеки месец“, посочи той. \r\nСпоред него едно задължение от 1 500 лв. за два месеца може да стане 1 600 лв., като посочи, че ако клиентите нямат възможност да си платят, за да не се изпада в съдебно изискване е по-добре да се сключи споразумение с дружеството и този дълг да бъде разсрочен. „Всяко едно преминаване към съдебно изискуема сума увеличава дълга“, изтъкна той.   \r\nДаяна ДЮЛГЕРОВА", "date": "2018.11.28", "title": "Деян Деянков, омбудсман на „Топлофикация София“: Съветвам клиентите ни да си плащат задълженията всеки месец, защото ако чакат изравнителните сметки, могат да се натрупат лихви"}
{"url": "http://www.focus-news.net/news/2018/11/28/2595921/kakvo-mozhete-da-namerite-na-plazhovete-na-halkidikii.html", "text": "Лодки, пластмаса и мокри кърпички оставят след себе си туристите на плажовете на Халкидики, според доклад на гръцката екоорганизация \"iSea\", предават редица медии, сред които “Алфа“, “А1 On”, “24 инфо“ и 1-ва Скопска – МТМ телевизия, позовавайки се на гръцката агенция ANA-MPA. Медиите съобщават, че с помощта на 550 доброволци са събрани около 2 800 килограма отпадъци по време на почистването на плажовете в Северна Гърция през текущата 2018 г., предава  Радио „Фокус“ в рубриката „Балкански туристически часовник“ .   \r\nПри почистването на плажовете на Халкидики са открити отпадъци, оставени предимно от туристи, като много лодки, заровени в пясъка, бутилки и мокри кърпички, съобщи за гръцката агенция Никос Дубас от екологичната организация, предаде кореспондентът на МИА от Атина. Той обяснява, че по време на акциите им в други части на Гърция, отпадъците, които са събрали, в по-голямата си част са свързани с риболова. По думите му в района на Солун са открили мрежи и пластмасови въжета, които се използват за черупки, а при почистването на плажовете на гръцките острови Тасос, Самотраки и Лесбос, те \"уловоли\" стиропор, използван от рибарите за кутиите, в които слагат уловената риба. \r\nНикос Дубас от гръцката екологична организация \"iSea\" обяснява още, че всички дейности по почистване са в съгласие с общините, които осигуряват кофи за боклук, където отпадъците се рециклират.", "date": "2018.11.28", "title": "Какво можете да намерите на плажовете на Халкидики?"}
{"url": "http://www.focus-news.net/news/2018/11/28/2595922/nedyalko-slavov-oblasten-upravitel-na-smolyan-spokoyna-e-obstanovkata-v-oblastta-vapreki-snegovalezhite.html", "text": "Спокойна е обстановката в област Смолян въпреки снеговалежите и обявения жълт код. Това каза за  Радио „Фокус“ – Смолян  областният управител на Смолян Недялко Славов. „В готовност сме с почистваща техника, аварийни екипи при евентуално прекъсване на електроснабдяване и водоснабдяване, но за момента няма нищо обезпокоително. Разпоредено е на дежурните да поддържат връзка с дежурните по общини и да информират при проблеми, но засега е абсолютно спокойна ситуацията“, поясни Славов. Той посочи, че са получили предупреждения от Главна дирекция „Пожарна безопасност и защита на населението“ за влошаване на метеорологичната обстановка и въведения жълт код за опасно време. „Изпълнени са мерките, които са предписани там, готови сме да създадем необходимата организация и мобилизация с екипи на електроразпределителното дружество, водоснабдителното, пътноподдържащите фирми  и общините“, каза още Славов. \r\nНели ГЕРГЬОВСКА", "date": "2018.11.28", "title": "Недялко Славов, областен управител на Смолян: Спокойна е обстановката в областта, въпреки снеговалежите"}
{"url": "http://www.focus-news.net/news/2018/11/28/2595923/sakam-da-kazham-makedoniya-v-skopie-bivat-izdavani-na-cherno-chastni-stai-i-apartamenti-turisticheska-taksa-plashtat-5-na-sto-ot-kapatsiteti-za-nastanyavane.html", "text": "Над 400 места за настаняване в Скопие, управлявани от физически лица, не са регистрирани изобщо, не плащат туристически данък на града, не издават фискални бонуси. На територията на Скопие 152 физически лица са регистрирали своите места за настаняване, но и  те отчасти отговарят на правните задължения, предава електр, предава местната медия „Сакам да кажам“.  Това е показал анализ на Сектора за местно икономическо развитие на град Скопие за регистрация на физически лица, които наемат настаняване и регистрация на гостите, пребиваващи там. По време на анализа са записани стаи, апартаменти, които са били наети и рекламирани в уеб сайтовете. \r\nЦитиран от медията Марко Тодоров, ръководител на отдела за местно икономическо развитие на град Скопие, казва, че анализът показа, нелоялна конкуренция по отношение на всички, които законно са регистрирали своите места, не притежават книги за местни и чуждестранни гости, посетителите не се записват в Министерството на вътрешните работи, не плащат туристическа такса и не им се издават фискални бонове. По думите му е проведена среща с ангажираните институции, а целта е да се предприемат дейности за регистриране на физически лица, предлагащи услуги за настаняване в съответствие със Закона за кетъринговата дейност, както и да се въведе ред в регистрите на гостите, пребиваващи в тези места за настаняване.  Съобщава се, че според данните на град Скопие събирането на туристическа такса в размер на 40 денара на ден за легло, която трябва да се изплаща от юридически и физически лица, разполагащи с места за настаняване и като се вземат предвид тези, които работят на черно, е около 5%. \r\n„Сакам да кажам“ предава, че през първите девет месеца на тази година от регистрираните 152 физически лица, притежаващи места за настаняване, са събрани 543 000 денара туристически данък. От Скопие казват, че според броя на леглата и на туристите в тези съоръжения, трябва да се събира туристически данък от около 4 милиона денара към този период от годината, предава Радио „Фокус“ в рубриката „Балкански туристически часовник“. \r\nВ Скопие са регистрирани 83 хотела, мотели или хостели. В тях събирането на туристическия данък е по-висок за разлика от този за физическите лица. 16 милиона денара туристически данък са събрани от юридически лица през първите 9 месеца и според прогнозите на града събирането трябва да бъде около 22 милиона денара, съобщава медията. \"Поради тази ситуация в следващия период ще предприемем конкретни действия и ще работим заедно с всички заинтересовани страни, за да регулираме и намерим оптималното решение за този проблем\", добавя Тодоров, цитиран от „Сакам да кажам“.", "date": "2018.11.28", "title": "„Сакам да кажам“ (Македония): В Скопие биват издавани на черно частни стаи и апартаменти, туристическа такса плащат 5 на сто от капацитети за настаняване"}
{"url": "http://www.focus-news.net/news/2018/11/28/2595914/washington-examiner-tramp-e-totalno-gotov-da-spre-rabotata-na-amerikanskoto-pravitelstvo-zaradi-granichnata-stena.html", "text": "Президентът на САЩ Доналд Тръмп заяви, че е „тотално готов“ да спре работата на правителството, ако Конгресът не се съгласи да отдели исканите от него 5 милиарда долара за построяване на стена по границата на страната с Мексико, пише  онлайн изданието на Washington Examiner . \r\n„Хората гледат какво става на границата, виждат забързаната полиция, виждат мятащите камъни и как те раняват трима души, трима много смели граничари“, заяви Тръмп пред Politico. „Мисля, че това е изключително важен въпрос, но много по-важно е това, от което действително се нуждаем. Трябва ни гранична сигурност“. \r\n„Твърд съм“ в искането си за финансиране на граничната стена, добави президентът.  \r\nИзданието отбелязва, че по-рано през годината Сенатът се съгласи да отпусне 1,6 милиарда долара за стената, към което се присъедини и лидерът на Демократическото малцинство в горната камара Чък Шумър. \r\n„Придържаме се към позицията за отделяне на 1,6 милиарда долара, за която се съгласиха Демократите и Републиканците. Вярваме, че това е правилното нещо“, заяви той. „Не преговаряме по медиите. Това е нашата позиция“. \r\nПрез почивните дни мигрантите атакуваха границата, като много от тях мятаха камъни по граничните патрули на САЩ, причинявайки временно затваряне на граничния пункт между Тихуана и Сан Диего, припомня вестникът. \r\nКонгресът трябва да вземе решение до 7 декември за финансирането на Министерството по вътрешната сигурност за останалата част от фискалната 2019 година, в което Републиканците се надяват да включат финансирането на стената на Тръмп, отбелязва изданието. \r\nПревод и редакция:", "date": "2018.11.28", "title": "Washington Examiner: Тръмп е „тотално“ готов да спре работата на американското правителство заради граничната стена"}
{"url": "http://www.focus-news.net/news/2018/11/28/2595924/stara-zagora-sas-spektakal-pod-zvezdnoto-nebe-na-ploshtad-sevtopolis-na-10-dekemvri-shte-badat-zapaleni-svetlinite-na-praznichnata-elha-v-kazanlak.html", "text": "Със спектакъл „Под звездното небе” на площад „Севтополис” на 10 декември ще бъдат запалени светлините на празничната елха в Казанлък, каза за  Радио „Фокус” - Стара Загора  Сребра Касева, началник – кабинета на кмета на Казанлък. Тя поясни, че спектакълът ще бъде предшестван от карнавално шествие по централния булевард с участието на деца и ученици от детските и учебни заведения в Казанлък. Специално жури ще оценява участниците за  най – добра визия и атрактивен костюм.  \r\nНа 10 декември ще станат известни и отличените училища и детски градини за направена коледна украса на празничен кът и дърво. Ще бъдат наградени и отличените фототворби в конкурса на Общината за красив есенен Казанлък. \r\nНа 24 декември на площад „Севтополис” ще се проведе превърналият се в традиция за Казанлък коледарски фестивал с участието на коледарски групи от общината и гости от съседни общини. \r\nПразничният спектакъл в Новогодишната нощ на 31 декември ще започне в 23.30 часа на плрощад „ Севтополис”. \r\nСлавяна ГАЙДАРОВА", "date": "2018.11.28", "title": "Стара Загора: Със спектакъл „Под звездното небе” на площад „Севтополис” на 10 декември ще бъдат запалени светлините на празничната елха в Казанлък"}
{"url": "http://www.focus-news.net/news/2018/11/28/2595925/varna-3-200-detsa-shte-badat-obhvanati-po-programi-za-preventsiya-i-profilaktika-na-detski-zabolyavaniya-v-grada.html", "text": "3 200 деца ще бъдат обхванати по програми за превенция и профилактика на детски заболявания във Варна. Това каза за  Радио „Фокус“ – Варна  Анастасия Георгиева, директор на Дирекция „Здравеопазване“ – Варна. Целта на програмите е да подпомогнат ранното откриване и правилната диагностика на детските заболявания, каза Анастасия Георгиева. Проектите обхващат детски градини и училища на територията на град Варна като допълнителна информация се предава чрез здравните кабинети в града. Програма „Аз успявам“ е насочена към профилактика и рехабилитация на детското наднормено тегло и свързаните с него заболявания.  465 деца ще бъда обхванати по проект „Добър естетичен вид и комфорт, чрез профилактика и лечение на гръбначните изкривявания“, допълни още Анастасия Георгиева.  Тази инициатива е насочена преди всичко към деца, които имат проблеми, свързани с изкривявания на гръбначния стълб, деформации на гръбначния стълб или плоскостъпие, заяви Анастасия Георгиева.  Третата програма е „Детското зрение“. По нея ще бъдат обхванати 1 000 деца от ДГ „Дружба“ и ДГ „Лястовица“, Начално училище „Васил Левски“, ОУ „Петко Рачев Славейков“ и СОУ „Св. Климент Охридски“. Програмата се фокусира върху децата от първи и втори клас. Една от следващите програми за превенция е „Детско дентално здраве“, която обхващаща 1000 деца от училище „Захари Стоянов“, „Ангел Кънчев“ и „Петко Рачев Славейков“. Последната програма е превенция  на заболяванията на слуха на децата. В програмата ще бъдат обхванати 540 деца от училище „Васил Априлов“ и „Ангел Кънчев“ от първи до четвърти клас. „Надявам се, че ще бъдем полезни на децата на Варна“, каза Анастасия Георгиева.", "date": "2018.11.28", "title": "Варна: 3 200 деца ще бъдат обхванати по програми за превенция и профилактика на детски заболявания в града"}
{"url": "http://www.focus-news.net/news/2018/11/28/2595926/sliven-i-tazi-vecher-se-sastoya-protest-sreshtu-sistemata-i-sotsialnata-nespravedlivost.html", "text": "И тази вечер в Сливен се състоя протест срещу системата и социалната несправедливост, предаде репортер на  Радио „Фокус“ – Сливен . Отново десетки хора се събраха на площад „Хаджи Димитър“ с искания за оставки. От площада потегли протестно автошествие по основните сливенски булеварди. Освен това в града  ще се събират копия от административните наказания на шофьорите, наложени по време на протестите, за да могат те да бъдат обжалвани. Всяка вечер в града има протести, а в неделя отново ще се състои голямо автошествие. То ще започне в 11.00 часа от площад „Хаджи Димитър“. \r\nЛюдмила ЙОРГОВА", "date": "2018.11.28", "title": "Сливен: И тази вечер се състоя протест срещу системата и социалната несправедливост"}
{"url": "http://www.focus-news.net/news/2018/11/28/2595928/smolyan-snezhnata-pokrivka-po-visokite-chasti-na-rodopite-e-do-10-sm-vavedeno-e-ogranichenie-za-tovarnite-avtomobili-prez-prohoda-prevala.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. навсякъде в областта вали сняг с променлива интензивност. Снежната покривка по високите места в Родопите достига до 10 см. Техниката е на терен и се извършва снегопочистване, опесъчаване и осоляване на пътните настилки по всички републикански направления. През деня не са получавани сигнали за инциденти по републиканските направления в областта. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. \r\nВ Смолян пътните настилки са мокри и заснежени на места. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.28", "title": "Смолян: Снежната покривка по високите части на Родопите е до 10 см, въведено е ограничение за товарните автомобили през прохода „Превала“"}
{"url": "http://www.focus-news.net/news/2018/11/28/2595932/radio-svobodna-evropa-makedoniya-malak-protest-na-vmro-dpmne-v-skopie-demonstrantite-vikat-ostavka-prestapnitsi-makedoniya.html", "text": "Със скандирания „оставка“, „престъпници“ и „Македония“ се провежда протестният марш на ВМРО-ДПМНЕ в Скопие, съобщава  македонската редакция на Радио „Свободна Европа“ . \r\nСимпатизантите и поддръжниците на опозиционната тръгнаха от партийната централа и се запътиха към сградата на правителството. Начело на колоната е партийният лидер Християн Мицковски, придружаван от ръководството на фракцията, а демонстрантите от време на време пеят скандират името му и пеят песента „Имаме едно име“, съобщава електронната медия. \r\nГенералният секретар на ВМРО-ДПМНЕ Игор Янушев заяви в сряда, че македонските граждани са изживели най-черното управление на най-неспособното правителство в историята на Македония и по тази причина призова гражданите на протест, отбелязва още „Свободна Европа“. \r\nПревод и редакция:", "date": "2018.11.28", "title": "Радио „Свободна Европа“ (Македония): Малък протест на ВМРО-ДПМНЕ в Скопие, демонстрантите викат „оставка“, „престъпници“, „Македония“"}
{"url": "http://www.focus-news.net/news/2018/11/28/2595931/blagoevgrad-okolo-20-dushi-se-sabraha-na-flashmoba-pred-odmvr.html", "text": "Около 20 души се събраха на флашмоба пред ОДМВР-Благоевград, предаде репортер на  Радио “Фокус”-Пирин . Събитието е в подкрепа на всички получили протоколи и актове за това, че са изразявали гражданската си позиция и са упражнили правото си на протест. Имаше покана и към директора на Областна дирекция на МВР-Благоевград – старши комисар Николай Хаджиев, но той не се появи. Гражданите блокираха 2 пъти за по 5 минути пътното платно пред ОДМВР, като пресичаха на пешеходната пътека. През това време пътни полицаи спираха движението, за да не се стигне до инциденти. Гражданите посочиха, че не са съгласни със съставените им протоколи и актове, тъй като всички са по чл.9, който е за организатори на протести, а те не са такива. Флашмоб-ът протече спокойно, без напрежение.  \r\nНатали СТЕФАНОВА", "date": "2018.11.28", "title": "Благоевград: Около 20 души се събраха на флашмоба пред ОДМВР"}
{"url": "http://www.focus-news.net/news/2018/11/28/2595919/sofiya-vazstanoveno-e-dvizhenieto-po-pat-i-1-botevgrad-sofiya-v-uchastaka-bebresh-vrachesh-v-posoka-sofiya.html", "text": "Възстановено е движението по път I-1 Ботевград – София в участъка Бебреш – Врачеш в посока София. Това съобщиха от пресцентъра на  Агенция \"Пътна инфраструктура\" .", "date": "2018.11.28", "title": "София: Възстановено е движението по път I-1 Ботевград – София в участъка Бебреш – Врачеш в посока София"}
{"url": "http://www.focus-news.net/news/2018/11/28/2595920/deputatite-odobriha-byudzheta-na-zdravnoto-ministerstvo-za-2019-g.html", "text": "Депутатите одобриха бюджета на Министерството на здравеопазването за 2019 година, предаде репортер на  Агенция „Фокус“ . Приходите в бюджета са 37,5 млн. лева, от които 29,2 от държавни такси. 548, 5 млн. лева са разходите на министерството. За персонал се отделят 245,9 млн. лева от тях. 392,6 млн. лева дава държавата за политика в областта на диагностиката и лечението. През 2019 година министерството ще може да си позволи разходи в размер на 300,7 млн. лева. \r\nБиляна ИВАНОВА", "date": "2018.11.28", "title": "Депутатите одобриха бюджета на здравното министерство за 2019 г."}
{"url": "http://www.focus-news.net/news/2018/11/28/2595933/gd-granichna-politsiya-zaradi-loshoto-vreme-feribotniyat-korab-evropa-ne-raboti-trafikat-na-tovarni-avtomobili-na-gkpp-kulata-e-intenziven-v-dvete-posoki.html", "text": "Oт 09.00 часа заради лошото време фериботният кораб \"Европа\" не работи. Това съобщиха от пресцентъра на  ГД \"Гранична полиция\" . Трафикът на товарни автомобили на ГКПП \"Кулата\" на българо-гръцката граница е интензивен в двете посоки, а на ГКПП \"Капитан Андреево\" на българо-турската и на ГКПП \"Дунав мост - Русе\" на българо-румънската - на изход от страната \r\nНа българо-сръбската и българо-македонската граница трафикът е нормален на всички  контролно-пропускателни пунктове.", "date": "2018.11.28", "title": "ГД \"Гранична полиция\": Заради лошото време фериботният кораб \"Европа\" не работи, трафикът на товарни автомобили на ГКПП \"Кулата\" е интензивен в двете посоки"}
{"url": "http://www.focus-news.net/news/2018/11/28/2595934/nimh-prez-noshtta-ot-sever-snegovalezhite-shte-otslabnat-i-do-obyad-v-povecheto-mesta-shte-sprat.html", "text": "През нощта атмосферното налягане много бързо ще се повиши и през деня ще е значително по-високо от средното за месеца. През нощта от север снеговалежите ще отслабнат и до обяд в повечето места ще спрат. Над Западна България и облачността временно ще се разкъса и намалее. В югоизточните райони валежите ще продължат и в следобедните часове и все още ще са умерени. Ще духа предимно умерен, по Черноморието силен, временно и бурен вятър от север-североизток и с него застудяването ще продължи. Минималните температури в по-голямата част от страната ще са отрицателни - между минус 7° и минус 2°, по Черноморието и в крайните югозападни - малко по-високи. Максималните ще са от минус 5° - минус 2° в Северна България до минус 1° - 4° в Южна. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова.   \r\nПо Черноморието ще остане ветровито със силен временно и бурен вятър от север-североизток. Валежите ще спират, най-късно вечерта в крайните южни райони, където ще са и от дъжд и от сняг. Температурите ще продължат да се понижават и максималните ще са от минус 1 по Северното до 5° по Южното Черноморие. Температурата на морската вода е 10-13°. Вълнението на морето ще бъде 4-5 бала.   \r\nВ планините в Западна България в сутрешните часове все още ще вали слаб сняг, но до обяд в повечето места ще спре, тогава и облачността временно ще се разкъса и намалее. Най-късно валежите ще спрат в планините в Източна България, там облачността през целия ден ще остане значителна. Ще духа умерен до силен североизточен вятър. Застудяването ще продължи и максималната температура на височина 1200 метра ще е около минус 4°, на 2000 метра – около минус 8°. \r\nВ петък над много райони от Северна и Източна България облачността ще е значителна и на отделни места, главно в източните райони ще превалява сняг. Предимно слънчево ще бъде над Югозападна България, но сутринта в котловините ще бъде с мъгла. Вятърът ще отслабва, в Източна България ще бъде все още умерен до силен, от север; през нощта срещу събота в много райони ще стихне и минималните температури ще са ниски - между минус 15° и минус 10°, в Южна България до минус 5°. Дневните в Северна България ще остават под нулата – предимно между минус 7° и минус 2°, в Южна ще са между 0° и 5°. От запад ще се появи висока облачност. В неделя ще започне да се затопля, повече в планините и планинските райони. В западната и централната част на Дунавската равнина ниската облачност ще се задържа през целия ден и там максималните температури ще остават отрицателни, а в останалата част от страната дневните ще достигнат 2°-7°. Минималните ще са все още отрицателни.", "date": "2018.11.28", "title": "НИМХ: През нощта от север снеговалежите ще отслабнат и до обяд в повечето места ще спрат"}
{"url": "http://www.focus-news.net/news/2018/11/28/2595935/vecher-makedoniya-zavarshi-rekonstruktsiyata-na-11-kilometra-ot-patya-ponikva-kochani.html", "text": "За реализацията на строителните работи Министерството на транспорта и съобщенията е инвестирало над 102 милиона денара, а освен новия асфалтов слой на пътя с ширина 6 метра, е работено по ремонта на защитната ограда и пропуски за атмосферната вода, предава македонското  електронно издание на вестник „Вечер“ .  Медията цитира Владко Димитров, ръководител на отдела за градско планиране на община Кочани, който казва, че това е първата фаза от рехабилитацията на пътя до Пониква, чиято обща дължина е около 22 километра. Той добавя, че според договор с Общественото предприятие за държавни пътища са преасфалтирани и два километра от път \"Страшо Ербапче\" в Кочани, който всъщност е част от регионалния път, предава Радио „Фокус“ в рубриката „Балкански туристически часовник“. Владко Димитров уточнява, че за следващата година се планира реконструкцията на оставащата дължина на пътя, която ще подобри безопасността и ще улесни достъпа до планинския туристически център. Съобщава се, че с реконструкцията на първия участък е разширен съществуващият паркинг в Пониква, като е адаптиран и теренът към местността Аеродром, който осигурява допълнително място за паркиране на още 200 автомобила.", "date": "2018.11.28", "title": "„Вечер“ (Македония): Завърши реконструкцията на 11 километра от пътя Пониква – Кочани"}
{"url": "http://www.focus-news.net/news/2018/11/28/2595930/narodnoto-sabranie-odobri-byudzheta-na-ministerstvoto-na-kulturata-za-2019-g.html", "text": "Народното събрание одобри бюджета на Министерството на културата за 2019 година, предаде репортер на  Агенция „Фокус“ . Приходите са 26 млн. лева, от тях 25,8 млн. лева ще дойдат от собственост на министерството. 194,3 млн. лева са разходите в бюджета. За персонал от тях ще се изразходват 115,6 млн. лева. За създаване и популяризиране на съвременно изкуство в страната и в чужбина и достъп до качествено художествено образование в бюджета се отпускат 168,3 млн. лева. \r\nБиляна ИВАНОВА", "date": "2018.11.28", "title": "Народното събрание одобри бюджета на Министерството на културата за 2019 г."}
{"url": "http://www.focus-news.net/news/2018/11/28/2595929/veliko-tarnovo-slab-snyag-vali-v-oblastta-osigurena-e-normalna-prohodimost-na-patishtata-pri-zimni-usloviya.html", "text": "Слаб сняг вали във Велико Търново, осигурена е нормалната проходимост на пътищата при зимни условия, предаде репортер на  Радио „Фокус“ – Велико Търново . Пътните настилки са мокри и заснежени. Всички снегопочистващи машини работят на територията на града, в следващите часове ще се извърши интензивна обработка на основните трафик улици, включително и в кварталите. Целта е да не се стигне до заледявания. Автобусите от градския транспорт се движат по разписание. Заради обилния снеговалеж в цялата област се извършва разчистване и опесъчаване по главните и второстепенни пътища. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно.Обходният маршрут е Лозен – Драганово – Янтра – Поликраище – Полски Тръмбеш. \r\nМария НЕДЕВА", "date": "2018.11.28", "title": "Велико Търново: Слаб сняг вали в областта, осигурена е нормална проходимост на пътищата при зимни условия"}
{"url": "http://www.focus-news.net/news/2018/11/28/2595927/parlamentat-prie-byudzheta-za-obrazovanie-prez-sledvashtata-godina.html", "text": "Парламентът прие бюджета на Министерството на образованието през следващата година, предаде репортер на  Агенция „Фокус“ . Приходите в бюджета са в размер на 14,8 млн. лева, 13,8 млн. лева от тях ще дойдат от собственост на министерството. 664,9 млн. лева са разходите за следващата година. 372,5 млн. лева ще изразходва министерството за персонал. Трансферите за БАН и държавните висши училища са в размер на 551,3 млн. лева. 94,1 млн. лева са средствата, които се отпускат на БАН за 2019 година. От висшите училища най-много ще получи Софийския университет „Св. Климент  Охридски“- 66,1 млн. лева. \r\nБиляна ИВАНОВА", "date": "2018.11.28", "title": "Парламентът прие бюджета за образование през следващата година"}
{"url": "http://www.focus-news.net/news/2018/11/28/2595936/veliko-tarnovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak-na-asfaltova-nastilka.html", "text": "Мокри, на места хлъзгави са пътните настилки на територията на областта. Това казаха за  Радио „Фокус“ – Велико Търново  от  Областно пътно управление-Габрово . Проходът Шипка е отворен за движение. Там остава в сила ограничението за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. \r\nМария НЕДЕВА", "date": "2018.11.28", "title": "Велико Търново: Движението по път Габрово – Стоманеците се осъществява с повишено внимание поради пропаднал участък на асфалтова настилка"}
{"url": "http://www.focus-news.net/news/2018/11/28/2595938/veliko-tarnovo-znachitelno-povishenie-na-turistopotoka-otchita-obshtinskata-agentsiya-tsarevgrad-tarnov-prez-2018-ta.html", "text": "Значително повишение на туристопотока в старата столица отчита Общинската агенция „Царевграз Търнов“ през 2018-та. Това обобщи за  Радио „Фокус“ – Велико Търново  управителят на предприятието Борислав Йорданов. Той посочи, че ръст има както при чуждестранните, така и при родните посетители. Сред чужденците най-много са румънците и испанците. „Знаете, че през уикендите и по време на празници Търново се пълни с хора от цяла България. Стратегическото ни място на картата и забележителностите, които имаме, просто карат хората да ни избират като дестинация за всичко“, коментира още Йорданов. Той уточни, че за увеличението на туристите благоприятства и постоянното участие на управляваното от него предприятие в различни международни туристически изложения у нас и в чужбина. Там се сключват много нови договори с различни фирми, които водят посетители. \r\nЛуиза ТРАНЧЕВА", "date": "2018.11.28", "title": "Велико Търново: Значително повишение на туристопотока отчита Общинската агенция „Царевград Търнов“ през 2018-та"}
{"url": "http://www.focus-news.net/news/2018/11/28/2595937/sofiya-zadrastvane-se-e-obrazuvalo-na-okolovrastniya-pat-pri-botevgrad-v-posoka-vratsa.html", "text": "Задръстване се е образувало на Околовръстния път при Ботевград в посока Враца. Това съобщи слушател на  Радио „Фокус“ . Той обясни, че се е образувала колона от товарни автомобили дълга над 10 км., като на място се изчаква над 3 часа. По думите му пътят не е почистен от сняг", "date": "2018.11.28", "title": "София: Задръстване се е образувало на Околовръстния път при Ботевград в посока Враца"}
{"url": "http://www.focus-news.net/news/2018/11/28/2595939/chez-v-oblastite-vratsa-i-montana-ima-nay-mnogo-avarii.html", "text": "В областите Враца и Монтана има най-много прекъсвания в електрозахранването. Това съобщиха за  Агенция „Фокус“  от пресцентъра на ЧЕЗ. Аварийни екипи работят по отстраняване на проблемите. Очаква се до 23.00 часа всички електрически инсталации да бъдат възстановени.   \r\nТеодора ПАТРОНОВА", "date": "2018.11.28", "title": "ЧЕЗ: В областите Враца и Монтана има най-много аварии"}
{"url": "http://www.focus-news.net/news/2018/11/28/2595940/kyustendil-montirani-sa-predpazni-ogradi-okolo-obekt-za-arheologichesko-prouchvane-v-tsentara-na-grada.html", "text": "Монтирани са предпазни огради около обект за археологическо проучване в центъра на Кюстендил, предаде репортер на  Радио „Фокус” – Кюстендил . Обектът е разположен в района на реновирания парк „Галерията”. През изминалите месеци там се проведе редовно археологическо проучване, след което разкритите находки бяха консервирани за зимния период. За по-голяма сигурност са монтирани и предпазни парапети, разделящи пешеходните алеи от археологическия обект. Проучването на обекта е финансирано с 20 000 лева от Министерство на културата. Цялата площ на разкопките е един декар, като тази година проучването е било върху една четвърт от тази площ. Идеята на проекта е откритите археологически находки да бъдат експонирани върху самия терен. \r\nВенцеслав ИЛЧЕВ", "date": "2018.11.28", "title": "Кюстендил: Монтирани са предпазни огради около обект за археологическо проучване в центъра на града"}
{"url": "http://www.focus-news.net/news/2018/11/28/2595944/veliko-tarnovo-oblastniyat-informatsionen-tsentar-predstavi-badeshti-vazmozhnosti-za-finansirane-po-operativni-programi-i-programa-za-razvitie-na-selskite-rayoni.html", "text": "Областен информационен център – Велико Търново представи бъдещи възможности за финансиране по Оперативни програми и Програма за Развитие на селските райони, предаде репортер на  Радио „Фокус“ – Велико Търново . Грета Генчева, експерт „Информационно обслужване и услуги“ посочи, че по ОП „Околна среда“ предстои процедура „Изпълнение на демонстрационни и пилотни проекти в областта на управлението на отпадъците“. Цели се да се формира общество с нулеви отпадъци и да се повиши общественото съзнание в областта на управлението на отпадъците. „Ще могат да кандидатстват общини, юридически лица със стопанска и нестопанска цел за финансиране до 391 166 лева, което ще бъде сто процента от стойността на проектите. Самата процедура е прехвърлена за първото тримесечие на 2019 година. По ОП „Околна среда“ предстои и процедура  „Екосистемно базирани решения за превенция и управление на риска от наводнения\". Общият бюджет за тази процедура е 9 милиона лева. Финансирането се очаква отново да е до 100 %“, поясни тя. По ОП „ Региони в растеж“ тече кандидатстване по процедура „Развитие на туристическите атракции“ , която е  отворена за кандидатстване до 31 декември 2021 г. По нея има кръстосано финансиране, освен финансиране по Оперативна програма, има и такова от Фонда на фондовете. По нея се цели да се опази и популяризира културното наследство от национално и световно значение в България. Допустими кандидати освен общини, са и институции на вероизповеданията и техни местни поделения, които са ЮЛ, както и Министерство на културата. По тази програма продължава изпълнението на процедурата за интегрирани планове за градско възстановяване и развитие 2014-2020 г. По ОП „Развитие на човешките ресурси“  предстоят няколко процедури през 2019 година. Сред тях са „Социално включване в общността” – отворена за кандидатстване до 25 януари 2019 г., „Социална и професионална интеграция на младежи от резидентни услуги”, процедура „Нова дългосрочна грижа за възрастните и хората с увреждания – етап 2”, както и „Подкрепа за лицата с увреждания“. При нея финансирането за  един проект ще бъде до един милион лева.  Общо десет процедури по ОП „Наука и образование за интелигентен растеж“ и ОП „Иновации и конкурентоспособност“ предстои да бъдат обявени през 2019 година. Грета Генчева обясни и какво предстои по Програма за развитие на селските райони. Общо 4 подмерки предстои да бъдат обявени през 2019 година, а по петата приема е текущ, той започна в края на август  тази година и ще приключи през септември 2022 година. \r\nМария НЕДЕВА", "date": "2018.11.28", "title": "Велико Търново: Областният информационен център представи бъдещи възможности за финансиране по Оперативни програми и Програма за Развитие на селските райони"}
{"url": "http://www.focus-news.net/news/2018/11/28/2595947/pleven-patishtata-v-obshtina-cherven-bryag-ne-sa-pochisteni-ot-snegovalezhite-osobeno-mezhdu-selata-gornik-suhache-i-gabare.html", "text": "Пътищата в Община Червен бряг  не са почистени от снеговалежите, особено между селата Горник, Сухаче и  Габаре. Това съобщи слушател на  Радио „Фокус“ .", "date": "2018.11.28", "title": "Плевен: Пътищата в Община Червен бряг  не са почистени от снеговалежите, особено между селата Горник, Сухаче и  Габаре"}
{"url": "http://www.focus-news.net/news/2018/11/28/2595942/tekstove-v-zakona-za-lichnata-pomosht-shte-badat-prerazgledani-i-shte-se-glasuvat-ot-parlamenta-otnovo-v-petak.html", "text": "Текстове в Закона за личната помощ ще бъдат преразгледани и ще бъдат гласувани от парламента отново в петък. Това съобщи Вера Иванова – майка на дете с увреждане и един от инициаторите на „Системата ни убива“, след среща с премиера Бойко Борисов в Министерски съвет, предаде репортер на  Агенция „Фокус“ . \r\n„Имаше промени на текстове между първо и второ четене, касаещи Закона за личната помощ. И имаме уверение, че те ще се преразгледат още утре и в петък ще се гласуват наново. С тези 150 млн. лв. проблемът е, че не се разпределят правилно. Надявам се, че след днешната среща се разбра още и че основният проблем са ТЕЛК-овете. Надяваме се много скоро да има основна реформа, която да започне с реформа именно в ТЕЛК“, заяви Иванова. \r\nЦветилена СИМЕОНОВА", "date": "2018.11.28", "title": "Текстове в Закона за личната помощ ще бъдат преразгледани и ще се гласуват от парламента отново в петък"}
{"url": "http://www.focus-news.net/news/2018/11/28/2595949/plovdiv-svetlinite-na-kolednata-elha-v-karlovo-shte-badat-zapaleni-na-5-dekemvri.html", "text": "Светлините на коледната елха в Карлово ще бъдат запалени на 5 декември. Това съобщиха за  Радио „Фокус“ – Пловдив  от Общината. Светлините ще грейнат в 17.30 часа на пл. „20-ти юли“, като с това ще бъде даден старт на коледно-новогодишната празнична програма в общината. В 18.00 часа на 13 декември в зала „Васил Караиванов“ ще започне коледен концерт на Военния духов оркестър при 61-ва Стрямска механизирана бригада. На 17 декември от 16.00 часа на пл. „20-ти юли“ ще има детско веселие и посрещане на Дядо Коледа, а в 18.00 часа в Общинската библиотека ще се открие коледна изложба. На 18 декември в 13.30 часа в читалище „Васил Левски“ ще бъде даден финал на конкурса „Моето писмо до Дядо Коледа“. На 19 декември, отново в читалище „Васил Левски“, но от 18.00 часа ще се състои концерт „Коледно настроение“ с участие на колективите за любителско творчество при културната институция. На 20 декември от 18.00 часа в зала „Васил Караиванов“ на Общината ще започне коледен концерт на Музикална школа „Карловойс“ при Военния клуб в Карлово. На 22 декември на пл. „20-ти юли“ ще се състои събитието „От младежите за децата на Община Карлово“. От 11.00 часа на площада ще се провеждат занимателни коледни игри с награди, музика и танци. Коледно-новогодишната празнична програма в Карлово продължава на 29 декември, когато на пл. „20-ти юли“ ще се състои Коледуване. Празничната проява „Стани Нине, стани господине“ започва в 11.00 часа.", "date": "2018.11.28", "title": "Пловдив: Светлините на коледната елха в Карлово ще бъдат запалени на 5 декември"}
{"url": "http://www.focus-news.net/news/2018/11/28/2595951/premierat-boyko-borisov-yadosaha-me-malko-deputatite-za-tova-che-ednite-pari-za-detsa-s-uvrezhdaniya-sa-slozhili-na-edno-myasto-v-byudzheta-a-drugite-na-drugo.html", "text": "Ядосаха ме днес малко депутатите за това, че едните пари децата с увреждания са сложили на едно място в бюджета, а другите на друго. Това каза на брифинг министър-председателят Бойко Борисов след среща с родителите на деца с увреждания, предаде репортер на  Агенция „Фокус“ . „Благодаря за срещата, макар че беше доста припряна – от една страна хората с увреждания, от друга синдикатите, работодателите, енергийният бранш. Има и много проблеми от десетилетия в енергетиката, които трябва да се решават, както и проблема с ТЕЛК. Наследени проблеми. Безумните договори, които са сключени за топлоелектрическите централи. Сега се чудим как да ги оправим, а те не могат да се оправят. Три часа това сме говорили“, коментира Борисов. \r\n„Цялото ми уважение към майките на деца с увреждания. През цялото време съм се отнасял с уважение и те се отнесоха с уважение, защото приеха извинение. Ядосаха ме днес малко депутатите за това, че едните пари сложили на едно място, другите на другото място. Ясно поехме ангажимент за този бюджет със 150 млн. лв. повече да има за хората с увреждания. Вторият ангажимент – социалният министър, заедно с майките, национално представените групи, които са 16 или 17, да ги разпределят правилно, така че до всеки един човек в затруднено положение да има тези средства, които вече надвишават 1,5 млрд. И в един момент от решен проблем, разбрали сме се, днес и вчера става скандал и се налага по нощите да се събираме и да уточняваме, че всъщност това, което сме поели като ангажимент, е свършено“, допълни той и изрази надежда ПГ на ГЕРБ в следващите един-два дни да изпълни ангажимента, който премиерът е поел. „А голямата част сме си я свършили, защото вече парламентът прие преди малко и сложи на едно място, за да са видими тези 150 млн. повече. Оттук нататък можем да си бъдем и полезни с инерцията и гражданското доверие, които имат тези не уж кресливи жени, тези дами да го наречем. А именно дали парите, които се изливат в ТЕЛК, навсякъде отиват точно до мястото и човека, където трябва, дали няма злоупотреби“, каза още Бойко Борисов. \r\nЦветилена СИМЕОНОВА", "date": "2018.11.28", "title": "Премиерът Бойко Борисов: Ядосаха ме малко депутатите за това, че едните пари за деца с увреждания са сложили на едно място в бюджета, а другите на друго"}
{"url": "http://www.focus-news.net/news/2018/11/28/2595941/unian-ukrayna-arestuvani-sa-vsichki-24-moryatsi-ot-ukrainskite-korabi-sled-intsidenta-v-azovsko-more.html", "text": "Арестувани са  всички 24 моряци от украинските кораби след инцидента в Азовско море, съобщава  украинската агенция  . \r\n\"Съдът в Крим арестува за два месеца всичките 24 моряци от украинските кораби, арестувани след тяхното задържане в Черно море\", заяви руски медиен кореспондент. \r\nСред арестуваните бяха командващите кораби Богдан Небилица и Олег Мелничук, командващият дивизия Денис Гриценко и офицерът на Службата за сигурност на Украйна (СБУ) Андрей Драч. Той заяви в съда, че не са имали намерения да пресичат незаконно границата на Русия и да \"създават агресия\". По неговите думи той е разбрал, че са пресекли границата, когато е започнала размяната на радиосъобщения  с руските граничари.  Юлиян Марков", "date": "2018.11.28", "title": "УНИАН (Украйна): Арестувани са  всички 24 моряци от украинските кораби след инцидента в Азовско море"}
{"url": "http://www.focus-news.net/news/2018/11/28/2595943/parlamentat-odobri-byudzheta-na-ministerstvoto-na-okolnata-sreda-i-vodite-za-2019-godina.html", "text": "Парламентът одобри бюджета на Министерството на околната среда и водите за 2019 година, предаде репортер на  Агенция „Фокус“ . 51,9 млн. лева са приходите в бюджета, като 51, 3 млн. лева са от данъчни такси. Разходите са 52,6 млн. лева. 31,7 млн. лева ще се отделят за персонал. 26 млн. лева от бюджета дава държавата за опазване и ползване на компонентите на околната среда. През 2019 година министерството може да натрупа нови задължения за разходи в размер на 20 млн. лева. \r\nБиляна ИВАНОВА", "date": "2018.11.28", "title": "Парламентът одобри бюджета на Министерството на околната среда и водите за 2019 година"}
{"url": "http://www.focus-news.net/news/2018/11/28/2595945/deputatite-prieha-byudzheta-na-ministerstvoto-na-ikonomikata-za-sledvashtata-godina.html", "text": "Депутатите приеха бюджета на Министерството на икономиката за следващата година, предаде репортер на  Агенция „Фокус“ . 26 млн. лева ще бъдат приходите. По-голямата част от тях ще дойдат от държавни такси. Разходите в бюджета са 84,2 млн. лева. За персонал министерството ще изразходва 33,7 млн. лева. За политика в областта на устойчивото икономическо развитие и конкурентоспособност държавата отпуска 62,3 млн. лева. \r\nБиляна ИВАНОВА", "date": "2018.11.28", "title": "Депутатите приеха бюджета на Министерството на икономиката за следващата година"}
{"url": "http://www.focus-news.net/news/2018/11/28/2595954/blagoevgrad-den-na-pr-studenta-shte-se-provede-v-yuzu-neofit-rilski.html", "text": "На 29-ти ноември от 9.30 ч. в зала 341 (Учебен корпус 1) на Югозападния университет „Неофит Рилски” ще се проведе „Ден на PR студента“. Това съобщиха от пресцентъра на  Югозападния университет „Неофит Рилски” . \r\nНа събитието ще бъдат представени интерактивен тренинг на тема „Брандиране на общности – катализатор за нови PR възможности“ и дискусия на тема „Вътрешни комуникации – нови предизвикателства“. В програмата са включени игри и изненади. \r\nСпециални гости ще бъдат възпитаниците на специалност „Връзки с обществеността“ г-жа София Лятева – PR мениджър в технологичната компания DataArt Europe, Women Techmakers и съорганизатор на Google Developers Group Sofia. и г-жа Силвия Александровa –  PR специалист  в AntelopeAudio, София. \r\nИнициативата се организира от студенти от четвърти курс, специалност „Връзки с обществеността“, с подкрепата на преподаватели от катедрата. Целта на събитието е прилагане на практика на усвоената теория по отношение на организационните умения, специалните събития и научноизследователската дейност. Неформалните срещи са  възможност за сплотяване на екипа – преподаватели и студенти, скъсяване на дистанцията между тях и среща между настоящи и успешно реализирани студенти. Това ще спомогне за получаване на нови знания и информация, идваща от динамичната среда на практиката в PR. \r\nДатата на събитието не е избрана случайно – освен, че е в навечерието на студентския празник, през месец ноември преди 21 години  е създадена специалност „Връзки с обществеността“ в ЮЗУ „Неофит Рилски“.", "date": "2018.11.28", "title": "Благоевград: „Ден на PR студента“ ще се проведе в ЮЗУ „Неофит Рилски“"}
{"url": "http://www.focus-news.net/news/2018/11/28/2595946/menda-stoyanova-gerb-promenite-v-zakona-za-lichnata-pomosht-shte-se-vavezhdat-poetapno-osigureni-sa-dostatachno-sredstva.html", "text": "Промените в Закона за личната помощ ще се въвеждат поетапно, осигурени са достатъчно средства. Това каза председателят на Бюджетната комисия в Народното събрание и народният представител от ГЕРБ Менда Стоянова след среща при премиера Бойко Борисов с майки на деца с увреждания, предаде репортер на  Агенция „Фокус“ . \r\n„Тази година приемаме бюджета на социалното министерство с над 1,3 млрд. лв.  – целият e фокусиран в социалната средства. Заедно с тези 150 млн. лв., част от които ще бъдат гаранция за изпълнение на закона за Личната помощ, и част - за Закона за хората с увреждания. Така че ангажимента, който поехме, вече е факт. Днес имахме среща с майките, защото те се притесняваха, че тези пари няма да бъдат достатъчно, за да осигурят изпълнението на Закона за личната помощ, но той ще се въвежда поетапно и пари ще има. Там е важно да се разпишат текстове за начина, по който ще се изпълнява тази помощ“, заяви Стоянова. \r\nТя посочи, че е важно е да се приемат окончателно на двата закона. „Надявам се след последните уточнения, които коментирахме с майките, Министерски съвет да ги приеме в петък, а следващата седмица парламентът да ги гласува в зала“, заяви Стоянова. \r\nЦветилена СИМЕОНОВА", "date": "2018.11.28", "title": "Менда Стоянова, ГЕРБ: Промените в Закона за личната помощ ще се въвеждат поетапно, осигурени са достатъчно средства"}
{"url": "http://www.focus-news.net/news/2018/11/28/2595950/maykal-pompeo-ponizhenieto-na-otnosheniyata-sas-sauditska-arabiya-bi-bilo-seriozna-greshka.html", "text": "Понижението на отношенията със Саудитска Арабия би било сериозна грешка, пише в авторска статия държавният секретар на САЩ  Майкъл Помпео в авторитетното американско издание  The Wall Street Journal . \r\n\"Усилията на администрацията на Тръмп за възстановяване на партньорството между Съединените щати и Саудитска Арабия не са популярни сред американския политически елит, в които политици от двете [системни американски] партии отдавна използват историята на кралството, за да призоват за понижаване на двустранните отношения. Убийството на саудитския журналист Джамал Хашоги в Турция доведе до увеличаване на подобни искания от Капитолия и тяхната подкрепа от страна на медиите. Въпреки това, понижаването на нивото на САЩ-Саудитска Арабия биха били сериозна грешка за националната сигурност на Съединените щати и нейните съюзници \", каза Помпео. \r\n\"Кралството е важен фактор за осигуряване на стабилност в Близкия изток\", пише държавният секретар на САЩ. От негова гледна точка \"отхвърлянето на съюза между САЩ и Саудитска Арабия или намаляването на нивото на контактите ни биха принудили  Рияд да се движи в  правилната посока\" в провеждането на вътрешната политика. \"Престолонаследникът [на Саудитска Арабия, Мохамед бин Салман] придвижи страната в посока на реформите", "date": "2018.11.28", "title": "Майкъл Помпео: Понижението на отношенията със Саудитска Арабия би било сериозна грешка"}
{"url": "http://www.focus-news.net/news/2018/11/28/2595955/sofiya-vremenno-se-ogranichava-dvizhenieto-na-mps-nad-12-tona-po-pat-i-1-botevgrad-sofiya-v-rayona-na-bebresh-vrachesh-poradi-obilen-snegovalezh.html", "text": "Временно се ограничава движението на МПС над 12 тона по път I-1 Ботевград - София в района на Бебреш - Врачеш, поради обилен снеговалеж. Това съобщиха от пресцентъра на  Агенция \"Пътна инфраструктура\" . Необходимо е шофьорите да изчакат на място.", "date": "2018.11.28", "title": "София: Временно се ограничава движението на МПС над 12 тона по път I-1 Ботевград - София в района на Бебреш - Врачеш, поради обилен снеговалеж"}
{"url": "http://www.focus-news.net/news/2018/11/28/2595958/nimh-zhalt-kod-za-niski-temperaturi-i-vyatar-e-obyaven-v-23-oblasti-na-stranata-za-29-noemvri.html", "text": "Жълт код за ниски температури и вятър е обявен в 23 области на страната за 29 ноември, сочи справка на сайта на  НИМХ . Предупреждението за ниски температури е в сила за областите Кюстендил, София град, София област, Видин, Враца, Монтана, Плевен, Ловеч, Габрово, Велико Търново, Русе, Търговище, Шумен, Силистра, Смолян. Жълт код за ниски температури и вятър е обявен в Добрич, Варна, Бургас, Сливен, Ямбол, Хасково, Кърджали. В тези райони ще духа север-североизточен вятър, като усещането ще е за много студено време. По Черноморието ще духа силен и бурен север-североизточен вятър. Във всички области с обявена жълта степен на опасност дневните температури ще са под нулата.", "date": "2018.11.28", "title": "НИМХ: Жълт код за ниски температури и вятър е обявен в 23 области на страната за 29 ноември"}
{"url": "http://www.focus-news.net/news/2018/11/28/2595953/burgas-vremenno-dvizhenieto-po-pat-ii-73-prez-rishki-prohod-v-uchastaka-prilep-lozarevo-se-osashtestvyava-v-edna-lenta-poradi-izteglyane-na-tezhkotovaren-avtomobil.html", "text": "Временно движението по път II-73 през Ришки проход в участъка Прилеп - Лозарево се осъществява в една лента, поради изтегляне на тежкотоварен автомобил. Това съобщиха от пресцентъра на  Агенция \"Пътна инфраструктура\" .", "date": "2018.11.28", "title": "Бургас: Временно движението по път II-73 през Ришки проход в участъка Прилеп - Лозарево се осъществява в една лента, поради изтегляне на тежкотоварен автомобил"}
{"url": "http://www.focus-news.net/news/2018/11/28/2595959/plovdiv-12-metrov-krast-e-noviyat-simvol-na-selo-kliment-obshtina-karlovo.html", "text": "12-метров кръст е новият символ на село Климент, община Карлово. Това съобщи за  Радио „Фокус”- Пловдив  кметът на селото Мано Манов. Кръстът – покровител се извисява  над селото и е поставен в местността „Сивриджа“ в Средна гора. От тази местност има красива гледка, а хълма с кръста ще вижда от Карлово, Сопот, Калофер дори. Кръстът, който е осветен, е новата атракция за цялата община”, каза кметът. „Символът ще заживее в ежедневието ни”, смята той. Той е бил изграден с помощта на всички жители на Климент, от дарения и средства, събрани от последния Коледен базар, както и от коледарите на селото. „На местността има изградена беседка, тъй като хората обичат да се качват до там и да си почиват. Имаме заделена сума да изградим и барбекю, за да бъде по-приятен отдихът на хората там”, каза кметът Манов. По думите му, зимата там стават и големи пързалки. „Местността не е случайно подбрана. По време на Страшното, през 1877 година, там са били изклани 14 будни мъже от селото, които тайно са се срещали с Левски, който ги е подготвял за въстание”, разказа кметът. \r\n12-метровият кръст, който тежи около 2 тона, е бил качен до местността с общите усилия на около 50 доброволци. Той е бил изправен там точно на Голяма Богородица, а е осветлението до него е било прекарано точно на Архангеловден. „Всичко това не са случайни знаци”, смята Мано Манов. По думите му жителите на селото са единни и сплотени около този кръст, подкрепят го и му помагат. Символът, който хората наричат „Кръста”, вече събира много посетители на хълма, особено в топлите дни. Разходките до там са нещо традиционно вече. На 25 този месец, на празника на село Климент, кръста е бил официално осветен. \r\nЦветана ТОНЧЕВА", "date": "2018.11.28", "title": "Пловдив: 12-метров кръст е новият символ на село Климент, община Карлово"}
{"url": "http://www.focus-news.net/news/2018/11/28/2595956/premierat-boyko-borisov-s-maykite-na-detsa-s-uvrezhdaniya-sme-se-razbrali-da-badem-partnyori-po-temata-telk.html", "text": "С майките на деца с увреждания сме се разбрали да бъдем партньори по темата „ТЕЛК“. Това каза на брифинг министър-председателят Бойко Борисов след среща с родителите на деца с увреждания, предаде репортер на  Агенция „Фокус“ . „Томислав Дончев ще оглавява Националния съвет за сътрудничество по етническите и интеграционните въпроси към Министерския съвет (МС), за да може да координира действията на социалния и здравния министър бавно. Като казвам бавно, това означава да не се предопределя, а да се направят необходимите стъпки и да се проговори с гилдията, за да не изкараме пък другите на протест. Действително има места, откъдето нямаме достатъчно увереност и сила да ги решим. Затова с тяхна помощ да се обясни на обществото за какво става въпрос, за да можем да предприемем и тези мерки“, коментира Борисов и подчерта, че за протести с родителите на деца с увреждания никога не е говорил – „дали да правят, или не, дали да продължават или да не продължават“.  \r\n„Това, което сме поели като ангажимент като правителство и парламентарна група, сме го изпълнили. Остават ни още тези няколко текста. Надявам се, след като приходните агенции, борбата с корупцията и контрабандата даде възможност над 5 млрд. да се дадат в различните системи с новия бюджет, сега да упражним съвместен, граждански и на службите контрол върху начина, по който се разходват. Ако парите отидат при всяко болно дете, което има нужда, те ще са много повече, ако не се откраднат от фалшивите ТЕЛК. Разбрали сме се да бъдем партньори по темата „ТЕЛК“, каза още премиерът. \r\nЦветилена СИМЕОНОВА", "date": "2018.11.28", "title": "Премиерът Бойко Борисов: С майките на деца с увреждания сме се разбрали да бъдем партньори по темата „ТЕЛК“"}
{"url": "http://www.focus-news.net/news/2018/11/28/2595961/varna-denitsa-georgieva-specheli-bronzov-medal-ot-evropeysko-parvenstvo-po-karate-shinkiokushin.html", "text": "Деница Георгиева от Варна спечели бронзов медал от Европейско първенство по карате шинкиокушин. Пред  Радио „Фокус“ – Варна  Деница Георгиева заяви, че е спечелила престижното трето място в дисциплината ката в Будапеща, Унгария. 21-годишната състезателка се пребори за третото място в дисциплината ката, където състезателите демонстрират техника на изпълнение. Деница Георгиева разказа, че каратето не е просто спорт, а начин на живот, който изисква отдаденост и постоянство. Все пак за нея чувството да излезеш и да спечелиш среща, особено на европейско ниво, не може да се опише с думи. „Най-голямата радост е да видиш насълзените очи на съотборниците си, защото техният приятел се е класирал. Каратето те учи на упоритост и целеустременост в следването на мечтите си, на търпение и всеотдайност, но и на подкрепа и любов към другите състезатели“, допълни Деница Георгиева. Националният отбор по карате шинкиокушин се състои от 40 изявени каратеки, които се подбират от треньорите на отбора. За Деница Георгиева националите ни на първо място са едно семейство, а не отбор от състезатели от цялата страна. „Даже и да спечелиш, и да загубиш винаги има човек, който ще ти каже, че си се справил перфектно, че си бил най-добрият. Никой никога няма да ти се скара за това, че си сгрешил по някакъв начин или не си се представил достатъчно добре“, допълни още Деница Георгиева. Тя тренира от 6-годишна възраст в град Русе, но се мести в град Варна през 2016 г.  В момента тренира при сенсей Ваня Илиева от варненския клуб СК „Карате Файтърс“. Самата сенсей Ваня Илиева има титла от Световно първенство по карате, също в категория ката. Деница Георгиева има черен колан, първи дан, но смята да се бори за по-висок дан и да поеме помощник-треньорска позиция в бъдеще.", "date": "2018.11.28", "title": "Варна: Деница Георгиева спечели бронзов медал от Европейско първенство по карате шинкиокушин"}
{"url": "http://www.focus-news.net/news/2018/11/28/2595957/", "text": "ВМРО-ДПМНЕ всяка сряда ще протестира пред сградата на правителството, а през почивните дни в други градове в страната, обяви лидерът на ВМРО-ДПМНЕ Християн Мицковски на днешния протест, цитиран от македонското електронно издание  “Сакам да кажам“ . \r\n\"Днес започваме и тръгваме из цяла  Македония. Протестите ще бъдат мирни, няма да бъдат като техните (на СДСМ – бел.ред.). Тръгваме с  гандиевски протести, защото ние това сме го градили\", каза Мицковски пред сградата на правителството в края на протестното шествие, което тръгна от партийното седалище. \r\nТой отправи послание не само към премиера Зоран Заев, но и както каза, към неговите нови привърженици, без да ги назове. \r\n\"Тази битка ще продължи дълго, но обещавам, че със сигурност ще спечелим. Ние ще ги победим дори и с новите поддръжници, които застанаха до тях. Ето защо тази победа ще бъде страхотна \", каза Мицковски. \r\nТой, заяви че „правителството на Зоран Заев е обещавало много, но досега не са заковали и пирон.“  Юлиян Марков", "date": "2018.11.28", "title": "„Сакам да кажам“ (Македония): ВМРО-ДПМНЕ ще протестира всяка сряда пред сградата на правителството в Скопие"}
{"url": "http://www.focus-news.net/news/2018/11/28/2595962/georgi-germanov-rakovoditel-peshterno-spasyavane-burgaski-otryad-golyama-chast-ot-peshterite-e-preporachitelno-da-badat-poseshtavani-prez-zimniya-sezon.html", "text": "Голяма част от пещерите е препоръчително  да бъдат посещавани през зимния сезон. Това каза за  Радио „Фокус“ – Бургас  Георги Германов, ръководител „Пещерно спасяване“- бургаски отряд. По думите му това е така, тъй като водата в тях е с доста по-ниско ниво и опасността от затваряне на сифони е доста по-малка. „Проблем е посещението на  пещерите в периода от началото на февруари до края на март. Тогава протича размножителният период на прилепите, а на много места има техни колонии и посещенията в този интервал от време биха могли да повлияят на популацията“, обясни Германов. Той добави, че всяко посещение е промяна в микроклимата и влияе върху обитателите на пещерата. „Най-посещаваните пещери в нашия регион си остават „Калето“  и „Леярниците“ край с. Младежко, „Балабановата дупка“ в гранична зона и „Дрънчи Дупка“ – всички в Странджански район“, заяви Германов. Специалистът обясни, че пластът варовик в там е много тънък – 60 м – и не предразполага към образуване на големи пещерни вериги. „Доста групи напоследък организират походи и посещения до тях“, каза още Германов. По думите му температурата в българските пещери е еднаква и през летния, и през зимния сезон, а единствено походите към тях са затруднени през зимата, в следствие на влошените метеорологични условия. \r\nМария ГЕОРГИЕВА", "date": "2018.11.28", "title": "Георги Германов, ръководител „Пещерно спасяване“- бургаски отряд: Голяма част от пещерите е препоръчително  да бъдат посещавани през зимния сезон"}
{"url": "http://www.focus-news.net/news/2018/11/28/2595963/ivan-neykov-bivsh-sotsialen-ministar-darzhavata-razpolaga-s-instrumenta-na-sotsialnoto-podpomagane-i-zaradi-nego-ne-e-neobhodimo-uvelichenie-na-pensiite-chrez-noi.html", "text": "Държавата разполага с инструмента на социалното подпомагане и заради него не е необходимо увеличение на пенсиите чрез НОИ. Това каза за  Радио „Фокус“  бившият социален министър, а сега директор на Балканския институт по труда и социалната политика Иван Нейков. Той обясни, че един бюджет може да бъде оценяван като реалистичен на базата на няколко фактора. „Пенсиите, такива каквито са определени, ще бъдат изплащани. Пари има. Вторият критерии е дали има проблем от типа растящ дефицит. Дефицита, макар и малко, намалява спрямо предходната година и той ще бъде около 3 милиарда и 700 милиона лева. От гледна точка на бюджетарите бюджета на НОИ е стабилен. Въпросът е, дали този бюджет отговаря на очакванията на 2 милиона и 200 хиляди пенсионери. Тук няма как отговорът да бъде положителен“, обясни той. Иван Нейков  припомни, че нито едно от предложенията на опозицията не беше прието. Техните предложения са откраднати от тези, които коалицията на ОП са правели на ГЕРБ миналата година, каза той и обясни, че има стотици хиляди хора, на които пенсията е единствен доход и не им осигурява минимален стандарт на живот. На тези хора са необходими допълнителни средства и тези  средства трябва да бъдат осигурени, но не чрез деформиране на пенсионния модел. Помощта към тези хора не трябва да минава по увеличаване на пенсията по административен път, каза той. Според него всяка пенсия е свързана с осигуровките за нея и когато не са правени осигуровки, има система за социално подпомагане. Няма никаква пречка това да бъде направено, каза още той и добави, че ресурса, който сега ще се даде за увеличаване на пенсии, трябва да бъде даден чрез социалното подпомагане. Нейков е категоричен, че пенсиите трябва да се гарантират от осигуряването, за да може да се даде добър пример на младото поколение. Усещането сега на хората е, че те са измамени, каза още той.", "date": "2018.11.28", "title": "Иван Нейков, бивш социален министър: Държавата разполага с инструмента на социалното подпомагане и заради него не е необходимо увеличение на пенсиите чрез НОИ"}
{"url": "http://www.focus-news.net/news/2018/11/28/2595966/afp-nay-malko-deset-sluzhiteli-na-britanska-ohranitelna-firma-sa-ubiti-v-afganistan.html", "text": "Най-малко 10 души бяха убити след мощен взрив край офиса на британска охранителна фирма  в Кабул в сряда вечерта, съобщиха официални лица, като за атаката отговорност са поели талибаните, предава  AFP . \r\nВътрешното министерство и полицията съобщиха, че атаката е извършена с кола-бомба, като целта е била сграда, в която се намира частната британска охранителна компания G4S в източната част на Кабул. \r\n\"Можем да потвърдим, че имаше инцидент пред един от офисите ни в Кабул. Ситуацията още не приключила и ние координираме действията си с афганистанските власти, за да изясним случая\", заяви говорител на G4S пред агенцията в Лондон. \r\nАфганистанските власти също заявиха, че извършват прочистване на  района. \r\n\"10 загинали и 19 ранени са били извадени от сградата\", заяви говорителят на министерството на здравеопазването Уахид Маджрох пред агенцията, без да даде информация за гражданството на жертвите. \r\nЗаместник-говорителят на вътрешното министерство Насрат Рахими потвърди броя на пострадалите , но предупреди, че все още може да се открият и нови пострадали.  Юлиян Марков", "date": "2018.11.28", "title": "AFP: Най-малко десет служители на британска охранителна фирма са убити в Афганистан"}
{"url": "http://www.focus-news.net/news/2018/11/28/2595948/narodnoto-sabranie-odobri-byudzheta-na-ministerstvoto-na-energetikata-za-2019-g.html", "text": "Народното събрание одобри бюджета на Министерството на енергетиката за 2019 година, предаде репортер на  Агенция „Фокус“ . 155,2 млн. лева са приходите в бюджета, 84,7 млн. лева са разходите. За субсидии и текущи трансфери за нефинансови предприятия министерството ще изразходва 39,4 млн. лева. 80,3 млн. лева отпуска държавата за устойчиво и конкурентоспособно енергийно развитие. \r\nБиляна ИВАНОВА", "date": "2018.11.28", "title": "Народното събрание одобри бюджета на Министерството на енергетиката за 2019 г."}
{"url": "http://www.focus-news.net/news/2018/11/28/2595965/vratsa-po-patya-botevgrad-mezdra-okolo-benzinostantsiya-petrol-ima-avariral-tezhkotovaren-avtomobil-dvizhenieto-e-zatrudneno.html", "text": "По пътя Ботевград - Мездра около бензиностанция „Петрол“ има аварирал тежкотоварен автомобил. Движението е затруднено. Това съобщи слушател на  Радио „Фокус“ .", "date": "2018.11.28", "title": "Враца: По пътя Ботевград - Мездра около бензиностанция „Петрол“ има аварирал тежкотоварен автомобил, движението е затруднено"}
{"url": "http://www.focus-news.net/news/2018/11/28/2595952/parlamentat-prie-byudzheta-na-ministerstvoto-na-turizma-za-sledvashtata-godina.html", "text": "Парламентът прие бюджета на Министерството на туризма за следващата година, предаде репортер на  Агенция „Фокус“ . В бюджета са заложени приходи в размер на 9,8 млн. лева. 19,3 млн. лева са разходите. За персонал министерството ще изразходва 2,9 млн. лева. За политика в областта на устойчивото развитие на туризма се отпускат 16,7 млн. лева. Максималният размер на новите задължения за разходи, които могат да бъдат натрупани през 2019 година, е 16, 3 млн. лева. \r\nБиляна ИВАНОВА", "date": "2018.11.28", "title": "Парламентът прие бюджета на Министерството на туризма за следващата година"}
{"url": "http://www.focus-news.net/news/2018/11/28/2595971/ministar-predsedatelyat-boyko-borisov-obsadi-aktualni-vaprosi-ot-sektor-energetika-s-predstaviteli-na-rabotodatelskite-i-sindikalni-organizatsii.html", "text": "Премиерът Бойко Борисов обсъди актуални въпроси от сектор енергетика с представители на работодателските и синдикални организации на среща в Министерския съвет. В разговорите участваха заместник министър-председателят Томислав Дончев, енергийният министър Теменужка Петкова, председателят на Комисията по енергетика в Народното събрание Делян Добрев, председателите на КНСБ и КТ „Подкрепа“ Пламен Димитров и Димитър Манолов, председателите на КРИБ и на АИКБ Кирил Домусчиев и Васил Велев, както и представители на БСК, БТПП и БФИЕК, съобщиха от  правителствена информационна служба . Председателите на синдикалните организации поставиха въпроса за запазване капацитета на енергийния комплекс „Марица изток“ и изтъкнаха причините за предприетите от тях протестни действия. Министър Петкова запозна участниците в срещата с предприетите от страна на правителството в тази връзка мерки. Тя подчерта, че мините и топлоелектрическите централи от маришкия басейн са от стратегическо значение за функционирането на енергийната система на България и региона. Обсъдена бе и позицията на страната ни за предстоящата конференция в Катовице, Полша, свързана с климатичните промени. Приетата от Министерския съвет позиция на Република България не подкрепя по-амбициозни цели, свързани с въглеродните емисии. Според представителите на работодателските организации следва да се продължи предприемането на мерки за завършване процеса по либерализация на българския енергиен отрасъл. Участниците в срещата се обединиха около това, че продажбата на електроенергия по пазарни цени ще гарантира стабилност в отрасъла в дългосрочен план. \r\nПредстои провеждане на следваща среща по въпросите от енергийния сектор.", "date": "2018.11.28", "title": "Министър-председателят Бойко Борисов обсъди актуални въпроси от сектор енергетика с представители на работодателските и синдикални организации"}
{"url": "http://www.focus-news.net/news/2018/11/28/2595960/petro-poroshenko-rusiya-iska-da-okupira-azovsko-more.html", "text": "Русия иска да окупира Азовско море, заяви украинският президент по време на среща със симпатизанти в Черниговка област, цитиран от  украинската агенция УНИАН  . \r\nРусия се стреми да създаде заплаха за индустриалните центрове на Украйна - Бердянск и Мариупол, каза Порошенко. \r\nПрезидентът на Украйна заяви, че Русия иска да окупира Азовско море и това е акт на агресия срещу украинските кораби в Керченския проток. Порошенко подчерта, че нападението и изземването на украински кораби от Русия е станало в неутрални води в Черно море. \"Това се случи по заповед на Москва. Защо? Да убият нашите войници. За какво се прави? Първата цел  е окупацията на Азовско море, за да не допускат украински кораби там: нито военни, нито цивилни \", отбеляза президентът. \r\n\"И след това в резултат на военна операция да свържат  окупираните Крим и Донбас\", - добави Порошенко .  Юлиян Марков", "date": "2018.11.28", "title": "Петро Порошенко: Русия иска да окупира Азовско море"}
{"url": "http://www.focus-news.net/news/2018/11/28/2595972/plovdiv-414-katastrofi-s-15-zaginali-sa-registrirani-v-grad-plovdiv-ot-nachaloto-na-godinata.html", "text": "414 катастрофи с 15 загинали и 470 ранени са регистрирани в град Пловдив от началото на годината. Това стана ясно на провелото се заседание на Общинската комисия по безопасност на движението по пътищата в Пловдив, съобщиха за  Радио „Фокус“ – Пловдив  от  Общината . Според данните на „Пътна полиция“, най-много пътнотранспортни произшествия – 397, са възникнали поради допуснато нарушение на водач. \r\nУчастниците в заседанието са се обединили около идеята да бъдат създадени междуведомствени работни групи в шестте района на Пловдив, които да обследват конфликтните места по пътищата и да  набележат конкретни мерки. В тях ще бъдат включени представители на Районните полицейски управления, администрациите по райони и на ОП „Организация и контрол на транспорта“. \r\n„Целта е всеки един от участъците, където има регистрирани най-много пътнотранспортни произшествия, да бъде обследван, като се анализират причините и се набележат мерки за преодоляването им“, заяви заместник-кметът по транспорт инж. Златин Велев, който е председател на  Общинската комисия по безопасност на движението по пътищата. Той допълни, че предложенията ще бъдат обобщени, за да могат да бъдат взети предвид при актуализирането на Генералния план за организацията на движението в града. \r\nУчастниците в срещата поставиха като приоритет в работата си сигурността на пешеходците. Отчетено бе, че въведените от общината мерки като осветяването и повдигането на пешеходни пътеки, дават резултати и трябва да продължат и в бъдеще. \r\nСред другите отчетени резултати бяха разширяване обхвата на системата за управление на трафика и монтирането на видеонаблюдение на нови 9 кръстовища, обновяването на пътните знаци, монтирането на LED осветление на светофарни уредби, монтирането на оградни пана, обезопасяване входовете на учебни и детски заведения и други.", "date": "2018.11.28", "title": "Пловдив: 414 катастрофи с 15 загинали са регистрирани в град Пловдив от началото на годината"}
{"url": "http://www.focus-news.net/news/2018/11/28/2595967/georgi-gyokov-bsp-byudzhetat-na-mtsp-da-se-uvelichi-sas-190-mln-lv-za-da-se-pomogne-na-stotitsi-hilyadi-balgari.html", "text": "„Предлагаме увеличаване на бюджета на Министерството на труда и социалната политика, в разходната част, до 190 млн. лв. за изпълнение на мерки, които са важни за много български граждани”, заяви народният представител от ПГ на левицата Георги Гьоков от трибуната на Народното събрание, съобщиха от пресцентъра на  партията . Като необходимост той посочи разширяване на обхвата на еднократната помощта за деца в 1-ви клас, така че тя да включва и тези от 2,3, 4- ти клас и да покрие 120 хил деца. Гьоков подчерта, че левицата залага и увеличение на средствата в Националния план за действие по заетостта в посока развитие на програмите за стажуване, чиракуване и субсидирана заетост за млади, за безработни  над 50 години, за подпомагане на отглеждането на деца на заети семейства, за заетост и обучение на хора с трайни увреждания. „Тези пари ще се използват и за увеличаване на  еднократна помощ на майки студентки от 2880 лв. на 6400 лв., както и за предоставяне на еднократна помощ за всяко второ и трето дете, в размер на 10 минимални работни заплати, за родители, които са осигурявани минимум 24 месеца преди раждането”, заяви още Георги Гьоков. Благодарение на настояването на депутатите от ПГ левицата бяха осигурени  72 млн. лв. повече в МТСП, които бяха обещани на хората с увреждания от управляващите, но не бяха записани в първоначалния вариант на закона.", "date": "2018.11.28", "title": "Георги Гьоков, БСП: Бюджетът на МТСП да се увеличи със 190 млн. лв., за да се помогне на стотици хиляди българи"}
{"url": "http://www.focus-news.net/news/2018/11/28/2595968/komentari-i-reaktsii-v-balgariya-za-krizata-v-azovsko-more-obzor.html", "text": "В сутрешните часове на 25 ноември край бреговете на Кримския полуостров се стигна до стълкновение между руски и украински кораби, което завърши със закриването от страна на Русия на Керченския проток, до задържането на украински плавателни съдове и до размяната на взаимни обвинения. Международната ситуация доведе до коментари и в България. Позиция изразиха президентът Румен Радев и премиерът  Бойко Борисов, както и Министерство на външните работи  в лицето на вицепремиера Екатерина Захариева. \r\nВ сряда под ръководството на министър-председателя Бойко Борисов  Съветът по сигурността към Министерския съвет  проведе заседание. Приета беше позиция на Съвета по сблъсъка между украински и руски кораби в района на Керченския пролив и Азовско море. В позицията се посочва, че опасното нарастване на напрежението в Азовско море през последните дни е довело до задържане на украински кораби и техните екипажи, както и до раняване на украински военнослужещи. Съветът по сигурността счита, че тези действия от страна на Руската федерация са недопустими.  \r\n„В интерес на всички е Руската федерация и Украйна да проявят сдържаност, а напрежението да бъде преодоляно с диалог. Призоваваме руските власти да освободят незабавно задържаните плавателни съдове и техните екипажи. Очакваме Руската федерация да зачита свободата на преминаване през Керченския пролив в съответствие със задълженията на руската страна съгласно действащото международно право“, пише още в позицията.  \r\nСъветът по сигурността към МС ще продължи да следи внимателно ситуацията, включително в тясно сътрудничество с партньорите в ЕС и НАТО.  \r\nСпоред  посланика на Руската федерация у нас н. пр. Анатолий Макаров  изявленията от българска страна са премерени. По думите му сега основно се прави акцент върху това, че Русия е провокатор и агресор и е готова към военни действия срещу Украйна, а в действителност всичко е било абсолютно по друг начин. Той определи ситуацията в Азовско море като  провокация,  организирана от президента на Украйна Петро Порошенко в навечерието на президентските избори в Украйна. „Де факто тази провокация беше организирана от президента Порошенко в навечерието на президентските избори в Украйна. Знаете, че на 31 март са насрочени президентските избори, и затова президентът прави всичко възможно тези избори да не се състоят с оглед на ниския му рейтинг. Затова беше въведено военно положение. Обаче, макар отначало той предложи то да се въведе за 60 дни, беше определено за 30 дни. След ожесточени дебати във Върховната Рада посочиха 10 региона от страната. По такъв начин, разбирам, това военно положение предвижда потискане на правата на гражданите, забрана за дейността на политическите партии, забрана на митинги и много други забрани, въвеждане на комендантски час и т.н. Така че, както вие разбирате, с оглед на случващото се, това е очевидна провокация на г-н Порошенко“, допълни Макаров. Попитан какви са перспективите за подобряване на отношенията между Украйна и Русия, н. пр. Макаров заяви, че не вижда перспективи към подобряване засега. От своя страна посланикът на Украйна в България н. пр. Виталий Москаленко заяви:   „Руската страна постоянно твърди, че военното положение е предизборната тактика на президента на Украйна, за да повдигне своя рейтинг. В отговор бих казал, че е абсолютна лъжа в стила на руските пропагандисти. Тъй като първоначално планът беше въвеждането на военно положение за 60 денонощия, после той бил коригиран и положението се въвежда са 30 денонощия. Следователно изборите, които ще се състоят на 31 март, ще бъдат абсолютно незасегнати от това военно положение“, допълни Н. Пр. Москаленко. По думите му за разлика от Крим, този конфликт е нападение. Според него Русия всъщност е разширила военните си действия. Н. Пр. Москаленско поясни, че от страна на Украйна не е имало провокация. Москаленко определи атаките на Русия срещу украинските кораби са акт на въоръжена агресия и допълни, че руската агресия засяга регион, където живее българска общност. Според него до известен смисъл събитията пряко засягат интересите на България. Във връзка с въведеното военно положение, посланикът на Украйна обясни, че на българите в Украйна ще бъдат гарантирани пълни права и свободи, тъй като то ще бъде в сила при нападение от страна на Русия.  \r\nНе такова беше мнението на  лидера на АБВ Румен Петков , който заяви в интервю за Агенция „Фокус“, че съществува риск за българската диаспора в Украйна. „Да предизвикваш чрез грубо нарушение на международното право конфликти с риск живота на свои собствени граждани, значи, че никой в Украйна не е защитен. Това е изводът“, коментира Петков. Петков посочи, че кризата в Азовско море е подчинена на политическото оцеляване на Петро Порошенко. По думите на председателя на АБВ Порошенко трябва да бъде санкциониран, а нови санкции срещу Русия биха били абсурд. Румен Петков обясни, че се отива  в една конфронтация, която ни връща не в Студената война, а ни изправя на ръба на реални военни действия тук в Европа, в Черно море. За позицията на България  Петков коментира ,че е  трябвало да бъде с една идея по-критична към провокацията от страна на Украйна. Петков уточни, че в случая усилията на Германия и Франция заслужават подкрепа, но същевременно трябва ясно да се каже, че подобна грозна политическа провокация е недопустима в ценностната ни система. Директорът на Института за пазарна икономика и международни отношения Любомир Кючуков  също коментира темата в сутрешния блок „Добро утро, България“ на Радио „Фокус“. Според него готовността на Германия и Франция за посредничество е признак, че Европа не се чувства сигурна от създалото се напрежение. „Очевидно е, че Русия след присъединяването на п-в Крим третира териториалните води на полуострова като свои. Респективно започва да прилага съответните норми засилвайки ги с конкретни мерки за сигурност спрямо новопостроения мост през Керченският проток. От друга страна Украйна, както цяла Европа не признава анексията и счита п-в Крим за част от украинска територия и не приема наложените от Русия правила, въпреки че досега се е съобразявала с тях и с пълното съзнание, че тяхното нарушаване ще доведе до ответна руска реакция“, поясни Любомир Кючуков. Той добави, че независимо от това как ще се развие този конкретен инцидент, конфликтът като цяло ще продължи, докато не се пристъпи към реално и двустранно решаване \r\nДеница КИТАНОВА", "date": "2018.11.28", "title": "Коментари и реакции в България за кризата в Азовско море (ОБЗОР)"}
{"url": "http://www.focus-news.net/news/2018/11/28/2595964/deputatite-odobriha-byudzheta-na-ministerstvoto-na-regionalnoto-razvitie-i-blagoustroystvo-za-2019-godina.html", "text": "Депутатите одобриха бюджета на Министерството на регионалното развитие и благоустройство за 2019 година, предаде репортер на  Агенция „Фокус“ . Приходите в бюджета са в размер на 306,5 млн. лева, а разходите 516,6 млн. лева. За персонал министерството ще изразходва 46,1 млн. лева. За подобряване на транспортната достъпност и интегрирано управление на водните ресурси са отделени 467,5 млн. лева. \r\nБиляна ИВАНОВА", "date": "2018.11.28", "title": "Депутатите одобриха бюджета на Министерството на регионалното развитие и благоустройство за 2019 година"}
{"url": "http://www.focus-news.net/news/2018/11/28/2595989/a1-on-makedoniya-v-telefonen-razgovor-federika-mogerini-e-prizovala-hashim-tachi-da-premahne-100-protsentovite-vnosni-mita.html", "text": "Върховния представител за външната политика и сигурността на ЕС Федерика Могерини е заявила на президента на Косово Хашим Тачи, че решението за въвеждане на 100-процентови мита за стоки от Сърбия и Босна и Херцеговина трябва да бъде оттеглено, се посочва в съобщение от офиса на Могерини, разпространено след телефонен разговор между Могерини и Тачи, пише македонският портал  A1 On . \r\n\"Върховния представител подчерта, че решението на правителството на Косово да увеличи до 100 процента митата за стоки от Сърбия и Босна и Херцеговина допълнително усложнява ситуацията и не води нито до решение на проблемите на населението, нито към оправдаване на надеждите на Косово по отношение на настоящето и бъдещето \", се казва в изявлението. Тази мярка не помага за установяване на добросъседски отношения и трябва да бъде премахната, каза Могерини. \r\nНа 21 ноември Косово въведе 100% данък върху стоки от Сърбия и Босна и Херцеговина. Решението на Прищина предизвика протести сред сръбското население в северната част на страната.  Юлиян Марков", "date": "2018.11.28", "title": "А1 On (Македония) : В телефонен разговор Федерика Могерини е призовала Хашим Тачи да премахне 100-процентовите вносни мита"}
{"url": "http://www.focus-news.net/news/2018/11/28/2595990/afp-kandidatat-na-upravlyavashtata-partiya-vodi-na-prezidentskite-izbori-v-gruziya.html", "text": "Частичните резултати предполагат, че кандидатът на управляващата партия в Грузия, Саломе Зурабишвили води след гласуването в сряда, но опозицията вече призовава за протести срещу предполагаеми измами, предава  AFP . \r\nБившият френски дипломат Зурабишвили е получила 57,37% от гласовете във втория тур на изборите, според данни от 31,88% от избирателните секции, съобщи Централната избирателна комисия. \r\nНейният съперник Григол Вашадзе, подкрепен от съюз от 11 опозиционни партии, водени от намиращия се в изгнание бивш президент Михаил Саакашвили е събрал 42,63% от гласовете, коментира комисията. \r\nИзбирателната активност е била 56,23% при затваряне на секциите.  Юлиян Марков", "date": "2018.11.28", "title": "AFP: Кандидатът на управляващата партия води на президентските избори в Грузия"}
{"url": "http://www.focus-news.net/news/2018/11/28/2595969/parlamentat-prie-byudzheta-na-ministerstvoto-na-zemedelieto-hranite-i-gorite-za-2019-g.html", "text": "Парламентът прие бюджета на Министерството на земеделието, храните и горите за 2019 г., предаде репортер на  Агенция „Фокус“ . \r\n149,3 млн. лв. са приходите в бюджета на МЗХГ за следващата година, а разходите – 192,8 млн. лв. Държавата отпуска 107,3 млн. лв. за заплати. За политики в областта на земеделието и селските райони са предвидени 137,8 млн. лв., за рибарството и аквакултурите – 5,7 млн. лв. и за съхраняването и увеличаването на горите и дивеча – 26,9 млн. лв. Максималният размер на новите задължения за разходи, които могат да бъдат натрупани през 2019 г., са 88 млн. лв. \r\nЦветилена СИМЕОНОВА", "date": "2018.11.28", "title": "Парламентът прие бюджета на Министерството на земеделието, храните и горите за 2019 г."}
{"url": "http://www.focus-news.net/news/2018/11/28/2595992/pari-sen-zhermen-vodi-sreshtu-livarpul-s-21-na-poluvremeto.html", "text": "Пари Сен Жермен води срещу Ливърпул с 2:1 на полувремето в мач от петия кръг в Група „С“ на Шампионска лига. При евентуална победа на парижани, Ливърпул ще остане на трето място в групата. \r\nРезултати от останалите двубои на полувремето: \r\nБорусия Дортмунд – Брюж 0:0 \r\nПорто – Шалке 0:0 \r\nНаполи – Цървена Звезда 2:0 \r\nПСВ – Барселона 0:0 \r\nТотнъм – Интер 0:0", "date": "2018.11.28", "title": "Пари Сен Жермен води срещу Ливърпул с 2:1 на полувремето"}
{"url": "http://www.focus-news.net/news/2018/11/28/2595993/tass-salome-zurabishvili-obeshta-da-bade-prezident-na-vsichki-gruzintsi.html", "text": "Независимият кандидат за президент Саломе Зурабишвили, подкрепен от управляващата партия \"Грузинска мечта\" (ГМ), изрази благодарност на избирателите за тяхната подкрепа, предава  TACC . \r\nТова заяви Зурабишвили пред репортери в Тбилиси в нощта в четвъртък, като коментира първите предварителни резултати от втория тур на изборите, публикувани от Централната избирателна комисия на страната. Според данните, получени от ЦИК от 50,74% от избирателните секции, Зурабишвили води уверено, като спечели 58,03% от гласовете, а опонентът ѝ Григол Вашадзе - 41,97%. \r\n\"Благодаря ви много за доверието, което ми оказахте, аз ще бъда президент на всички граждани на Грузия - както на тези, които ме подкрепиха, така и тези, които не гласуваха за мен\", каза Зурабишвили. Тя отбеляза, че смята за \"най-важната цел\" \"укрепването на обществото, установяването на спокойствие и стабилност в страната\". \r\nСаломе Левановна Зурабишвили е родена през 1952 г. в Париж в семейство на грузински политически емигранти, напуснали Грузия през 1921 г. Завършва Института по политически науки във Франция, учи в Колумбийския университет, САЩ и специализира в изучаването на Русия. От 1974 г. работи в структурите на Министерството на външните работи на Франция, а от края на 2003 г. е френски посланик в Грузия. През март 2004 г. президентът Саакашвили я назначи за ръководител на грузинското външно министерство. През октомври 2005 г. тя бе освободена от поста след публична критика срещу Саакашвили. От тогава тя е в опозиция. През 2016 г. тя е избрана за член на грузинския парламент. През август тази година тя обяви, че ще се кандидатира за президент като независим кандидат.  Юлиян Марков", "date": "2018.11.28", "title": "ТАСС: Саломе Зурабишвили обеща да бъде президент на всички грузинци"}
{"url": "http://www.focus-news.net/news/2018/11/28/2595970/prof-aneliya-klisarova-bsp-tryabva-da-se-otdelyat-sredstva-za-natsionalnata-biblioteka-i-za-bezplatni-uchebnitsi-za-vsichki.html", "text": "Трябва да се отделят средства за Националната библиотека и за безплатни учебници за всички. Това заяви в Народното събрание народният представител от ПГ на \"БСП за България\" проф. Анелия Клисарова, съобщиха от  пресцентъра на партията . „Искаме 20 млн. лв. за Националната библиотека и 50 млн. лв. за поддръжка и възстановяване на читалищата. Необходими са и 50 млн. лв. за безплатни учебници - един учебник по един предмет за всички ученици от 1 до 12 клас“. Тя подчерта, че наистина бюджетът за образование е увеличен с близо 0.5 млрд., но това е благодарение увеличението на БВП, а не защото се следват политиките на образованието. „Ние сме за увеличение на учителските заплати, повече пари за извънкласни дейности и за тези ученици, чийто майчин език е различен от българския“, допълни тя. Клисарова предупреди, че във висшето образование диспропорцията между различните университети са в пъти по-големи. „Има заплати за професори 897 лв. до 3000 лв. – четири пъти разлика. Субсидиите трябва да бъдат увеличени и да се даде повече за университетите. Средната държавна субсидия на студент не се е променила от 10 години“, обясни тя.", "date": "2018.11.28", "title": "Проф. Анелия Клисарова, БСП: Трябва да се отделят средства за Националната библиотека и за безплатни учебници за всички"}
{"url": "http://www.focus-news.net/news/2018/11/28/2595991/aa-donald-tramp-i-redzhep-tayip-erdogan-sa-obsadili-azovskata-kriza-i-dvustrannite-otnosheniya-v-telefonen-razgovor.html", "text": "Президентите на САЩ Доналд Тръмп и на Турция Реджеп Тайип Ердоган са обсъдили Азовската криза и двустранните отношения в телефонен разговор, предава  Anadolu Agency \r\nДвамата президенти са решили да се срещнат в кулоарите на срещата на върха на Г-20 в Аржентина тази седмица, заявиха източниците, които поискаха да не бъдат назовавани, поради ограничения за говорене пред пресата. \r\nИзточникът е заявил, че Ердоган е разказал и за разговорите си по-рано днес с руския президент Владимир Путин и украинския президент Петро Порошенко за неотдавнашната конфронтация в Азовско море.  Юлиян Марков", "date": "2018.11.28", "title": "АА: Доналд Тръмп и Реджеп Тайип Ердоган са обсъдили Азовската криза и двустранните отношения в телефонен разговор"}
{"url": "http://www.focus-news.net/news/2018/11/28/2595973/unian-ukrayna-ukrayna-se-e-obarnala-kam-mezhdunarodniya-tribunal-kam-oon-zaradi-zadarzhaneto-na-neynite-korabi.html", "text": "Украйна информира Международния трибунал на ООН за морското право за задържаните, след използване на оръжия  от руската армия,  украински кораби и екипажи в Керченския проток. Това съобщи пресслужбата на Министерството на външните работи на Украйна относно информирането на Арбитражния трибунал, който разглежда спора между Украйна и Руската федерация, за влошаване на положението в Керченския проток, Азовско и Черно море, предава  украинската агенция УНИАН \r\n\"На 27 ноември 2018 г. Министерството на външните работи информира арбитражния съд, разглеждащ спора между Украйна и Руската федерация за нарушаването на Конвенцията на ООН по морско право в Черно море, Азовско море и Керченския проток, относно скорошни действия на Руската федерация, които значително влошиха спора между страните“ – се каза в изявлението. По-специално, \"Украйна обръща внимание на продължаващата практика на дискриминационно преследване на украински и чуждестранни съдове, които искат да преминат през Керченския пролив към Мариупол, Бердянск и други украински пристанища.\" \"Украйна и другите крайбрежни държави от Черно море, включително Европейския съюз и Турция, категорично осъдиха подобни действия и призоваха Руската федерация да гарантира свободата на преминаване през Керченския пролив\", твърдят украински дипломати.  Юлиян Марков", "date": "2018.11.28", "title": "УНИАН (Украйна): Украйна се е обърнала към международния трибунал към ООН заради задържането на нейните кораби"}
