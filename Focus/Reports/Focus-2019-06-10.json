{"url": "http://www.focus-news.net/news/2019/06/10/2668493/sport-chehiya-pobedi-cherna-gora-s-30.html", "text": "Чехия постигна втора победа в рамките на няколко дни, след като надделя с 3:0 над Черна гора в Оломуц, благодарение на което се изравни по точки с отбора на Англия, който оглавява временното класиране в Група \"А\". \"Трите лъва\" обаче са с мач по-малко. Якуб Янкто, автогол на Борис Копитович и попадение от дузпа на Патрик Шик  донесоха трите точки на чехите, които се очертават като основен фаворит за второто място в нашата квалификационна група. Вчера България загуби с 2:3 от Косово в София", "date": "2019.06.10", "title": "Спорт: Чехия победи Черна гора с 3:0"}
{"url": "http://www.focus-news.net/news/2019/06/10/2668474/sport-tsska-otkupi-nunyo-tomash.html", "text": "Защитникът Нуно Томаш подписа тригодишен договор с ЦСКА. Бранителят игра на \"Армията\" като преотстъпен от Беленензеш през пролетния полусезон, а сега парафира постоянен 3-годишен договор и се присъедини към подготовката на \"червените\" в Тетевен. Финансовите детайли по сделката остават конфиденциални между клубовете. Нуньо Мигел Адро Томаш акостира на \"Армията\" в края на февруари и макар да не бе водил подготовка с отбора, бързо се адаптира и записа 12 мача за първенство и 3 в турнира за Купата на страната, действайки в центъра и левия фланг на ариергарда.", "date": "2019.06.10", "title": "Спорт: ЦСКА откупи Нуньо Томаш"}
{"url": "http://www.focus-news.net/news/2019/06/10/2668475/veliko-tarnovo-mladezhka-skulpturna-koloniya-ksilifor-2019-otkrivat-kray-grada.html", "text": "Младежка скулптурна колония „Ксилифор 2019“ откриват в едноименния парк край старата столица. В нея за поредна година участие ще вземат студенти и докторанти от специалност „Скулптора“ на Великотърновския университет „Св. Св. Кирил и Методи“, съобщават за  Радио „Фокус“ – Велико Търново  от Туристическо дружество „Трапезица 1902“, което е съорганизатор на проявата. Подкрепа осигурява и Община Велико Търново. Проектът е озаглавен „Изкуство в природната среда“. Ще бъдат представени интерактивни арт инсталации за движение, игра и общуване. Включват се Антон Джуров, Биляна Генева, Вълкан Павлов, Делян Ангелов, Иван Николов, Катерина Чакърова, Красимир Методиев, Мартин Митев, Николай Чемберски, Николай Недев, Петър Кондев, Стела Димова, ас. Венко Тонков и проф. Стефан Лютаков.  Младежката скулптурна колония от 9 до 21 юни, като официалното откриване е на 12-ти, от 12.00 часа, в туристически учебен център „Момина крепост“ в  парк „Ксилифор“. \r\nЛуиза ТРАНЧЕВА", "date": "2019.06.10", "title": "Велико Търново: Младежка скулптурна колония „Ксилифор 2019“ откриват край града"}
{"url": "http://www.focus-news.net/news/2019/06/10/2668470/plovdiv-66-signala-sa-postapili-na-zeleniya-telefon-na-regionalnata-inspektsiya-po-okolnata-sreda-i-vodite-prez-may.html", "text": "66 сигнала са постъпили на „зеления телефон“ на Регионалната инспекция по околната среда и водите през май. Това съобщиха за  Радио „Фокус“ – Пловдив  от екоинспекцията. През миналия месец са постъпили и 12 писмени жалби, на които е реагирано своевременно. След отзоваване по сигнали на граждани, за лечение в Спасителния център за диви животни – гр. Стара Загора са изпратени екземпляри от следните видове – керкенез, горска ушата сова, обикновена кукумявка, бял щъркел. Екоинспектори са пуснали в природата и шипобедрена костенурка. \r\nАктивна е дейността на екоинспекцията през май, свързана с опазване на биологичното разнообразие. Проверени са защитените местности „Мъртвицата“, „Лале баир“, „Клувията – Дива вода“,  резерват „Червената стена“, както и защитена зона „Градинска гора“. При проверките не са констатирани нарушения на режимите, определени със заповедите за обявяване и Закона за защитените територии. Освен това са извършени 23 проверки на състоянието на вековни дървета в землища на с. Долнослав, в гр. Асеновград и в неговия квартал „Долни воден“. Проконтролирана е и дейността на билкозаготвителните пунктове и складове за билки в с. Зелениково и с. Градина, както и  пунктове за събиране на живи охлюви от природата за търговски цели в с. Куртово Конаре и гр. Стамболийски. При проверките не са констатирани нарушения на разпоредбите на Закона за лечебните растения и Закона за биологичното разнообразие.", "date": "2019.06.10", "title": "Пловдив: 66 сигнала са постъпили на „зеления телефон“ на Регионалната инспекция по околната среда и водите през май"}
{"url": "http://www.focus-news.net/news/2019/06/10/2668471/blagoevgrad-kulturno-muzikalniyat-spektakal-evropeyskite-ezitsi-kultura-i-obshtuvane-bez-granitsi-shte-se-provede-na-11-yuni.html", "text": "Културно – музикалният спектакъл „Европейските езици – култура и общуване без граници“ ще се проведе на 11 юни от 18.00 часа в зала „Пейо Яворов“. Това съобщиха за  Радио „Фокус“ – Пирин  от Областна администрация – Благоевград, които заедно с Езикова гимназия „Акад. Людмил Стоянов“ са ѝ организатори на културното събитие. То е част от Комуникационната стратегия на Република България за Европейския съюз за 2019 година и се реализира в изпълнение на Приоритет 2 на Комуникационната стратегия „Живото културно наследство на Европа: Европейски съюз – културно многообразие и етническа толерантност, приносът на Република България към европейските ценности“ . \r\nЛивия НИНОВА", "date": "2019.06.10", "title": "Благоевград: Културно – музикалният спектакъл „Европейските езици – култура и общуване без граници“ ще се проведе на 11 юни"}
{"url": "http://www.focus-news.net/news/2019/06/10/2668473/pazardzhik-regionalniyat-istoricheski-muzey-otkriva-programata-si-za-zanimaniya-s-detsa-lyato-s-muzeya.html", "text": "За осма поредна година Регионалният исторически музей открива програмата си за занимания с деца „Лято с музея”, съобщиха за  Радио „Фокус“ – Пазарджик  от музея. В периода 20 юни – 19 юли 2019 година специалисти от музея ще учат децата как се изработват картички, игленици, магнити, пана от семена, коноп и естествени материали. Ще се проведат занимания по декорация на гипсови фигурки, сглобяване на пъзели, украса на Церовски калъчки, както и демонстрация на грънчарско колело. Ще отбележим Еньов ден чрез запознаване с билките и приложението им в народната медицина, след което малките участници в заниманието ще се учат да връзват китки и вият венци за празника. Децата ще имат възможността да проверят своите знания и умения в играта „Исторически дартс“, в изработването на номадско жилище и в построяване на макет на крепостта Цепина. Преподавател по дърворезба ще разкаже за творенията от дърво и ще покаже как се „ражда“ дърворезба изпод „златните“ ръце на майстора, след което по-големите участници в работилницата ще изработят свое изделие. Заниманията ще се провеждат във всеки делничен ден като РИМ-Пазарджик осигурява всички необходими материали. \r\nВаня НИКОЛОВА", "date": "2019.06.10", "title": "Пазарджик: Регионалният исторически музей открива програмата си за занимания с деца „Лято с музея”"}
{"url": "http://www.focus-news.net/news/2019/06/10/2668476/kyustendil-58-svobodni-rabotni-mesta-sa-obyaveni-ot-direktsiya-byuro-po-truda-za-dupnitsa.html", "text": "58 свободни работни места са обявени от Дирекция „Бюро по труда” за Дупница. Това съобщиха за  Радио „Фокус” – Кюстендил  от дирекцията. Най-много са свободните работни места за общи работници – 10, но те са за обект в град София. Търсят се 14 работници в строителството и 11 опаковачи. Предлагат се работни места за повърхностна обработка на дърво, за сортировачи, за работници в спомагателни дейности, шивачи, сервитьори, заварчици и пласьори. Работодателите са обявили и две свободни работни честа за шофьори за международни превози. За тази седмица Дирекция „Бюро по труда” – Дупница не обявява свободни работни места за хора с висше образование. \r\nВенцеслав ИЛЧЕВ", "date": "2019.06.10", "title": "Кюстендил: 58 свободни работни места са обявени от Дирекция „Бюро по труда” за Дупница"}
{"url": "http://www.focus-news.net/news/2019/06/10/2668477/blagoevgrad-44-e-bila-zabolevaemostta-ot-grip-i-ostri-respiratorni-zabolyavaniya-v-oblastta-za-perioda-3-9-yuni.html", "text": "44 % е била заболеваемостта от грип и остри респираторни заболявания в областта за периода 3 – 9 юни. Това съобщиха за  Радио „Фокус“ – Пирин  от Регионална здравна инспекция – Благоевград. Сравнено със седмицата от 27 до 31 май, когато стойностите са били 38 % се наблюдава леко увеличение на заболелите, като от инспекцията посочват, че нивото на заболеваемост е в обичайните за сезона граници. През отчетения период са регистрирани 20 случая на заболели от Варицела, спрямо същия брой за предходната седмица. От тези 20 случая най-много са отчетени в Благоевград – 12, 3 са в Гоце Делчев и по 1 в Разлог, село Кулата, село Баня и село Полена. Регистрирани са също 6 нови случая на заболели от морбили, срещу 4 за миналата седмица. При чревните инфекции данните показват, че от вирусен хепатит  е заболяло 1 лица срещу 3 за миналата седмица.  Установени са също 4 случая на ротавирусен ентерит, срещу 2 за предходния период. Дизинтерия пък е установена при 3 души срещу 1 за миналата седмица. Няма регистрирани пациенти с ентероколит, срещу 6 случая за миналата седмица. \r\n47 души са преминали през кабинет за анонимно и безплатно консултиране и изследване за СПИН към РЗИ – Благоевград в периода 3 – 7 юни. За предходния период на отчитане кабинета са посетили 10 лица. Разпределението по пол – жени/мъже показва 35 – 12 лица. Разпределение по възраст 17 – 46 год. Проведени са пред и след тестови консултации на 47 лица. \r\nПрез предходната седмица във връзка с дейностите по държавен здравен и противоепидемичен контрол са извършени 179 проверки. При тях са взети 129 проби за анализ, издадени са 12 предписания. Освен това има издадени 2 акта. \r\nЛивия НИНОВА", "date": "2019.06.10", "title": "Благоевград: 44 % е била заболеваемостта от грип и остри респираторни заболявания в областта за периода 3 – 9 юни"}
{"url": "http://www.focus-news.net/news/2019/06/10/2668478/kyustendil-leten-lager-za-badeshti-parvoklasnitsi-se-provezhda-v-osnovno-uchilishte-paisiy-hilendarski.html", "text": "Летен лагер за бъдещи първокласници се провежда в Основно училище „Паисий Хилендарски”. Това съобщи за  Радио „Фокус” – Кюстендил  Венета Лумбева, ръководител на летния лагер и преподавател в учебното заведение. По думите й инициативата се провежда близо 15 години. „Идвайки на този лагер, децата винаги си тръгват с много усмивки, настроение и адаптирани за първи клас”, каза Лумбева. Летният лагер ще продължи до 20 юни. Предвидени са различни ателиета с разнообразни занимания. От днес започна ателие „Тайните на моето училище”. В него децата разкриват тайните на училището, в което ще учат в бъдеще. Интересни са ателиетата за наука, за спорт, за театър. Организират се екскурзии и посещения на интересни места. „Когато през месец септември децата дойдат на училище, те идват в една усвоена и позната среда. Не се притесняват, не се страхуват. Тук вече са изживели едни хубави моменти и са готови за училище”, каза Венета Лумбева. \r\nВенцеслав ИЛЧЕВ", "date": "2019.06.10", "title": "Кюстендил: Летен лагер за бъдещи първокласници се провежда в Основно училище „Паисий Хилендарски”"}
{"url": "http://www.focus-news.net/news/2019/06/10/2668479/gabrovo-10-gabrovtsi-pridobiha-bezplatni-nachalni-kompyutarni-umeniya-v-regionalnata-biblioteka-aprilov-palauzov-v-grada.html", "text": "10 габровци придобиха безплатни начални компютърни умения в Регионалната библиотека „Априлов – Палаузов“ в града. Те се включиха в поредния безвъзмезден проект, който културната институция реализира за своите читатели, съобщават за  Радио „Фокус“ – Велико Търново  от библиотеката. В рамките на три дни 10 души, предварително заявили своето желание, се запознаха с основни умения за работа с операционна система, текстообработваща програма, ползване на електронна поща, както и за търсене на информация в интернет. Обучението проведоха инж. Ивелина Пенчева и инж. Мариана Трифонова. \r\nТова е една от традиционните инициативи на Регионална библиотека „Априлов-Палаузов“, които се радват на голям интерес. Тази образователна услуга библиотеката предлага възможност за възрастните хора да преодолеят психологическата бариера от новите компютърни технологии и да продължат активния си социален живот, ползвайки съвременните средства за комуникации и търсене на информация. \r\nВече е обявено и ново обучение, което отново ще е тридневно – „Работа в интернет“. Приемът на заявления започна, а повече информация можете да намерите в културната институция. \r\nЛуиза ТРАНЧЕВА", "date": "2019.06.10", "title": "Габрово: 10 габровци придобиха безплатни начални компютърни умения в Регионалната библиотека „Априлов – Палаузов“ в града"}
{"url": "http://www.focus-news.net/news/2019/06/10/2668480/kyustendil-galeriyata-shte-predstavi-izlozhbata-102-art-na-antoanet-toncheva.html", "text": "Галерията ще представи изложбата „102% АРТ“ на Антоанет Тончева. Това съобщи за  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора”. Изложбата ще бъде подредена и представена пред публиката на 13 юни от 18.00 часа. Самата изложба представя концептуално абстрактно изкуство, в което цифрите и математическите формули на технологичното виртуално време са трансформирани в пространствено решени форми. Картините са представяни до момента на изложения в Ню Йорк, както и в Кралската академия по изкуствата в Брюксел. Авторът на изложбата Антоанет Тончева е родена в София. Завършила е Кралската академия по изкуствата в Арлон – Белгия, специалности „Живопис“ и „История на изкуството“. Тончева е член на Белгийската асоциация на пластичното изкуство. Има множество международни отличия. \r\nВенцеслав ИЛЧЕВ", "date": "2019.06.10", "title": "Кюстендил: Галерията ще представи изложбата „102% АРТ“ на Антоанет Тончева"}
{"url": "http://www.focus-news.net/news/2019/06/10/2668482/blagoevgrad-za-chetvarta-poredna-godina-shte-se-provede-regionalno-sastezanie-za-nay-dobar-sekach.html", "text": "За четвърта поредна година Югозападното държавно предприятие организира на 12 юни регионално състезание за „Най-добър секач”. Това съобщи за  Радио „Фокус“ – Пирин  Снежана Паскалева, експерт връзки с обществеността в Югозападно държавно предприятие. Тази година то ще се проведе в района „ДГС Белица”, край хижа „Семково” в югозападната част на Рила. Целта е да бъдат определени най-добрите професионални секачи, които ще представят предприятието в националното състезание. „Желание да се включат в тазгодишната надпревара са заявили 24-ма участници от 12 териториални поделения на ЮЗДП. Представителите на дърводобивни фирми, извършващи дейност на територията на Белица, Дикчан, Дупница, Елешница, Гоце Делчев, Гърмен, Добринище, Костенец, Места, Самоков, Тетевен и Якоруда, ще покажат своите умения в дисциплините – смяна на верига на бензиномоторен трион, поваляне на дърво, комбинирано рязане и прецизно рязане“, каза още Паскалева. \r\nЛивия НИНОВА", "date": "2019.06.10", "title": "Благоевград: За четвърта поредна година ще се проведе регионално състезание за „Най-добър секач”"}
{"url": "http://www.focus-news.net/news/2019/06/10/2668469/prof-svetlozar-eldarov-provokatsiya-e-predlozhenieto-na-severna-makedoniya-7-oktomvri-da-e-datata-za-savmestno-chestvane-na-gotse-delchev.html", "text": "Провокация е предложението на Северна Македония 7 октомври да е датата за съвместно честване на Гоце Делчев. Това каза за обзорното предаване  „Това е България“  на  Радио „Фокус“  проф. Светлозар Елдъров по повод застоя в работата на Междуведомствената комисия за общата история на България. По думите на професорът датата е свързана с най-голямото морално, идеологическо и политическо падение на БКП – на същата дата през 1946 г. тя е предала костите на Гоце Делчев на Скопие, а заедно с него неговата кауза, целя архив и музейни сбирки на Македонския научен институт и символично предаде и македонските българи и тяхната борба за национално освобождение и обединение. Според историка прескачането в прегледа на Комисията от Античността до Гоце Делчев е опит да се прикрие катастрофата с подписването от България на Договора за добросъседство и приятелство. „Сравнявайки го с Преспанския договор, който Гърция сключи с държавата Република Македония, нашият договор изглежда като ученическо съчинение. В историческата колегия тлее истинско брожение, защото никой не беше консултиран от историците, които сме се занимавали през годините с проблемите на Македония, с македонския въпрос, с националноосвободителните борби на Македония. Познавам колегите, които са работили и трябва да кажа, че голяма част от нашите представители от тази експертна мултидисциплинарна комисия по образователни и исторически въпроси нямат компетентност по основните теми, които изпъкват в споровете между двете страни“, каза професорът. Проф. Елдъров обясни, че въпросите, които разделят двете страни, не са от Античността или Средновековието, а от периода на нациите – 1878 до Първата световна война. Ако родните историци, членове на Комисията, имат научна съвест, би трябвало след днешния скандал да поставят на дневен ред по-нататъшната съвместна работа.  \r\nЦоня СЪБЧЕВА", "date": "2019.06.10", "title": "Проф. Светлозар Елдъров: Провокация е предложението на Северна Македония 7 октомври да е датата за съвместно честване на Гоце Делчев"}
{"url": "http://www.focus-news.net/news/2019/06/10/2668101/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Сделката, която САЩ и Мексико постигнаха, за да не се стигне до налагане на мита от страна на американската администрация, до голяма степен потвърждава ангажимента на страните към съществуващите мерки за имиграцията, но ще позволи на Вашингтон да продължи да оказва натиск върху Мексико, пише американският вестник  The Wall Street Journal . \r\nСпоразумението, постигнато в петък, включва разпоредба, според която бивши дипломати и анализатори потвърждават идеята, че САЩ ще продължат да използват митата като лост: САЩ ще преразгледат ефективността на имиграционната политика на Мексико след 90 дни. \r\n\"Освен ако наистина не решим въпроса за имиграцията по начин, който е интелигентен и който зачита правата на човека, заплахата от митата винаги ще присъства, докато президентът Тръмп е на власт\", каза Херонимо Гутиерес, който беше посланик на Мексико в САЩ за последните две години от управлението на бившия мексикански президент Енрике Пенья Нието. \r\nСпоред сделката в петък Мексико се съгласи да увеличи охраната по границата, за да ограничи миграцията от Централна Америка. Мексиканските власти прекараха голяма част от седмицата във Вашингтон, за да обяснят стъпките, които вече са предприети на южната граница на Мексико с Гватемала, включително планове за разполагане на 6000 войници от новосъздадената Национална гвардия. \r\nВ съботната вечер, точно преди митинг в Тихуана, планиран от мексиканското правителство да отпразнува сделката, президентът на Мексико Андрес Мануел Лопес Обрадор написа в социалната мрежа „Туитър“, че е говорил с президента Тръмп по телефона. \r\n\"Казах му, че в Тихуана ще кажа това на президента на САЩ. Не вдигам затворен юмрук, а отворена и подадена ръка\", пише Лопес Обрадор. \"Потвърдихме намерението за приятелство, за диалог и сътрудничество за доброто на нашите народи.\" \r\nДокато длъжностни лица от двете страни заявиха, че преговорите са били насочени към въпросите на миграцията, Тръмп заяви в събота, че \"Мексико се е съгласил незабавно да започне да купува големи количества земеделски продукти\" от САЩ, въпреки че това не се споменава в сделката. \r\nМинистерството по земеделие на САЩ не отговори незабавно на искания за информация относно търговски разпоредби, които са били договорени тази седмица. Търговският представител на САЩ отложи коментара на Белия дом, от където също не представиха никакви подробности за договорености в областта на селското стопанство. \r\n*** \r\nПалестински лидери заявиха, че планират „народно въстание“ по-късно този месец, в знак на протест срещу президента на САЩ Доналд Тръмп и неговия мирен план за Близкия Изток, пише изданието  „Jerusalem post“ .  \r\nПротестите, планирани за 25-26 юни, ще съвпаднат със старта на икономическата конференция в Бахрейн, където администрацията на САЩ планира да представи икономическата част от своя дългоочакван план.  \r\nПредставители на Палестинската автономия призоваха палестинците и арабите да бойкотират конференцията в Бахрейн.  \r\nПредставители на фракции в ООП, палестински граждански организации и отделни палестински лидери, призоваха всички палестинци да участват в протестите срещу мирния план на Тръмп и конференцията в Бахрейн.  \r\nТе отправиха призива, след като се събраха на среща в Ал Бирех.  \r\nПредставител на изпълнителния комитет на ООП заяви, че срещата в неделя е първата от поредица събрания, с цел организиране на „масови действия за противодействие на американско-израелските схеми, целящи премахване на правата на палестинския народ“.  \r\nПо думите на представител на ООП, палестинците трябва да включат в „борбата с действия, за да провалят „Сделката на века“ и нейния икономически аспект“ и да изразят своето несъгласие с всички политики на САЩ.   \r\n*** \r\nПрезидентът на Южна Корея Мун Дже-Ин замина в неделя, на осемдневно посещение във Финландия, Норвегия и Швеция, където ще се стреми да задълбочи партньорствата по отношение на иновациите и икономическия растеж, пише изданието  „Korea Herald“ .  \r\nПредставители на президентската администрация заявиха, че трите страни са важни партньори на Южна Корея, в усилията за постигане на траен мир на Корейския полуостров, както и в търсенето на нови двигатели за икономически растеж.  \r\nПредставител на Мун Дже-Ин заяви, че се очаква регионалната обиколка на президента, да се превърне във възможност да бъде потвърдено сътрудничеството със скандинавските страни, в процеса за постигане на пълна денуклеаризация на Корейския полуостров и траен мир. \r\nОбиколката на южнокорейския президент се разглежда, като шанс за разширяване на партньорствата в търсене на иновативен растеж, което е една от целите на либералната администрация на Мун Дже-Ин.  \r\nЮжнокорейският президент ще пристигне във финландската столица Хелзинки в неделя вечерта, местно време, на тридневно официално посещение.  \r\nТой ще има разговори с финландския президент Саули Нийнисто, в които ще се дискутира как да бъдат задълбочени двустранните връзки. Разговорите ще бъдат последвани от съвместна пресконференция. \r\n*** \r\nПрозвуча самохвалство в думите на губернатор Гавин Нюсъм, по време на конференцията на Демократическата партия в Калифорния, когато настоя, че никой друг щат не предлага повече възможности, от този, който той ръководи, пише изданието  „Los Angeles Times“ .  \r\n„Няма мечта на Алабама, нито на Кентъки. Има само Калифорнийска мечта, постижима и желана“, заяви Нюсъм.  \r\nНо явно има ограничения в тази мечта, както маркират резултатите от ново независимо проучване, показващо неизпълнени желания за успех във вътрешните райони на щата, както и сред цветнокожите общности и тези с по-ниско ниво на образование.  \r\nМоже и да има една щатска администрация водена от Нюсъм, която да служи на хората, но няма единно мнение за това, дали нещата се подобряват или влошават.  \r\n„Различията са зашеметяващи. Не мисля, че говорим за това достатъчно“, заяви социологът Марк Балдасаре.  \r\nПоследното проучване зададе редица въпроси за материалното благосъстояние и настроението на хората, по-конкретно, какво е мнението им за икономическата посока на щата, и за собственото им финансово положение.  \r\nИзследването засяга и въпроса за бездомните и дали администрацията върши добре работата си. Когато се разделят по регион, раса и социално положение, резултатите са отрезвяващи.", "date": "2019.06.10", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/06/10/2668483/veliko-tarnovo-parvo-myasto-v-natsionalen-konkurs-po-rodolyubie-specheli-uchenichka-ot-velikotarnovskata-gimnaziya-po-turizam.html", "text": "Първо място в Национален конкурс под надслов „Мила Родино“ спечели ученичка от Професионалната гимназия по туризъм „Д-р Васил Берон“ в старата столица. Християна Вангелова е от  IX „а“ клас и се класира като най-добра в категорията „Мултимедийна презентация“. Това е втора награда за школото в раздела, като първата е била през миналата година, каза за  Радио „Фокус“ – Велико Търново  инж. Славка Проданова, преподавателят подготвил Християна. Проектът на ученичката бе озаглавен „Никой не е по-голям от хляба“ и е посветен на наученото от баба. \r\nНационалният ученически конкурс „Мила Родино” се организира от НЧ „Васил Христов 1927”- село Рупци и Община Червен бряг. Тази година надсловът бе „Минало и настояще – баба, дядо и аз“. Основните цели на надпреварата са да създадат условия за формиране на ценностни качества, свързани с любов към Родината, родния край, семейството и да се развият уменията за изследване и творческа изява у учениците, провокирани от темата. \r\nНагради, освен Християна, спечелиха и ученици от  Ботевград, Стралджа, Сливен, Свищов, Русе, Лом, Габрово, Севлиево, Търговище, Павликени, Варна, Попово, Червен бряг и др. \r\nЛуиза ТРАНЧЕВА", "date": "2019.06.10", "title": "Велико Търново: Първо място в Национален конкурс по родолюбие спечели ученичка от Великотърновската гимназия по туризъм"}
{"url": "http://www.focus-news.net/news/2019/06/10/2668104/ria-novosti-poveche-ot-8500-voennosluzheshti-shte-vzemat-uchastie-v-ucheniya-na-nato-v-baltiysko-more.html", "text": "Повече от 8500 военнослужещи от 18 страни, 50 кораба и 40 самолета, ще вземат участие в ежегодните морски учения на НАТО Baltops, които започнаха в Балтийско море, предаде  РИА Новости . Това съобщиха от алианса. Тази година маневрите преминават под командването на американски военни.  \r\n„В рамките на ученията сили на морската пехота ще проведат десантни операции, на няколко места в региона на Балтийско море“, съобщиха от НАТО.  \r\n„Балтийско море има жизнено важно стратегическо значение за алианса и граничи с шест страни-членки на НАТО“, заяви говорителят на алианса Оана Лунгеску. По нейните думи, ученията „не са насочени срещу никого, но е очевидно, че обстановката в областта на сигурността в региона се влоши, след незаконната анексия на Крим от Русия“.   Светлин Божков", "date": "2019.06.10", "title": "РИА Новости: Повече от 8500 военнослужещи ще вземат участие в учения на НАТО в Балтийско море"}
{"url": "http://www.focus-news.net/news/2019/06/10/2668472/kathimerini-partiyata-na-myusyulmanskoto-maltsinstvo-v-gartsiya-tarsi-sayuz-za-da-vleze-v-parlamenta.html", "text": "Насърчена от силното представяне на състоялите се минали месец избори за Европейски парламент, „Партията на равенството, мира и приятелството“ (ПРМП), която представлява интересите на мюсюлманското малцинство в Западна Тракия, търси изборни съюзи, които да увеличат шансовете й да влезе в парламента след предсрочния вот на 7 юли, пише електронното издание на вестник  Kathimerini . \r\nФракцията спечели европейските избори в общините Родопи и Ксанти, получавайки съответно 38,01 и 25,05 процента от вота. На национално ниво тя получи 0,71%, предизвиквайки задкулисни преговори за създаване на съюз, който би й позволил да премине 3-процентовата граница за влизане в законодателното събрание. \r\nВ интервю пред „Катимерини“ говорителят на ПРМП Озан Ахметоглу заяви, че в момента се водят преговори с други малки партии, „но засега те не са се придвижили много далеч“. \r\nВ развитие ще се разбере дали основните партии, като „Нова Демокрация“, СИРИЗА, „Движение за промяна“ и Комунистическата партия ще вкарат кандидати от малцинствата в своите листи в региона, където мюсюлманите са около 120 хиляди души. \r\nПРМП се третира със скептицизъм по отношение на предполагаемите близки връзки с турското консулство - и следователно с Анкара. \r\nАхметоглу отхвърля критиките. „Нечестно е да се представят ПРМП и малцинството като заплаха за Гърция. Ние не го приемаме. Това е обидно за всички нас“. \r\n„Вотът за ПРМП беше протестен вот срещу (държавното) пренебрежение към нашите проблеми“, обясни той. \r\nПревод и редакция:", "date": "2019.06.10", "title": "Kathimerini: Партията на мюсюлманското малцинство в Гърция търси съюз, за да влезе в парламента"}
{"url": "http://www.focus-news.net/news/2019/06/10/2668102/predstoyashti-sabitiya-v-stranata-za-10-yuni-agentsiya-fokus.html", "text": "*** \r\nОт 11.30 часа в Гербовата зала на „Дондуков 2“ президентът Румен Радев ще удостои Ерик Рубин – посланик на САЩ в България, с орден „Стара планина“ първа степен.  \r\n*** \r\nВ 11.00 часа в МВнР вицепремиерът и министър на външните работи Екатерина Захариева ще приеме на разговор на четири очи външния министър на Северна Македония Никола Димитров. В 12.30 часа ще се състои пресконференция.  \r\n*** \r\nОт 11.00 часа в институцията на омбудсмана на ул. „Георг Вашингтон“ 22 общественият защитник Мая Манолова организира кръгла маса по повод десетките жалби на граждани и сигнали от неправителствени организации и адвокати за неравноправни клаузи в договорите на фирми за бързи кредити. От 15.00 часа Мая Манолова инициира в институцията четвърта среща с експерти и граждани за мръсния въздух, на която отговорните институции ще отчетат какво са реализирали от заявените на предишните три срещи мерки за борба с проблема. \r\n*** \r\nОт 18.30 часа в Централния военен клуб на бул. „Цар Освободител“ 7 българският еврокомисар по цифровата икономика и общество Мария Габриел ще бъде специален гост на тържествената закриваща церемония и гала вечер по случай 100-годишнината на глобалната организация Джуниър Ачийвмънт. Тя ще връчи награди на отличилите се учебни компании в 11-ото издание на Младежкия бизнес форум „Изгряващи звезди“ 2019.  \r\n*** \r\nОт 11.00 часа в централата на АБВ ще се състои пресконференция на партията. Темата е \"В навечерието на пореден скок на цените на тока, кои са всъщност реалните проблеми в енергетиката, кой е отговорен за тях и как можем да ги предотвратим?\". Участие ще вземат председателят на АБВ Румен Петков и зам.-председателят на партията Любомира Ганчева. \r\n*** \r\nВ 10.30 часа в зала 1 на Столична община Николай Стойнев - председател на комисията по икономика и собственост ще даде информация за посоките на развитие на общинските дружества, а д-р Веселин Милев - председател на комисията по здравеопазване за състоянието на общинските лечебни заведения. \r\n*** \r\nОт 9.00 часа 12 състав на Специализирания наказателен съд ще гледа делото за организиране и ръководене на престъпна група срещу Гриша Г., Данаил Г., Емилия С., Ивайло Т., Камелия М., Милко М., Милко Т., Тодор Й., Ичко Л. и Красимира Г. \r\n*** \r\nОт 9.00 часа 22 състав на Специализирания наказателен съд ще гледа производство по чл. 65 по НПК срещу Слави Ж. и Томи А.  \r\n*** \r\nОт 9.00 часа 16 състав на Специализирания наказателен съд ще гледа производство по чл. 65 по НПК срещу Драгомир К. и Младен Р.  \r\n*** \r\nОт 9.30 часа 6 състав на Специализирания наказателен съд ще гледа делото за организиране и ръководене на престъпна група срещу Петко С., Иван Й., Кристиян Д., Габриел Б., Борислав Й., Димитър Б., Вергил С., Ангел К., Калчо С., Борислав А., Валери В., Васил И., Васил С., Илия У., Красимир П., Петър В., Сотир П. и Стефан Г.  \r\n*** \r\nОт 9.45 часа 2 състав на Специализирания наказателен съд ще гледа делото за организиране и ръководене на престъпна група срещу Огнян М., Георги И., Томи Р., Еленко С., Захари Т., Михаил Г., Николай П., Таньо Т., Георги Е., Емануил Г., Николай Д., Валентин С., Ели С. и Уляна Ш.  \r\n*** \r\nОт 11.00 часа 16 състав на Специализирания наказателен съд ще гледа делото за организиране и ръководене на престъпна група срещу Светозар П., Антон Д., Албена А., Георги Г., Веселин С., Росица Я., Донка Г. и Георги Г.  \r\n*** \r\nОт 11.00 часа l изложбена зала „Архиви“, ул. „Московска“ 5, pа единадесети пореден път Държавна агенция „Архиви“ ще отбележи Международния ден на архивите под мотото „Проектиране на архивите през 21-ви век“. \r\n*** \r\nОт 11.00 часа в Музея на МВР на ул. „Лавеле“ №30 ще бъде представена Изложбата „140 години МВР и 25 години Международна полицейска асоциация – Секция България“. \r\n*** \r\nОт 11.00 часа в Галерия „Академия“, ул. „Шипка“ 1, ще бъде представена Колективна изложба на възпитаници на магистърска програма „Фотография“ на Национална художествена академия. \r\n*** \r\nОт 13.00 часа 5 състав на Специализирания наказателен съд ще гледа делото за организиране и ръководене на престъпна група срещу Васил Р.  \r\n*** \r\nОт 13.00 часа 3 състав на Специализирания наказателен съд ще гледа квалифицирани състави на изнудване срещу Севдалин Е. и Кирил К.  \r\n*** \r\nОт 13.00 часа 3 състав на Специализирания наказателен съд ще гледа производство по чл.65 от НПК срещу Константин Л.  \r\n*** \r\nОт 14.00 часа в градинката „Кристал“ София и Белград представят изложбата „Археологически бисери“. \r\n*** \r\nОт 14.00 часа на адрес: бул. „Цариградско шосе“ № 159 ще се проведе търг с наддаване за продажба на поземлен имот (ПИ) с идентификатор 68134.1202.982, с площ 2 591 кв. м, начин на трайно ползване „за административна сграда, комплекс“ (УПИ III от кв.13а, м. Разсадника –Бежанци) по КККР на град София и построените в него сгради. \r\n*** \r\nОт 15.00 часа 19 състав на Специализирания наказателен съд ще гледа производство по чл.65 от НПК срещу Григор Г.  \r\n*** \r\nОт 18.00 часа в зала „София” на Столична библиотека ще се състои премиера на книгата на Ралица Люцканова-Костова „Жени и чудовища. Новата женска готика – Анджела Картър и Карсън Маккълърс”. \r\n*** \r\nОт 19.00 часа в Литературен клуб „Перото” ще бъде представена книгата „Предверието и дредния кат”. \r\n*** \r\nОт 19.00 часа в Techno Magic Land (бул. “Цариградско шосе” 111Б, вход при пешеходния мост) ще се проведе церемония по връчването на наградите в Академия „Иновация в действие“ 2018/2019. \r\n*** \r\nВ 13.30 часа в зала 2 на Районния съд ще се проведе заседание по делото срещу Василка Н. Н., обвинена че е присвоила чужди пари и е съставила неистински официални документи.  \r\n*** \r\nОт 10.00 часа в хотел „Монте Кристо“ ще се проведе кръгла маса, на която ще бъдат дискутирани функциите и задълженията  на модераторите на профили, които всяка институция с регистрация на Платформата и задължен субект по ЗДОИ трябва да осигури. \r\n*** \r\nОт 11.40 часа хотел „Монте Кристо“ от Областна администрация-Благоевград ще бъде представена Платформа за достъп до обществена информация. Предвиден е брифинг за медиите. \r\n*** \r\nОт 8.00 часа в КЦ „Морско казино“ ще се проведе кастинг за статисти, които да участват в снимките на най-новия български филм „Петя на моята Петя“. \r\n*** \r\nОт 10.00 часа в пресклуба на БТА ще се състои пресконференция във връзка с предстоящия Национален  турнир по спортни танци„Болярска купа” и „Изгряващи звезди“. \r\n*** \r\nОт 9.00 до 17.30 часа в Народно читалище „Йордан Йовков – 1870 г.“ ще се проведе Летен детски център „Млади възрожденци“. \r\n*** \r\nОт 10.00 до 16.00 часа в Държавен архив – Добрич ще има Ден на отворени врати и представяне на изложба „Атрактивни документи от фонда на Държавен архив – Добрич”.  Ще бъдат връчени отличията „Читател на годината” и „Приятел на архива”. \r\n*** \r\nОт 10.30 до 11.30 часа в Художествена галерия – Добрич ще се проведе лятна  \r\nработилница за въображение. \r\n*** \r\nОт 11.00 в Исторически музей – Карлово община Карлово Исторически Музей-Карлово представят фотодокументална изложба дарителската традиция в Карлово- Съзидание и духовност. \r\n*** \r\nОт 11.00 часа в отдел „Държавен архив” ще се състои награждаване на на-активен читател, дарител и приятел на архивите.  \r\n*** \r\nОт 17.30 часа в Малък салон, Дворец на културата, ще се състои Концерт на ученици от Обединената школа по изкуства към ОК Дворец на културата от класа на Невелина Станимирова. \r\n*** \r\nОт 19.00 часа в Театрален салон „Георги Русев“ ще се състои Концерт на хип-хоп формация „Dance Quad”. \r\n*** \r\nОт 19.00 часа в читалище ,,Съгласие\" ще се играе постановката ,,Една седмица не повече/Истински лъжи\". \r\n*** \r\nВ 9.00 часа в зала 2 на Окръжния съд ще се проведе заседание по делото срещу Мартин М. и Калоян А., обвинени, че на територията на килия в Пловдивския затвор са отнели чужди движими вещи от владението на К. В., като са употребили за това сила.  \r\n*** \r\nВ 9.00 часа в зала 1 на Окръжния съд ще се проведе заседание по делото срещу Делян Д. и Милен Д., обвинени за представяне на неверни сведения пред Областна дирекция на Държавен фонд „Земеделие“, гр. Пловдив.  \r\n*** \r\nВ 10.30 часа в зала 5 на Окръжния съд ще се проведе заседание по делото срещу Станислав П., обвинен, че при управление на товарен автомобил е нарушил правилата за движение и по непредпазливост е причинил смъртта на две лица, като деянието е извършено след употреба на  наркотични вещества.  \r\n*** \r\nВ 12.30 часа в клуба на ВМРО общинските съветници и председателят на ВМРО-Пловдив Борислав Инчев, ще дадат пресконференция. Темите на пресконференцията ще са по бюджета на Общинска фондация ''Пловдив 2019'', както и “синя зона”. \r\n*** \r\nВ 13.30 часа в зала 10 на Районния съд ще се проведе заседание по делото срещу Земфира И., обвинена за това, че е извършила непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост. Обвинена е и че е причинила на полицейски орган лека телесна повреда.  \r\n*** \r\nВ 13.30 часа в зала 1 на Апелативния съд ще се проведе заседание по дело, с което Окръжна прокуратура – Стара Загора протестира пред Апелативен съд – Пловдив срещу присъда спрямо трима души, които Старозагорският окръжен съд е признал за виновни в извършване на  убийство и опит за убийство.  \r\nНедоволни от наказанията са и всички осъдени. \r\n*** \r\nОт 13.00 часа в Зала 1 на общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 09.30 часа в офиса на ПП ГЕРБ в Сливен на адрес: ул. „ЦарОсвободител“ № 17 – Живко Минчев и Галя Вучкова ще се проведе приемна за граждани.  \r\n*** \r\nОт 10.00 часа в офиса на ПП ГЕРБ, на бул. „Цар Освободител” № 17, Народният представител от ГЕРБ и председател на Комисията по земеделието и храните в Народното събрание Мария Белова организира приемна с граждани. \r\n*** \r\nОт 10.00 часа в Зала 2 на общината пресконференция ще дадат кметът Живко Тодоров, главният архитект Виктория Грозева и проектантът инж. Трайчо Николов. Темата е - изграждане на отводнителни канали в Стара Загора. \r\n*** \r\nОт 10.00 до 12.30 часа в Детски отдел на библиотека „Родина“ ще се проведе лятна детска академия.  \r\n*** \r\nОт 17.30 часа в РБ „Захарий Княжески“ ще се състои шести национален литературен конкурс „Николай Лилиев”.  \r\n*** \r\nОт 18.00 часа в РБ „Захарий Княжески“ ще има презентация на тема  \r\n„Новите книги на Русия“ и изложба – базар на съвременна руска литература. \r\n*** \r\nОт 10.30 часа във фоайето на НЧ \"Тодор Петков 1963\" деца от ДГ №30 \"Космонавт\" ще се включат в изработването на забавни книгоразделители.  \r\n*** \r\nОт 11.00 часа в сградата на Държавен архив- Шумен  ще бъдат връчени наградите на номинираните за читател, дарител и приятел на архива. От 11.30 часа ще започне  Ден на отворените врати. \r\n*** \r\nОт 16.00 часа в зала 203 на общината ще се проведе Консултативен съвет.  \r\n*** \r\nОт 15.00 часа в зала 2 на Областна администрация Шумен  ще бъде учреден Областен съвет за хората с увреждания в област Шумен.  \r\n*** \r\nОт 15.00 часа пред Общинския културен център ще се състои  детски празник „3D Европа“. \r\n*** \r\nОт 20.00 часа в зала „Диана“ ще бъде представен Спектакълът „Кармина Бурана“.", "date": "2019.06.10", "title": "Предстоящи събития в страната за 10 юни (Агенция „Фокус“)"}
{"url": "http://www.focus-news.net/news/2019/06/10/2668105/nezavisimaya-gazeta-zelenski-i-kuchma-mozhe-da-badat-obvineni-v-darzhavna-izmyana.html", "text": "Украинската главна прокуратура заведе три наказателни производства за изявления, направени през миналата седмица на преговорите в Минск, пише изданието  „Независимая газета“ .  \r\nПодозренията са свързани с финансиране на тероризма, възпрепятстване на законни действия на силите за сигурност и възможна държавна измяна. Под ударите може да се окаже Леонид Кучма, когото президентът Владимир Зеленски повторно назначи за ръководител на украинската делегация.  \r\nИнициатор на разследването стана главният прокурор Юрий Луценко. Той написа в социални мрежи, че лично е регистрирал досъдебните разследвания по няколко дела. Най-важното от тях е за възможна държавна измяна. В делото не са посочени заподозрени, но следствието ще проучи „дейността, умишлено извършена от граждани на Украйна, в ущърб на суверенитета и териториалната цялост на държавата“.  \r\nЛуценко уточни, че става дума за помощ, която украински чиновници може да са предоставили на „чуждестранна държава и нейни представители, за извършване на подривна дейност срещу Украйна“.  \r\nКато цяло, става дума за състоялото се на 5 юни заседание на тристранната контактна група за урегулиране в Донбас. Участници в преговорите съобщиха, че се е обсъждало решение на хуманитарните проблеми, била е проведена дискусия за отмяна на въведената през 2017 година икономическа блокада на Донбас, говорено е за поредно примирие. Леонид Кучма заяви, че украинските военни не трябва да отговарят на провокативен огън.  \r\nТова предложение предизвика буря от недоволство в Украйна. Впоследствие украински военен представител заяви, че не става дума за забрана на украинските военни да откриват огън, в отговор на обстрел от противника.   Светлин Божков", "date": "2019.06.10", "title": "„Независимая газета“: Зеленски и Кучма може да бъдат обвинени в държавна измяна"}
{"url": "http://www.focus-news.net/news/2019/06/10/2668107/metodi-biserkov-obshtina-petrich-ot-tazi-godina-ima-reditsa-dopalneniya-v-yuzhniya-natsionalen-forum-na-narodnoto-tvorchestvo.html", "text": "Петрич. От тази година има редица нови допълнения в Южния национален форум на народното творчество. Това каза за  Радио „Фокус“-Пирин  Методи Бисерков, началник на отдел „Образование“ към Община Петрич. „Тази година имаме съпътстваща програма с оформяне на кът за снимки с интересни персонажи и носии. Също така ще имаме зона за представяне на занаяти. Имаме заявили участие от страна на занаятчии, които се занимават с дърводелство и дърворезба“, посочи той. Експертът каза още, че има и кулинарна зона за свободна консумация, където самодейците ще могат да покажат традиционни за Петрич ястия. Според него това е един наистина традиционен форум за Петрич, в който ще могат да се изявят, както самодейците от общината, така и гости от страната, които няма да участват в конкурсната програма, но ще могат да представят фолклор от различни етнографски области на България. \r\nНатали СТЕФАНОВА", "date": "2019.06.10", "title": "Методи Бисерков, Община Петрич: От тази година има редица допълнения в Южния национален форум на народното творчество"}
{"url": "http://www.focus-news.net/news/2019/06/10/2668109/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В Молдова прогнозират арест за президента Игор Додон, пише руският вестник  „Взгляд“ . \r\n„Не бих се изненадал, ако Додон бъде арестуван с белезници до вечерта, защото обвиненията срещу него са много сериозни. Додон загуби във всяко отношение ”, заяви молдовският политически анализатор Сергей Назария за вестника, коментирайки отстраняването на молдовския президент от властта и назначаването на предсрочни парламентарни избори. \r\n„Законодателството в Молдова не се спазва дълго време и то не се спазва от всички. Това, което се случи вчера в нашия парламент, трябваше да се случи през март, веднага след изборите. А това коалиционно споразумение щеше бъде подкрепено от обществото ”, смята ръководителят на молдовския център за стратегически анализ и прогноза EST-VEST Сергей Назария. \r\n„Ако оставим настрана политическите пристрастия и внимателно прочетем конституцията - ще видите, че ако не бъде постигнато споразумение в рамките на 90 дни, тогава президентът е длъжен да разпусне парламента. Така,че  законово, Конституционният съд е прав ”, обясни Назария. \r\n\"Що се отнася до политическия компонент, тук също има проблем, защото Додон е обвинен, че получава финансиране за своята партия от Русия, което позволява на опонентите му да го обвинят в държавна измяна и опит за организиране на преврат\", продължи източникът. \r\n„Не бих се изненадал, ако Додон бъде арестуван с белезници до вечерта, защото обвиненията срещу него са много сериозни. Додон загуби във всички отношения. Плахотнюк спечели тактическа победа, но накрая той също ще бъде „натопен“. И стратегически, в тази ситуация, Майя Санду и унионистите (привържениците на обединение с Румъния – бел. ред.) печелят, ”казва Назарий, наричащ  настоящата ситуация „опасна за молдовската държавност“. Според него \"политиката на Русия в молдовско направление се е пропукала\". \r\n„Руски експерти, оказващи влияние върху политическото вземане на решения в Молдова, погрешно оцениха ситуацията. Фактът, че притискаха Додон от всички страни  да сключи сделка с АКУМ, е грешка, от която унионистите ще се възползват . \r\nИзданието припомня, че в неделя Конституционният съд на републиката постанови, че изпълняващият длъжността премиер Павел Филип като временен президент на Молдова трябва да разпусне парламента и да определи дата за предсрочни избори. \r\nПо-късно стана известно, че Филип е подписал указ за разпускане на парламента, а предсрочните избори са насрочени за 7 септември. \r\nПрезидентът Игор Додон призова народа на страната да протестира, а неговото отстраняване нарече „опит за узурпиране на властта“. \r\nПрезидентската партия на социалистите и блокът на АКУМ се договориха за алианс в събота, след което сформираха правителство, но молдовският конституционен съд обяви, че те не не са спазили сроковете и обяви действията им за незаконни. \r\nСоциалистите и АКУМ от своя страна определиха действията на конституционния съд като опит за \"узурпиране на властта в полза на Демократическата партия\", след което приеха декларация \"За завладяната държава\". \r\n*** \r\nМолдова се оказа в двувластие, пише руският вестник  “Коммерсантъ“ \r\nКоалиция от проруските социалисти и проевропейският блок АКУМ(\"Сега\") формираха ново правителство и уволниха ключови фигури в силовите ведомства. Но Демократическата партия, която досега управляваше, чийто лидер олигарх Владимир Плахотнюк ръководи страната от 2015 г., не иска да се откаже от властта. Плахотнюк нарече последните събития  „преврат“, а неговите поддръжници поставиха палатки пред почти всички министерства и обещаха да предотвратят влизането на нови ръководители на държавни структури на работните места.  \r\nВ събота, 8 юни, политическата криза в Молдова, която след парламентарните избори през февруари, живееше без правителство, навлезе в нова, най-остра фаза. В този ден събитията се развиха бързо. Създаването на временна коалиция за освобождаване на държавата, завладяна от олигарха Владимир Плахотнюк, бе обявено от две антагонистични партии: проруските социалисти, подкрепящи президента Игор Додон, и блока АКУМ - сдружение на прозападни десни партии „Платформа“ \"Достойнство и истина” и „Действие и солидарност ”. \r\nВероятността за създаване на този съюз доскоро беше изключително ниска. Социалистите проведоха преговори не само с АКУМ, но и с Демократическата партия на Плахотнюк, който призова за предотвратяване на предсрочни парламентарни избори, неизбежни при липса на мнозинство в парламента. Но в събота АКУМ и Социалистическата партия неочаквано се споразумяха и обявиха антиолигархична коалиция. \r\nВ молдовския парламент има 101 депутати. Демократите и техните сателити имат само 40 депутатски мандата. Социалистите и АКУМ заедно контролират 61 места, което им позволява да одобряват назначения и да приемат закони. \r\nТези нови съюзници се  захванаха за работа събота в останалата без ток сграда на парламента. Първо беше избрано ръководството на парламента - председателя на Социалистическата партия Зинаида Гречани. Тогава лидерът на Партията за действие и солидарност Майя Санду бе назначена за премиер. За вицепремиер и министър на вътрешните работи стана нейният партньор в блока АКУМ, ръководител на Платформата за достойнство и истина, Андрей Настасе.  \r\n„Днес слагаме край на борбата срещу собствения си народ. Днес имаме шанс за ново начало. Ще отворим нова страница, ”каза премиерът Санду. \r\nТя също така обяви, че „диктаторът падна” и „олигархичният режим сега е в опозиция”. \r\nСъюзниците наричат олигарх Владимир Плахотнюк “диктатор” и “узурпатор” на властта в страната. Фактът, че Молдова сега е \"завладяна държава“, се казва в декларация, приета в парламента. В допълнение, депутатите одобриха оставката на ръководителите на Службата за информация и сигурност и на Националния център за борба с корупцията, които се ръководят от кадри, назначени от Владимир Плахотнюк. \r\nВ плановете на съюзниците влиза и промяната на избирателната система. Избирателните правила през 2017 г. бяха променени в интерес на Демократическата партия, което позволи през февруари изключително непопулярната политическа сила да задържи 40 от своите депутати в парламента. \r\nСамият олигарх бе призован да не се съпротивлява на новата реалност и да гарантира мирно предаване на властта. \r\n„Призовавам го да прехвърли властта мирно, по цивилизован начин и да не се опитва да подпали къщата, защото Молдова не принадлежи на него, ”каза Андрей Настасе, който през 2015 г. организира протести срещу Плахотнюк. \r\nИгор Додон също призова демократите да не водят процеса до дестабилизация. „Обърнах се към онези, които досега бяха на власт, да осигурят мирно прехвърляне на властта, за да предотвратят дестабилизация в нашата страна“, пише президентът на своята страница във „Фейсбук“. \r\nДемократите не обръщаха внимание на призивите. Конституционният съд, състоящ се от хора, принадлежащи към обкръжението на Владимир Плахотнюк, определи коалицията и всички взети от нея решения като неконституционни. Като обосновка на това, съдът посочи, че мнозинството в парламента не е създадено в определеното от закона време. \r\nСпоред съдиите крайният срок за създаването на коалицията е 7 юни, тъй като този ден са изтекли 90 дни, в които трябва да се формира коалиция, съгласно чл. 85 от конституцията. Отправната точка е 9 март, когато бяха одобрени резултатите от февруарските избори и съответно мандатите на парламентаристите. АКУМ и социалистите имат собствени изчисления: те са убедени, че от 9 март не се броят 90 дни, а три календарни месеца. В този случай коалицията трябваше да се появи не по-късно от 9 юни. \r\nДемократическата партия и нейният лидер Владимир Плахотнюк не са съгласни с математиката на техните опоненти. Олигархът нарече техните действия опит за узурпиране на властта. Според него Демократическата партия не признава пленарната сесия и всичко, за което депутатите гласуваха за нея. \r\n„Ще предприемем всички законови и демократични действия, така че планът за превземане на държавните институции да не бъде изпълнен ”, обеща Плахотнюк и заяви, че демократите вече са предприели стъпки, за да гарантират, че всички институции на страната функционират нормално. \r\nВ допълнение, демократите обвиниха Игор Додон в предателство. Телевизионните канали, които са под контрола на олигарха, най-големият медиен холдинг в страната, на 8 юни разкриха видеозаписи от срещите на Владимир Плахотнюк и Игор Додон, направени със скрита камера, която обсъжда създаването на коалиция от социалисти с демократи. Гласовете понякога не съвпадат с картината. Въпреки това Игор Додон и Владимир Плахотнюк се чуват, че една от точките на коалиционното им споразумение трябва да бъде федерализацията на страната чрез съюз с отцепилото се през 90-те години на миналия век Приднестровие. \r\nНа този момент, в случай на създаването на съюз на Партията на социалистите и демократите, се твърди, че е настоявал  руският заместник министър-председател Дмитрий Козак, с когото Игор Додон се е срещал няколко пъти в последно време. В същото време президентът на Молдова казва фразата, че руският лидер Владимир Путин е готов да се срещне с Плахотнюк и да обсъдят всичко лично. \r\nОлигархът, търсен от руските правоохранителни органи за опит за убийство и обвинен в участие в схема за изтегляне на 37 милиарда рубли от Руската федерация, отговаря, че не може да дойде в Русия заради наказателно преследване. В отговор Игор Додон уверява своя събеседник, че проблемът с наказателните дела ще бъде разрешен и му предава думите, за които се твърди, че са казани  от руския президент Владимир Путин: “Игор, кажи на Плахотнюк, че аз ви каня (него - “Комерсант”) следващата седмица заедно теб двамата. Да седнем и да обсъдим как да  продължаваме напред. Да не се страхуваме - под личните ми гаранции. Демократите твърдят също, че Игор Додон признава, че е получил пари за финансиране на Социалистическата партия от Русия. \r\nПубликуването на записите е причина за обвинението по адрес на Додон в предателство в интересите на Русия и организирането на преврат. \r\n„Потвърждавам, че преговорите с Додон продължиха почти три месеца. Като цяло почти се съгласихме, но бяхме объркани поради нови геополитически изисквания. Коалицията беше почти формирана. Но аз отказах да подпиша този документ, което би означавало, че съм предал страната и съм станал съучастник на Додон ”, каза Плахотнюк. \r\n„Аз не съм съвършен, греша, но няма да предам страната си. Това, което направи Додон, Социалистическата партия и АКУМ, е държавен преврат“, заяви Плахотнюк. \r\nСпоред олигарха „молдовските граждани вече нямат легитимен президент. Владимир Плахотнюк обеща да постигне разпускането на парламента и предсрочните избори както за парламент, така и за президент. \r\nВ събота вечер в Кишинев се появиха палатки пред сградите на министерствата, както и главната прокуратура, които бяха инсталирани от привърженици на Демократическата партия. Те поставиха сцената на централния площад на града. Сред онези, които се появиха на улицата, за да подкрепят демократите имаше  много млади хора с атлетично телосложение. \r\nГрупите за съпротива се координират от бившия депутат от Демократическата партия, професионален боец и президента на Молдавската федерация Муай-Тай и Кикбокс, Константин Цуцу, който се смята за един от кураторите на неформалното силово крило на демократите: под патронажа на партията и лично Владимир Плахотнюк в страната е създадена цяла мрежа от бойни клубове. През нощта  Цуцу се появи пред главната прокуратура и каза пред репортери, че няма да позволи на членовете на новото правителство да влизат в сградите на държавните ведомства. \r\n„Няма да им позволим да завземат нито една институция в страната. Ние дори няма да им позволим да влязат. Те нямат право, няма какво да правят там, \" казва Цуцу. \r\nДнес противстоенето  на демократите и парламентарната коалиция ще продължи. Въпреки почивния ден председателят Зинаида Гречани обяви, че свиква депутатите да продължат работата си. Те ще трябва да приемат така наречения пакет анти-олигархични закони, за да могат окончателно да освободят държавните структури от влиянието на Владимир Плахотнюк. В същото време, на 8 юни, молдовските медии започнаха да съобщават, че държавните служители от регионите на страната ще бъдат доведени в столицата, за да участват в протест, планиран от демократите. \r\nЗасега няма отговор на въпроса от коя страна ще действат силите за сигурност - МВР и армията. Това до голяма степен ще определи колко упорита ще бъде съпротивата на Демократическата партия и нейния лидер Владимир Плахотнюк. \r\nЗа последния резултатът от настоящата борба е въпрос на физическа сигурност. От 2015 г., когато всички държавни институции попаднаха под личния контрол на Плахотнюк, имаше много доказателства за различни злоупотреби на демократите. Например хора от средите на олигарха и самия той са обвинени в изнудване и формиране на парламентарно мнозинство, за да управляват страната. Става дума за миналия парламент, избран през 2014 г. Само 19 демократи тогава влязоха в него, но през 2015 г. партията контролираше повече от половината от депутатите, които напуснаха партиите, от чиито листи първоначално бяха избрани. Молдовските медии пишат за участието на високопоставени демократи в организирането на различни схеми за контрабанда, набези на бизнес, измама на криминални дела срещу нежелани и други нарушения. \r\nСлед като преди четири години Плахотнюк получи пълен контрол над страната, Молдова се нарича ‚завладяна“ държава дори на Запад. \r\nСъздаването на антиолигархична коалиция в молдовския парламент бе открито подкрепено от Русия. Специалният представител на президента на Руската федерация за развитие на търговските и икономически отношения с Молдова, вицепремиерът Дмитрий Козак, заяви на 3 юни в Кишинев, че Москва счита, че съюзът на социалистите и АКУМ е най-добрият изход от кризата. В неделя вечер той много остро коментира сегашната ситуация в Молдова, като нарече режим, управлявал страната до момента - криминален. \r\n„Откровено престъпните действия на властта са явно потвърждение на нашата вече заявена позиция за необходимостта от радикално подобряване на сегашната политическа ситуация в републиката. Исканията на хората, често с противопоставящи се политически убеждения, относно необходимостта от де-окупация на Молдова от престъпния режим, стават все по-ясни. \r\nПродължаваме да потвърждаваме, че това е един изключително вътрешен политически процес. Но за Русия е изключително важно, че силите, които определят външнополитическия вектор на развитието на Молдова, отразяват истинската воля на нейните граждани ”, каза  Козак. \r\nКато похвали проевропейския блок АКУМ и проруските социалисти за преодоляване на противоположните позиции по редица въпроси, „за да се създадат условия за бъдещо цивилизовано разрешаване на разногласията, основаващи се на реалната воля на гражданите”, Дмитрий Козак заяви, че ЕС и САЩ заемат същата позиция. \r\n„Този факт, макар и незначителен в геополитически план, е още едно потвърждение за необходимостта от взаимодействие и възможността за постигане на съгласие по основните въпроси на съвременния световен ред на обща цивилизационна платформа”, каза Козак. \r\nКоментирайки обвиненията, че Русия се опитва да сключи отделни споразумения с демократите, вицепремиерът каза, че това предложение не е идвало от Москва: “Владимир Плахотнюк предложи да се сключат тайни споразумения на Социалистическата партия с Демократическата партия със задълженията на последния да промени външния вектор на Молдова от Запада на Изток. Тези предложения бяха категорично отхвърлени. Историческата практика показва, че всякакви тайни политически споразумения в крайна сметка водят до бедствие. Това се отнася, както за политиците, участващи в такива заговори, така и за гражданите, зад чиито гръб са постигнати такива споразумения. \" \r\nЕвропейският съюз и Съединените щати не направиха толкова остри изявления. Но ръководителят на делегацията на ЕС в Молдова Петър Михалко, както и американските дипломати присъстваха на заседание на парламента по време на създаването на сегашната коалиция там. \r\nОсвен това коментарът за ситуацията в Кишинев, разпространен от Европейската служба за външна дейност, не поставя под въпрос законността на сформирането на алианса и изразява готовност да продължи сътрудничеството с Молдова при провеждането на реформи, борбата с корупцията, гарантирането на независимостта на правосъдието и деполитизирането на държавните структури. \r\nКато сигнал за подкрепа на новата коалиция е напълно възможно да се интерпретира изявлението, разпространено от посолството на САЩ в Кишинев: „САЩ подкрепят усилията на молдовските политически партии да обсъдят споразумението и да преодолеят продължаващата политическа безизходица. Избраните длъжностни лица трябва да имат максимално възможно време и възможност да постигнат споразумение. Народът на Молдова заслужава напълно функциониращо правителство, което може да възобнови работата си за подобряване на живота на всички граждани.\" \r\n*** \r\nУкраинската главна прокуратура заведе три наказателни производства за изявления, направени през миналата седмица на преговорите в Минск, пише изданието  „Независимая газета“ .  \r\nПодозренията са свързани с финансиране на тероризма, възпрепятстване на законни действия на силите за сигурност и възможна държавна измяна. Под ударите може да се окаже Леонид Кучма, когото президентът Владимир Зеленски повторно назначи за ръководител на украинската делегация.  \r\nИнициатор на разследването стана главният прокурор Юрий Луценко. Той написа в социални мрежи, че лично е регистрирал досъдебните разследвания по няколко дела. Най-важното от тях е за възможна държавна измяна. В делото не са посочени заподозрени, но следствието ще проучи „дейността, умишлено извършена от граждани на Украйна, в ущърб на суверенитета и териториалната цялост на държавата“.  \r\nЛуценко уточни, че става дума за помощ, която украински чиновници може да са предоставили на „чуждестранна държава и нейни представители, за извършване на подривна дейност срещу Украйна“.  \r\nКато цяло, става дума за състоялото се на 5 юни заседание на тристранната контактна група за урегулиране в Донбас. Участници в преговорите съобщиха, че се е обсъждало решение на хуманитарните проблеми, била е проведена дискусия за отмяна на въведената през 2017 година икономическа блокада на Донбас, говорено е за поредно примирие. Леонид Кучма заяви, че украинските военни не трябва да отговарят на провокативен огън.  \r\nТова предложение предизвика буря от недоволство в Украйна. Впоследствие украински военен представител заяви, че не става дума за забрана на украинските военни да откриват огън, в отговор на обстрел от противника. \r\n*** \r\nДиректорът на Международния валутен фонд (МВФ) Кристин Лагард заяви, че основната заплаха за ръста на световната икономика представляват търговските войни, а противопоставянето между САЩ и Китай може да доведе до понижаване на равнището на световния БВП с 0,5%, пише изданието  „Известия“ .  \r\nРъководителят на МВФ смята за рискови фактори и много ниските лихвени проценти, и нарастващото равнище на задълженост на развитите икономики. За да бъдат намалени рисковете, Лагард предлага да се отстрани търговското напрежение, въведените мита и да се модернизира международната търговска система. Това се казва в нейно изявление, след срещата на министрите на финансите и ръководителите на централните банки на страните от Г20, в японския град Фукуока.  \r\nПо-рано, ръководителят на Сбербанк Герман Греф, в рамките на Петербургския икономически форум заяви, че възможното забавяне на темповете на ръст на икономиката на Китай, заради търговската война със САЩ, ще бъде почувствано от всички страни. По неговите думи, ситуацията ще се усложни, ако започне да намалява темпа на ръст на БВП на Индия.  \r\nТърговската война между САЩ и Китай продължава от юли 2018 година. Тогава Доналд Тръмп въведе мита от 25% върху вноса на китайски стоки на стойност 34 милиарда долара годишно. В отговор Пекин предприе огледални мерки.", "date": "2019.06.10", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/06/10/2668110/reuters-frenski-predstavitel-zayavi-che-london-tryabva-da-izplati-zadalzheniyata-si-kam-evropeyskiya-sayuz.html", "text": "Източник от администрацията на френския президент Емануел Макрон заяви, че Великобритания трябва да изплати задълженията си към Европейския съюз в размер на 39 милиарда паунда преди излизането си от съюза, в противен случай това ще се смята за обявяване на неплатежоспособност, предаде агенция  Reuters . \r\n„Неспазването на дълговите задължения, това е неизпълнение на международни договорености, което е равносилно на неплатежоспособност, последствията от което са добре известни“, заяви френският представител.  \r\nПо-рано бившият британски външен министър Борис Джонсън, който е главен кандидат за премиерския пост, заяви, че няма да заплати на Брюксел договорените 39 милиарда паунда, за излизането на Великобритания от ЕС, докато Лондон не договори ново споразумение за условията за Брекзит, което да го удовлетворява.   Светлин Божков", "date": "2019.06.10", "title": "Reuters: Френски представител заяви, че Лондон трябва да изплати задълженията си към Европейския съюз"}
{"url": "http://www.focus-news.net/news/2019/06/10/2668108/izvestiya-direktorat-na-mvf-posochi-osnovnite-zaplahi-za-rasta-na-svetovnata-ikonomika.html", "text": "Директорът на Международния валутен фонд (МВФ) Кристин Лагард заяви, че основната заплаха за ръста на световната икономика представляват търговските войни, а противопоставянето между САЩ и Китай може да доведе до понижаване на равнището на световния БВП с 0,5%, пише изданието  „Известия“ .  \r\nРъководителят на МВФ смята за рискови фактори и много ниските лихвени проценти, и нарастващото равнище на задълженост на развитите икономики. За да бъдат намалени рисковете, Лагард предлага да се отстрани търговското напрежение, въведените мита и да се модернизира международната търговска система. Това се казва в нейно изявление, след срещата на министрите на финансите и ръководителите на централните банки на страните от Г20, в японския град Фукуока.  \r\nПо-рано, ръководителят на Сбербанк Герман Греф, в рамките на Петербургския икономически форум заяви, че възможното забавяне на темповете на ръст на икономиката на Китай, заради търговската война със САЩ, ще бъде почувствано от всички страни. По неговите думи, ситуацията ще се усложни, ако започне да намалява темпа на ръст на БВП на Индия.  \r\nТърговската война между САЩ и Китай продължава от юли 2018 година. Тогава Доналд Тръмп въведе мита от 25% върху вноса на китайски стоки на стойност 34 милиарда долара годишно. В отговор Пекин предприе огледални мерки.   Светлин Божков", "date": "2019.06.10", "title": "„Известия“: Директорът на МВФ посочи основните заплахи за ръста на световната икономика"}
{"url": "http://www.focus-news.net/news/2019/06/10/2668111/tass-aleksis-tsipras-dnes-shte-poiska-ot-prezidenta-na-gartsiya-da-nasrochi-parlamentarni-izbori-za-7-yuli.html", "text": "Гръцкият премиер Алексис Ципрас днес ще посети президента на страната Прокопис Павлополус, за да поиска от него да разпусне парламента и да насрочи парламентарни избори за 7 юли, предаде  ТАСС , позовавайки се на пресслужбата на гръцкото правителство.  \r\n„Премиерът Ципрас ще посети в понеделник, 10 юни, президента на републиката Павлополус, за да поиска от него да разпусне парламента и да насрочи общи избори“, се казва в прессъобщението.  \r\nСамият Ципрас по-рано вече заяви, че има намерение на 10 юни да посети президента на Гърция, за да поиска от него да насрочи парламентарни избори. Сега правителствената пресслужба посочи точното време на срещата на Ципрас с Павлополус, допълва агенцията.   Светлин Божков", "date": "2019.06.10", "title": "ТАСС: Алексис Ципрас днес ще поиска от президента на Гърция да насрочи парламентарни избори за 7 юли"}
{"url": "http://www.focus-news.net/news/2019/06/10/2668112/independent-pretendent-za-liderskiya-post-na-konservativnata-partiya-predprie-ataka-sreshtu-boris-dzhonsan.html", "text": "Претендентът за лидерския пост на Консервативната партия Рори Стюарт предприе атака срещу съперника си Борис Джонсън, като обвини бившия външен министър, че не е честен относно плановете си за Брекзит, пише британското издание  „Independent“ .  \r\nСтюарт заяви, че Джонсън предлага невъзможен план за предоговаряне на споразумението за излизане от ЕС, постигнато от Тереза Мей, чиято цел е да предизвика Брекзит без сделка, но всъщност ще доведе до ужасни общи избори.  \r\nСтюарт заклейми и „мачизма“ на Джонсън за Брекзит, който рискува да се отрази на отношенията на Великобритания с Европа.  \r\nАтаката дойде преди официалното стартиране на състезанието за наследник на Мей на премиерския пост, като състава на кандидатите ще бъде потвърден, след приключване на номинациите в понеделник.  \r\nЕдин от фаворитите в кампанията Майкъл Гоув понася щети, заради признанието му, че е употребявал кокаин в миналото. Министърът на околната среда Гоув беше принуден да отхвърли обвиненията в лицемерие и да отрече, че е излъгал при попълване на формулярите за сигурност, когато влиза в парламента и пътува до САЩ. Гоув отхвърли, като „глупави“ предположенията, че може да получи забрана да посещава САЩ като премиер.  \r\nМеждувременно Джонсън заяви, че няма да заплати сметката по развода на Великобритания с ЕС от 39 милиарда паунда, докато Брюксел не се съгласи да предостави по-добри условия на Лондон за излизане от съюза.   Светлин Божков", "date": "2019.06.10", "title": "„Independent“: Претендент за лидерския пост на Консервативната партия предприе атака срещу Борис Джонсън"}
{"url": "http://www.focus-news.net/news/2019/06/10/2668114/guardian-razgneveniyat-donald-tramp-zashtiti-sdelkata-s-meksiko-za-imigratsiyata.html", "text": "Администрацията на Доналд Тръмп беше принудена да защитава своето споразумение за имиграцията с Мексико, на фона на изявления, че ключови разпоредби в сделката, направени под заплахата от търговски тарифи, са предимно стари ангажименти, договорени преди месеци, пише изданието  „Guardian“ .  \r\nВ сделката, обявена със значително самодоволство от Доналд Тръмп в петък, Мексико се съгласи да разположи своята национална гвардия и да разшири обхвата на една силно критикувана програма, която да държи имигрантите, търсещи убежище в САЩ, в Мексико, докато техните искания бъдат обработени. Тръмп оттегли заплахата от въвеждане на мита върху всички мексикански стоки.  \r\nВ събота „The New York Times“ съобщи, че Мексико вече се е съгласил с ключови разпоредби от споразумението, в съвместна декларация, приета по време на тайни преговори през последните шест месеца.  \r\nВ неделя президентът изстреля серия от гневни туитове, докато се насочи към втория ден на голф в Стърлинг, Вирджиния.  \r\nОплаквайки се от това, което нарече „нова фалшива статия в проваления „The New York Times“, Тръмп написа: „Ако президентът Обама беше направил сделките, които аз сключих, както за границата, така и за икономиката, корумпираните медии щяха да ги приветстват като невероятни, щеше да бъде обявен национален празник“.   Светлин Божков", "date": "2019.06.10", "title": "„Guardian“: Разгневеният Доналд Тръмп защити сделката с Мексико за имиграцията"}
{"url": "http://www.focus-news.net/news/2019/06/10/2668115/tass-nad-650-dushi-sa-zaginali-ot-pri-srazheniyata-v-libiyskata-stolitsa-tripoli.html", "text": "Най-малко 653 души са загинали от началото на въоръжените сблъсъци, в покрайнините на либийската столица Триполи от 4 април насам, предаде  ТАСС .  \r\nТова съобщиха от либийското представителство на Световната здравна организация.  \r\nПо данни на организацията, в резултат на сраженията са загинали 653 души, а 3547 души са били ранени. Сред загиналите са над 40 цивилни граждани, а над 120 са били ранени.   Светлин Божков", "date": "2019.06.10", "title": "ТАСС: Над 650 души са загинали от при сраженията в либийската столица Триполи"}
{"url": "http://www.focus-news.net/news/2019/06/10/2668113/pazardzhik-za-sedma-poredna-godina-v-selo-levski-se-provede-regionalniyat-pevcheski-folkloren-festival-ha-nadpey-me.html", "text": "Пазарджик. За седма поредна година в село Левски се проведе Регионалният певчески фолклорен фестивал „Ха, надпей ме“, съобщиха от   община Панагюрище . Фестивалът се финансира и реализира по Програма за развитие на читалищната дейност на Община Панагюрище за 2019 година. Тази година фестивалът събра около 300 души от 17 състава за народни песни от читалищата във общините Панагюрище, Стрелча, Хисаря, Сърница, Пазарджик, Септември. Участниците се оценяват от професионално жури в състав: Силвия Ненкова – народна певица, солист в ансамбъл за народни песни и танци „Пазарджик” и ръководител на самодейни състави; Гергана Тилева – солист в ансамбъл за народни песни и танци „Пазарджик”, преподавател по народно пеене в детска музикална школа „Пазарджик” и Стоянка Маврова – член на читалищното настоятелство на НЧ „Христо Ботев”-с. Левски. Фестивалът „Ха, надпей ме” е продължение на провеждания преди години песенен форум „С песните на Надка Караджова“ и има за цел да предизвика интерес към пазарджишкия фолклор, да възпитава любов към националната история, бит, традиции и култура.", "date": "2019.06.10", "title": "Пазарджик: За седма поредна година в село Левски се проведе Регионалният певчески фолклорен фестивал „Ха, надпей ме“"}
{"url": "http://www.focus-news.net/news/2019/06/10/2668116/evening-standart-mat-henkok-obeshtava-nov-start-za-velikobritaniya-ako-stane-premier.html", "text": "Мат Хенкок обеща да предложи „нов старт“, от който се нуждае Великобритания, след като започна кампанията си да стане следващи премиер на страната, пише изданието  „Evening Standart“ .  \r\nОчаква се в понеделник Хенкок да заяви, че страната се нуждае от лидер „не само за следващите шест седмици или шест месеца, но и за следващите шест и повече години“.  \r\nПонастоящем пълен аутсайдер, да поеме поста на Тереза Мей като лидер на консерваторите, Хенкок ще каже, че иска кампанията му „да бъде за бъдещето на Великобритания“, добавяйки, че „в сърцето на всеки човек има някакви ценности“, а ролята на правителството „е да им помогне да се освободят“.  \r\nХенкок ще заяви, че мотото му е „да се движи бързо и да прави нещата да се случват“.  \r\nСпоред Хенкок, „не можем да остави тази разумна страна, да навлезе в нова епоха на нихилизъм и тесен национализъм“.  \r\nХенкок ще заяви,че отказва да бъде „лидер предлагащ опростени или популистки решения за такава дълбока промяна. Вместо това, предлага една емоционално заредена платформа за подобряване на живота“.  \r\nСпоред Хенкок, „някои хора казват, че тези промени са твърде големи и неизбежни за нас, за да направим нещо по въпроса. Аз казвам, че ние сме господари на собствената си съдба и можем да спечелим тази битка“.   Светлин Божков", "date": "2019.06.10", "title": "„Evening Standart“: Мат Хенкок обещава „нов старт“ за Великобритания, ако стане премиер"}
{"url": "http://www.focus-news.net/news/2019/06/10/2668117/tass-dzheremi-hant-poluchi-vazhna-podkrepa-v-borbata-za-premierskiya-post-vav-velikobritaniya.html", "text": "Британският външен министър и кандидат за премиерския пост Джереми Хънт получи важна подкрепа, в борбата за лидерския пост на консерваторите, предаде  ТАСС .  \r\nХънт получи подкрепа от Амбър Рад, съпредседателят на депутатската група One Nation, която обединява консерватори-центристи и идеологически противници на Брекзит без сделка.  \r\n„Аз подкрепям Джереми Хънт за бъдещ лидер на Консервативната партия и наш следващ премиер. В ролята на съпредседател на One Nation, през миналата седмица аз изслушах всички основни кандидати, когато им се наложи да се представят пред сто парламентаристи и Джереми се представи най-добре от всички тях“, заяви Рад.  \r\nТя заяви, че е била въодушевена от това, колко методично Хънт „е осъществявал подход към непредотвратими факти, свързани с безизходната ситуация около Брекзит и се е стремял да намира решения за тях“. По думите на Рад, външният министър се отнася „към предизвикателства със сеизмично равнище с увереност, майсторство, виждане и внимание към детайлите“.   Светлин Божков", "date": "2019.06.10", "title": "ТАСС: Джереми Хънт получи важна подкрепа в борбата за премиерския пост във Великобритания"}
{"url": "http://www.focus-news.net/news/2019/06/10/2668481/moskovskiy-komsomolets-lyubeznostite-mezhdu-putin-i-si-na-pmef-vazmutiha-zapadnite-medii.html", "text": "Петербургският международен икономически форум (ПМЕФ) предизвика интереса и вниманието на журналистите и то не само на руските. Световните медии следиха особено внимателно пристигането на китайския лидер Си Дзинпин в Северната столица на Русия. Американският президент получи предупреждение за опасното сближаване между Китай и Русия от страниците на вестниците, пише руското издание  „Московский комсомолец“  в материал, представен без редакторска намеса. \r\nФренското издание France24 направи политически паралел между посещението на Доналд Тръмп в Обединеното кралство и участието на китайския лидер Си Дзинпинг в ПМЕФ 2019, като тези две събития се проведоха почти едновременно. „След държавното посещение на американския президент в Обединеното кралство от 3 до 5 юни, Си беше в Русия три дни, кулминацията е присъствието му заедно с Путин на годишния международен икономически форум в Санкт Петербург в петък. \r\nВ контекста на повишаването на американските тарифи върху китайските стоки, които влязоха в сила на 1 юни, Путин осъди „реториката на търговска война и санкции“, която той смята, че произтича от „необуздания политически егоизъм“ във Вашингтон, пише вестникът. Френската преса е убедена, че „Путин иска да представи Русия като надеждна алтернатива“ за Китай като партньор вместо САЩ, и докато Тръмп изгражда отношения с европейски партньори, Русия и Китай демонстрират засилено сътрудничество. Например, публикацията цитира един от последните случаи: „Следва да се отбележи, че след като Пекин спря вноса на соя от Съединените щати в края на май, Москва обеща да й помогне с увеличаване на производството на соя в Русия - Китай е най-големият вносител на този продукт в света. Русия също приветства китайската телекомуникационна компания Huawei, която ще отговаря за развитието на мобилната мрежа 5G в страната, докато Путин нарича действията на САЩ срещу нея опит за „нагло изтласкване от световния пазар“ в „първата технологична война на цифровата ера“. \r\nАмериканското издание CNN също отрази доста щедро ПМЕФ през тази година.  В заключителния ден на форума в Санкт Петербург, една от статиите беше публикувана под заглавието: „Нови световни съюзи заплашват репутацията на Америка“. Авторът на текста изразява известна загриженост, че САЩ може да не бъдат поканени в новите съюзи. „Съществува нова група от страни, които работят заедно, а поведението на президента Тръмп почти гарантира, че няма да бъдем поканени да се присъединим към тях. Неговият тарифен гняв и хапливите оскърбления превърнаха Съединените щати в ненадежден партньор сред нашите съюзници. И докато той одобрява незаконни действия и нарушения на човешките права от съюзници и съперници, президентът подкрепя глобално преструктуриране на отношенията, което не засилва стратегическите интереси на Съединените щати. \r\nСтрани като Русия и Китай сега обединяват усилията си, за да ни противостоят. И докато все по-често ние вървим сами, нашите конкуренти изграждат своя екип. Саудитска Арабия - ключов съюзник на Съединените щати, който се възползва от добрите си отношения с администрацията на Тръмп - сега се обръща към Китай, за да изгради своята програма за балистични ракети. Междувременно Турция купува оръжие от Русия, която все още ни напада“. \r\nАвторитетният американски вестник The Washington Post също обръща внимание на сближението между Китай и Русия. „До неотдавна Китай приемаше внимателно обятията на Русия. Но търговската война на администрацията на Тръмп – и нейната кампания срещу китайския телекомуникационен гигант Huawei – предоставят нова възможност на Русия да завоюва Китай, обрисувайки САЩ като общ противник“. Изданието цитира думите на експерта Артьом Лукин, който изданието представя като специалист по руско-азиатско сътрудничество от Далекоизточния федерален университет във Владивосток. „Пекин може повече да не питае илюзии, че Вашингтон ще се смили над Китай. Всичко това може да доведе до качествен скок в отношенията ни“. \r\nПревод и редакция:", "date": "2019.06.10", "title": "„Московский комсомолец“: Любезностите между Путин и Си на ПМЕФ възмутиха западните медии"}
{"url": "http://www.focus-news.net/news/2019/06/10/2668120/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Претендентът за лидерския пост на Консервативната партия Рори Стюарт предприе атака срещу съперника си Борис Джонсън, като обвини бившия външен министър, че не е честен относно плановете си за Брекзит, пише британското издание  „Independent“ .  \r\nСтюарт заяви, че Джонсън предлага невъзможен план за предоговаряне на споразумението за излизане от ЕС, постигнато от Тереза Мей, чиято цел е да предизвика Брекзит без сделка, но всъщност ще доведе до ужасни общи избори.  \r\nСтюарт заклейми и „мачизма“ на Джонсън за Брекзит, който рискува да се отрази на отношенията на Великобритания с Европа.  \r\nАтаката дойде преди официалното стартиране на състезанието за наследник на Мей на премиерския пост, като състава на кандидатите ще бъде потвърден, след приключване на номинациите в понеделник.  \r\nЕдин от фаворитите в кампанията Майкъл Гоув понася щети, заради признанието му, че е употребявал кокаин в миналото. Министърът на околната среда Гоув беше принуден да отхвърли обвиненията в лицемерие и да отрече, че е излъгал при попълване на формулярите за сигурност, когато влиза в парламента и пътува до САЩ. Гоув отхвърли, като „глупави“ предположенията, че може да получи забрана да посещава САЩ като премиер.  \r\nМеждувременно Джонсън заяви, че няма да заплати сметката по развода на Великобритания с ЕС от 39 милиарда паунда, докато Брюксел не се съгласи да предостави по-добри условия на Лондон за излизане от съюза. \r\n*** \r\nАдминистрацията на Доналд Тръмп беше принудена да защитава своето споразумение за имиграцията с Мексико, на фона на изявления, че ключови разпоредби в сделката, направени под заплахата от търговски тарифи, са предимно стари ангажименти, договорени преди месеци, пише изданието  „Guardian“ .  \r\nВ сделката, обявена със значително самодоволство от Доналд Тръмп в петък, Мексико се съгласи да разположи своята национална гвардия и да разшири обхвата на една силно критикувана програма, която да държи имигрантите, търсещи убежище в САЩ, в Мексико, докато техните искания бъдат обработени. Тръмп оттегли заплахата от въвеждане на мита върху всички мексикански стоки.  \r\nВ събота „The New York Times“ съобщи, че Мексико вече се е съгласил с ключови разпоредби от споразумението, в съвместна декларация, приета по време на тайни преговори през последните шест месеца.  \r\nВ неделя президентът изстреля серия от гневни туитове, докато се насочи към втория ден на голф в Стърлинг, Вирджиния.  \r\nОплаквайки се от това, което нарече „нова фалшива статия в проваления „The New York Times“, Тръмп написа: „Ако президентът Обама беше направил сделките, които аз сключих, както за границата, така и за икономиката, корумпираните медии щяха да ги приветстват като невероятни, щеше да бъде обявен национален празник“. \r\n*** \r\nМат Хенкок обеща да предложи „нов старт“, от който се нуждае Великобритания, след като започна кампанията си да стане следващи премиер на страната, пише изданието  „Evening Standart“ .  \r\nОчаква се в понеделник Хенкок да заяви, че страната се нуждае от лидер „не само за следващите шест седмици или шест месеца, но и за следващите шест и повече години“.  \r\nПонастоящем пълен аутсайдер, да поеме поста на Тереза Мей като лидер на консерваторите, Хенкок ще каже, че иска кампанията му „да бъде за бъдещето на Великобритания“, добавяйки, че „в сърцето на всеки човек има някакви ценности“, а ролята на правителството „е да им помогне да се освободят“.  \r\nХенкок ще заяви, че мотото му е „да се движи бързо и да прави нещата да се случват“.  \r\nСпоред Хенкок, „не можем да остави тази разумна страна, да навлезе в нова епоха на нихилизъм и тесен национализъм“.  \r\nХенкок ще заяви,че отказва да бъде „лидер предлагащ опростени или популистки решения за такава дълбока промяна. Вместо това, предлага една емоционално заредена платформа за подобряване на живота“.  \r\nСпоред Хенкок, „някои хора казват, че тези промени са твърде големи и неизбежни за нас, за да направим нещо по въпроса. Аз казвам, че ние сме господари на собствената си съдба и можем да спечелим тази битка“.", "date": "2019.06.10", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/06/10/2668122/reuters-vodeshti-tehnologichni-kompanii-sa-zabranili-na-personala-si-kontakti-s-huawei.html", "text": "Няколко големи технологични компании в САЩ и други страни, са забранили на свои служители да контактуват с колеги от китайската компания Huawei, на фона на санкциите наложени на компанията от администрацията във Вашингтон, предаде агенция  Reuters .  \r\nКомпании, като Intel I Qualcomm, както и южнокорейската LG Uplus, и ред други големи предприятия, са забранили на своите служители неформалните контакти със служители на Huawei, в това число съвместните обсъждания, засягащи новите технологични стандарти.  \r\nСрещите между служители на технологични компании са обичайна практика, но сега много компании се опасяват от възможно недоволство от страна на правителството на САЩ, въпреки че властите във Вашингтон не са налагали никакви ограничения на контакти от този род, допълва агенцията.   Светлин Божков", "date": "2019.06.10", "title": "Reuters: Водещи технологични компании са забранили на персонала си контакти с Huawei"}
{"url": "http://www.focus-news.net/news/2019/06/10/2668119/sport-lyuis-hamiltan-specheli-sastezanieto-za-golyamata-nagrada-na-kanada.html", "text": "Люис Хамилтън с Мерцедес спечели състезанието за Голямата награда на Канада. Британецът победи в драматично състезание, след наказание за Себастиан Фетел.  \r\nГерманският пилот на Ферари завърши първи, но му беше наложена санкция от пет секунди към крайното му време и той остана на второ място, след Хамилтън.  \r\nТрети завърши втория пилот на Ферари Шарл Льоклер.  \r\nТова е пета победа за Хамилтън от началото на сезона.", "date": "2019.06.10", "title": "Спорт: Люис Хамилтън спечели състезанието за Голямата награда на Канада"}
{"url": "http://www.focus-news.net/news/2019/06/10/2668124/tass-yuzhna-koreya-i-velikobritaniya-postignaha-dogovorenost-za-sporazumenie-za-svobodna-targoviya.html", "text": "Южна Корея и Великобритания постигнаха договореност за споразумение за свободна търговия, което трябва да обезпечи безмитния двустранен обмен на стоки, след излизането на Обединеното Кралство от Европейският съюз, предаде  ТАСС .  \r\nТова съобщиха след края на преговорите в Сеул представителят на министерството на търговията на Южна Корея Ю Мен Хи и британският министър на търговията Лиам Фокс.  \r\nЮжнокорейският представител отбеляза, че постигането на договореността „ще позволи да се предотврати нестабилността, до която би довело излизането на Великобритания от ЕС“. От своя страна Фокс заяви, че споразумението ще позволи „да се обезпечи устойчивостта на двустранната търговия и да създаде фундамент за нейния по-нататъшен ръст“.  \r\nСпоразумението носи временен характер, тъй като засега Великобритания засега не е излязла от състава на ЕС.   Светлин Божков", "date": "2019.06.10", "title": "ТАСС: Южна Корея и Великобритания постигнаха договореност за споразумение за свободна търговия"}
{"url": "http://www.focus-news.net/news/2019/06/10/2668125/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от пресцентъра на  Агенция „Пътна инфраструктура“ . Ограничения за товарни автомобили:  : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Пазарджик: \r\nОграничава се скоростта на движение по АМ „Тракия“ от км 88+264 до км 89+700 на 90 км/ч в двете посоки поради липса на маркировка и ОС в средна разделителна ивица. Срок до 14.06.2019 г.; \r\nДвижението в участъка от км 96+000 до км 96+400 посока Бургас се осъществява в активната лента поради частични ремонтни дейности на асфалтовата настилка в изпреварващата лента. Движението се регулира с пътни знаци. Срок до 10.06.2019 г. \r\nОбласт Пловдив: \r\nОграничава се движението при п.в. „Цалапица“ при км 112+334 за пътуващите до с. Цалапица и гр. Съединение поради ремонт на асфалтовата настилката. Срок до 19.06.2019 г. \r\nОбходен маршрут:  \r\n-\tпосока София – Цалапица: по АМ „Тракия“ – п.в. „Пазарджик“ при км 90+000 – гр. Пазарджик – път I-8 Пазарджик – Пловдив – кръгово кръстовище „Орта Хан“ – с. Цалапица; \r\n-\tпосока Бургас – Цалапица: по АМ Тракия – п.в. „Бенковски“ при км 121+000 – път I-8 Пловдив – Пазарджик – кръгово кръстовище „Орта Хан“ – с. Цалапица.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението в района на с. Събрано от км 229+286 до км 232+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до10.06.2019 г.; \r\nДвижението в района на с. Полско Пъдарево от км 244+000 до км 247+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 10.06.2019 г.; \r\nДвижението в участъка с. Събрано – Кермен от км 229+000 до км 268+000 посока Бургас и посока София се осъществява с повишено внимание поради машинно косене на тревни площи. Участъкът е сигнализиран с пътни знаци. Срок до 10.06.2019 г.; \r\nДвижението при п.в. „Нова Загора“ от км 240+000 до км 243+000 посока София се осъществява с повишено внимание поради машинно косене на трева. Участъкът е сигнализиран с пътни знаци. Срок на изпълнение 10.06.2019г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Деветка – Карнобат от км 308+107 до км 323+807 посока Бургас се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.06.2019 г. \r\nАМ „Хемус“:  \r\nОбласт София: \r\nДвижението по АМ „Хемус“ посока Варна от км 0+790 до км 3+170 е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканксата пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 13.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\nОбласт Благоевград: \r\nДвижението в участъка Благоевград – с. Стара Кресна от км 360+000 до км 392+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.06.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка Златна Панега – Радомирци от км 135+344 до км 151+000 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 10.06.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка п.в. „Абланица“ – граница с Област Габрово от км 51+000 до км 69+832 се осъществява с повишено внимание поради косене зад окопи. Участъкът е сигнализиран с пътни знаци. Срок до 18.06.2019 г. \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Ямбол: \r\nДвижението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nОбласт Ст.Загора: \r\nДвижението в участъка с. Осетеново – Долно Сахране от км 276+000 до км 296+000 се осъществява с повишено внимание поради полагане на напречна маркировка. Движението на МПС се осъществява с повишено внимание и съобразена скорост. Движението се регулира със пътни знаци. Срок до 10.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка комплекс „Ален мак“ – Варна от км 90+800 до км 100+100 се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 12.06.2019 г. \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 15.06.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 15.06.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът III-208: Движението по път ІІІ-208 Айтос – Провадия при км 51+900 в района на Добромир се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът III-514: Движението по път III-514 Горна Оряховица – Велико Търново от км 44+100 до км 48+550 се осъществява с повишено внимание поради изсичане на храсти и косене на трева. Движението се регулира с пътни знаци, а при необходимост от регулировчици. Срок до 10.06.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента с последователно пропускане поради извършване на превантивен ремонт. Движението се регулира със светофарна уредба, пътни знаци и регулировчици. Срок до 27.07.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 14.06.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 14.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-601: Движението по път III-601 гр. Кюстендил – ГКПП „Олтоманци“ от км 0+000 до км 27+000 се осъществява с повишено внимание поради косене на трева и рязане на храсти. Участъкът е сигнализиран с пътни знаци. Срок до 10.06.2019 г.; \r\nПът III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 10.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът IІІ-357: Движението по път ІІІ-357 Орешак – Априлци от км 7+400 до км 10+000 се осъществява с повишено внимание поради ремонтни дейности по ограничителни системи. Водачите да се движат със съобразена скорост. Срок до 14.06.2019 г; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 15.06.2019 г. \r\nОбходен маршрут: За движещите се в посока Доктор Йосифово – Монтана по РП ІІІ-112 Д-р Йосифово – Славотин пътно кръстовище с MON 2158 Долна Рикса-Клисурица до кръстовището с РП І-1/Е-79/ при км 89+036 по РП І-1/Е-79/ Винище-Долна Вереница-Пътен възел при км 108+392 по РП112 – Студено буче – и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 13.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-842: Движението по път III-842 Юндола – Голямо Белово от км 0+000 до км 21+500 се осъществява в една лента поради ремонт на асфалтовата настилка. Движението се регулира с пътни знаци. Срок до 10.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Перник – Филиповци от км 4+000 до км 31+000 се осъществява с повишено внимание поради косене на тревни площи. Движението се регулира с пътни знаци. Срок до 14.06.2019 г.; \r\nПът III-605: Движението по път III-605 Батановци – Ноевци се осъществява с повишено внимание от км 3+000 до км 14+000 поради косене на тревни площи. Движението се регулира с пътни знаци. Срок до 14.06.2019 г.; \r\nПът III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 14.06.2019 г.; \r\nПът III-637: Движението по път III-637 Мрамор – Видрар от 10 до 12 км се осъществява в една лента поради почистване на свличане на земни маси. Участъкът е сигнализиран с пътни знаци. Срок до 14.06.2019 г.; \r\nПът III-811: Движението по път III-811 Арзан – Пали лула от км 30+000 до км 43+000 се осъществява с повишено поради косене на тревни площи. Движението се регулира с пътни знаци. Срок до 14.06.2019 г.; \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 14.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка. Срок до 10.06.2019 г.; \r\nПът ІІ-52: Движението по път II-52 Деков – Бяла вода от км 71+500 до км 79+800 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-301: Движението по път III-301 Левски – Асеновци от км 9+300 до км 11+700 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-303: Движението по път III-303 Аспарухово – Градище в участъка на от км 7+100 до км 18+500 800 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-304: Движението по път III-304 Изгрев – Бацова махала - (Новачене-Дебово) в района на с. Изгрев при км 4+000 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-3402: Движението по път III-3402 Пордим – Вълчи трън от км 19+100 до км 25+500 се осъществява с повишено внимание поради преместване на пътни знаци. Срок до 10.06.2019 г. \r\nПът ІII-3501: Движението по път III-3501 Згалево – Каменец от км 11+500 до км 29+700 се осъществява с повишено внимание поради преместване на пътни знаци. Срок до 10.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 14.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 14.06.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Професор Иширково – гр. Дулово от км 13+500 до км 30+500 се осъществява в една лента поради частични ремонтни дейности на асфалтовата настилка. Участъкът се регулира с пътни знаци, конуси и регулировчици. Срокът до 10.06.2019 г \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино от км 0+000 до км 15+150 се осъществява в една лента поради ремонт на подпорни стени. Движението се осъществява съобразно създадената организация на движение. Срок до 12.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nПът ІIІ-867: Движението по път ІІІ-867 Мадан – Златоград от км 13+800 до км 25+000 се в една лента поради ремонт на подпорни стени. Движението се регулира с пътни знаци. Срок до 12.06.2019 г.; \r\nПът ІIІ-8652: Движението по път ІІІ-8652 Бял извор – Неделино – Златоград от км 8+620 до км 28+965 се осъществява в една лента поради ремонтни дейности на асфалтовата настилка. Движението се осъществява съобразно създадената организация на движение. Срок до 12.06.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 е ограничено поради ремонтни дейности на асфалтовата настилка. Движението се пропуска през 2 часа. Срок до 14.06.2019 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 11.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 14.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на асфалтовата настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 12.06.2019 г.; \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.;  \r\nПът III-667: Движението по път III-667 с. Плодовитово – с. Градина от 0+000 до 1+473 се осъществява в една лента поради частични ремонтни дейности на асфалтова настилка. Движението се регулира от временни пътни знаци. Срок до 10.06.2019 г.; \r\nПът III-5601: Движението по пьт III-5601 гр. Шипка – с. Дунавци от км 0+000 до км 7+300 се осъществява с повишено внимание поради полагане на напречна маркировка. Движението на МПС да бьде с повишено внимание и съобразена скорост.  \r\nДвижението се  регулира сьс пътни знаци. Срок до 10.06.2019 г. \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сладък Кладенец се осъществява в една лента поради косене на тревни площи. Срок до 15.06.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът II-48: Движението при п.в. „Омуртаг“ с път I-4 Велико Търново – Търговище посока Омуртаг се ограничава поради ремонтни дейности на асфалтовата настилка. Движението се осъществява през отбивката за с. Горна Хубавка. Участъкът е сигнализиран с пътни знаци. Срок до 10.06.2019 г. \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Т", "date": "2019.06.10", "title": "Актуална пътна обстановка"}
{"url": "http://www.focus-news.net/news/2019/06/10/2668123/gd-granichna-politsiya-trafikat-e-normalen-na-vsichki-granichni-punktove.html", "text": "Трафикът е нормален на всички гранични пунктове. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия, Северна Македония, Гърция, Турция и Румъния трафикът е нормален на всички гранични контролно-пропускателни пунктове. От 9 юни на ГКПП Златарево е възстановено преминаването на товарни автомобили и в двете посоки.  Фериботът Оряхово - Бекет превозва само товарни автомобили.", "date": "2019.06.10", "title": "ГД „Гранична полиция“: Трафикът е нормален на всички гранични пунктове"}
{"url": "http://www.focus-news.net/news/2019/06/10/2668126/predstoyashti-mezhdunarodni-sabitiya-za-10-yuni-2019-agentsiya-fokus.html", "text": "***  Развитие на политическата криза в страната \r\n***  Международна конференция на профсъюзите \r\n***  Алексис Ципрас ще поиска от президента да разпусне парламента и да насрочи избори за 7 юли \r\n***  Визита на саудитския министър на енергетиката  \r\n***  Тримесечна среща на борда на Международната агенция за атомна енергия \r\n***  Краен срок за представяне на кандидатури за лидер на Консервативната партия \r\n***  Международен американски икономически форум \r\n***  Визита на германския външен министър Хайко Маас", "date": "2019.06.10", "title": "Предстоящи международни събития за 10 юни 2019  (Агенция \"Фокус\")"}
{"url": "http://www.focus-news.net/news/2019/06/10/2668103/tass-predsedatelyat-na-parlamenta-na-moldova-zayavi-che-toy-nyama-da-bada-razpuskan.html", "text": "Председателят на парламента на Молдова Зинаида Гречани заяви, че институцията няма намерение да прекратява работа и ще вземе важни решения, въпреки указа за разпускането му, подписан от и.д. премиер Павел Филип, предаде  ТАСС .  \r\n„Ние не се подготвяме за предсрочни избори. Мисля, че утре ще утвърдим генералния секретар на парламента и ще започнем работа по приемане на други законодателни инициативи. Ние нямаме намерение да разпускаме парламента, той е дееспособен и е избран законно“, заяви Гречани. Тя припомни за позицията на ЕС, който в събота обяви готовност да работи с „легитимно правителство“.  \r\n„Аз мисля, че ние сме длъжни да заседаваме всеки ден. Нашата цел е да обезпечим сигурността“, допълни Гречани. По нейните думи, сред приоритетите на депутатите са – определяне на дата за местните избори, връщане към пропорционална избирателна система и други важни въпроси.   Светлин Божков", "date": "2019.06.10", "title": "ТАСС: Председателят на парламента на Молдова заяви, че той няма да бъда разпускан"}
{"url": "http://www.focus-news.net/news/2019/06/10/2668118/plovdiv-fotoizlozhba-za-ezhednevieto-v-kv-stolipinovo-shte-bade-predstavena-v-doma-na-kulturata-na-11-yuni.html", "text": "Пловдив. Фотоизложба за ежедневието в кв. „Столипиново“ в Пловдив ще бъде представена в Дома на културата на 11 юни. Това съобщиха за  Радио „Фокус“ – Пловдив  от Фондация „Пловдив 2019“. Фотоизложбата със заглавие „Махалата в града“ ще представи на посетителите 1000 снимки и фотоколажи, събрани от деца в „Столипиново“, ще разкаже за живота и ежедневието в квартала. Изложбата показва семейни снимки, архиви и вестници, карти и материали и ще остане в сградата на Дома на културата до края на юни. През есента ще се премести в ОУ „П. Славейков”. В деня на откриването представители на Клуба на младите изследователи към фондация „Рома-Пловдив“ ще влязат в ролята на гидове, за да споделят с посетителите неразказаните истории зад всяка снимка. Като съпътстващи инициативи клубът инициира дискусии за културата на ромите и турците, пространствената сегрегация, бариерите, възможностите и нагласите за интеграция между етническите общности. \r\nПроектът, като част от програмата на „Пловдив – Европейска столица на културата 2019“ има за цел да активизира творческия потенциал на децата в кв. „Столипиново“, също и задълбочена работа с различни общности. Официалното откриване ще се състои в 11.30 часа на 11 юни.", "date": "2019.06.10", "title": "Пловдив: Фотоизложба за ежедневието в кв. „Столипиново“ ще бъде представена в Дома на културата на 11 юни"}
{"url": "http://www.focus-news.net/news/2019/06/10/2668128/nimh-predi-obyad-shte-bade-slanchevo-v-sledobednite-chasove-na-mnogo-mesta-shte-ima-kratkotrayni-valezhi.html", "text": "Днес преди обяд ще е предимно слънчево. Около и след обяд ще се развива купеста и купесто-дъждовна облачност, на много места, ще има краткотрайни валежи, придружени с гръмотевици и временно усилване вятъра. Възможни са и градушки. По-интензивни ще са явленията в Централна България. Ще духа слаб до умерен североизточен вятър. Преобладаващите максимални температури ще са между 24° и 29°. Атмосферното налягане ще се понижи, доближавайки се до средното за месеца. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще преобладава слънчево време. Ще се развива купеста и купесто-дъждовна облачност. На отделни места около и след обяд ще превали и прегърми. Максималните температури на въздуха ще са между 24° и 27°. Температурата на морската вода е от 19° на север, до 24° на юг. Вълнението на морето ще е 1-2 бала. \r\n.Над планините около и след обяд ще се развива купеста и купесто-дъждовна облачност и ще има краткотрайни валежи с гръмотевици. Ще духа умерен вятър от изток-североизток. Максималната температура на височина 1200 метра ще бъде около 18°, на 2000 метра 12°.", "date": "2019.06.10", "title": "НИМХ: Преди обяд ще бъде слънчево, в следобедните часове на много места ще има краткотрайни валежи"}
{"url": "http://www.focus-news.net/news/2019/06/10/2668127/predstoyashti-sabitiya-v-stranata-za-10-yuni-agentsiya-fokus.html", "text": "*** \r\nОт 11.30 часа в Гербовата зала на „Дондуков 2“ президентът Румен Радев ще удостои Ерик Рубин – посланик на САЩ в България, с орден „Стара планина“ първа степен.  \r\n*** \r\nВ 11.00 часа в МВнР вицепремиерът и министър на външните работи Екатерина Захариева ще приеме на разговор на четири очи външния министър на Северна Македония Никола Димитров. В 12.30 часа ще се състои пресконференция.  \r\n*** \r\nОт 11.00 часа в институцията на омбудсмана на ул. „Георг Вашингтон“ 22 общественият защитник Мая Манолова организира кръгла маса по повод десетките жалби на граждани и сигнали от неправителствени организации и адвокати за неравноправни клаузи в договорите на фирми за бързи кредити. От 15.00 часа Мая Манолова инициира в институцията четвърта среща с експерти и граждани за мръсния въздух, на която отговорните институции ще отчетат какво са реализирали от заявените на предишните три срещи мерки за борба с проблема. \r\n*** \r\nОт 18.30 часа в Централния военен клуб на бул. „Цар Освободител“ 7 българският еврокомисар по цифровата икономика и общество Мария Габриел ще бъде специален гост на тържествената закриваща церемония и гала вечер по случай 100-годишнината на глобалната организация Джуниър Ачийвмънт. Тя ще връчи награди на отличилите се учебни компании в 11-ото издание на Младежкия бизнес форум „Изгряващи звезди“ 2019.  \r\n*** \r\nОт 11.00 часа в централата на АБВ ще се състои пресконференция на партията. Темата е \"В навечерието на пореден скок на цените на тока, кои са всъщност реалните проблеми в енергетиката, кой е отговорен за тях и как можем да ги предотвратим?\". Участие ще вземат председателят на АБВ Румен Петков и зам.-председателят на партията Любомира Ганчева. \r\n*** \r\nВ 10.30 часа в зала 1 на Столична община Николай Стойнев - председател на комисията по икономика и собственост ще даде информация за посоките на развитие на общинските дружества, а д-р Веселин Милев - председател на комисията по здравеопазване за състоянието на общинските лечебни заведения. \r\n*** \r\nОт 9.00 часа 12 състав на Специализирания наказателен съд ще гледа делото за организиране и ръководене на престъпна група срещу Гриша Г., Данаил Г., Емилия С., Ивайло Т., Камелия М., Милко М., Милко Т., Тодор Й., Ичко Л. и Красимира Г. \r\n*** \r\nОт 9.00 часа 22 състав на Специализирания наказателен съд ще гледа производство по чл. 65 по НПК срещу Слави Ж. и Томи А.  \r\n*** \r\nОт 9.00 часа 16 състав на Специализирания наказателен съд ще гледа производство по чл. 65 по НПК срещу Драгомир К. и Младен Р.  \r\n*** \r\nОт 9.30 часа 6 състав на Специализирания наказателен съд ще гледа делото за организиране и ръководене на престъпна група срещу Петко С., Иван Й., Кристиян Д., Габриел Б., Борислав Й., Димитър Б., Вергил С., Ангел К., Калчо С., Борислав А., Валери В., Васил И., Васил С., Илия У., Красимир П., Петър В., Сотир П. и Стефан Г.  \r\n*** \r\nОт 9.45 часа 2 състав на Специализирания наказателен съд ще гледа делото за организиране и ръководене на престъпна група срещу Огнян М., Георги И., Томи Р., Еленко С., Захари Т., Михаил Г., Николай П., Таньо Т., Георги Е., Емануил Г., Николай Д., Валентин С., Ели С. и Уляна Ш.  \r\n*** \r\nОт 11.00 часа 16 състав на Специализирания наказателен съд ще гледа делото за организиране и ръководене на престъпна група срещу Светозар П., Антон Д., Албена А., Георги Г., Веселин С., Росица Я., Донка Г. и Георги Г.  \r\n*** \r\nОт 11.00 часа l изложбена зала „Архиви“, ул. „Московска“ 5, pа единадесети пореден път Държавна агенция „Архиви“ ще отбележи Международния ден на архивите под мотото „Проектиране на архивите през 21-ви век“. \r\n*** \r\nОт 11.00 часа в Музея на МВР на ул. „Лавеле“ №30 ще бъде представена Изложбата „140 години МВР и 25 години Международна полицейска асоциация – Секция България“. \r\n*** \r\nОт 11.00 часа в Галерия „Академия“, ул. „Шипка“ 1, ще бъде представена Колективна изложба на възпитаници на магистърска програма „Фотография“ на Национална художествена академия. \r\n*** \r\nОт 13.00 часа 5 състав на Специализирания наказателен съд ще гледа делото за организиране и ръководене на престъпна група срещу Васил Р.  \r\n*** \r\nОт 13.00 часа 3 състав на Специализирания наказателен съд ще гледа квалифицирани състави на изнудване срещу Севдалин Е. и Кирил К.  \r\n*** \r\nОт 13.00 часа 3 състав на Специализирания наказателен съд ще гледа производство по чл.65 от НПК срещу Константин Л.  \r\n*** \r\nОт 14.00 часа в градинката „Кристал“ София и Белград представят изложбата „Археологически бисери“. \r\n*** \r\nОт 14.00 часа на адрес: бул. „Цариградско шосе“ № 159 ще се проведе търг с наддаване за продажба на поземлен имот (ПИ) с идентификатор 68134.1202.982, с площ 2 591 кв. м, начин на трайно ползване „за административна сграда, комплекс“ (УПИ III от кв.13а, м. Разсадника –Бежанци) по КККР на град София и построените в него сгради. \r\n*** \r\nОт 15.00 часа 19 състав на Специализирания наказателен съд ще гледа производство по чл.65 от НПК срещу Григор Г.  \r\n*** \r\nОт 18.00 часа в зала „София” на Столична библиотека ще се състои премиера на книгата на Ралица Люцканова-Костова „Жени и чудовища. Новата женска готика – Анджела Картър и Карсън Маккълърс”. \r\n*** \r\nОт 19.00 часа в Литературен клуб „Перото” ще бъде представена книгата „Предверието и дредния кат”. \r\n*** \r\nОт 19.00 часа в Techno Magic Land (бул. “Цариградско шосе” 111Б, вход при пешеходния мост) ще се проведе церемония по връчването на наградите в Академия „Иновация в действие“ 2018/2019. \r\n*** \r\nВ 13.30 часа в зала 2 на Районния съд ще се проведе заседание по делото срещу Василка Н. Н., обвинена че е присвоила чужди пари и е съставила неистински официални документи.  \r\n*** \r\nОт 10.00 часа в хотел „Монте Кристо“ ще се проведе кръгла маса, на която ще бъдат дискутирани функциите и задълженията  на модераторите на профили, които всяка институция с регистрация на Платформата и задължен субект по ЗДОИ трябва да осигури. \r\n*** \r\nОт 11.40 часа хотел „Монте Кристо“ от Областна администрация-Благоевград ще бъде представена Платформа за достъп до обществена информация. Предвиден е брифинг за медиите. \r\n*** \r\nОт 8.00 часа в КЦ „Морско казино“ ще се проведе кастинг за статисти, които да участват в снимките на най-новия български филм „Петя на моята Петя“. \r\n*** \r\nОт 10.00 часа в пресклуба на БТА ще се състои пресконференция във връзка с предстоящия Национален  турнир по спортни танци„Болярска купа” и „Изгряващи звезди“. \r\n*** \r\nОт 9.00 до 17.30 часа в Народно читалище „Йордан Йовков – 1870 г.“ ще се проведе Летен детски център „Млади възрожденци“. \r\n*** \r\nОт 10.00 до 16.00 часа в Държавен архив – Добрич ще има Ден на отворени врати и представяне на изложба „Атрактивни документи от фонда на Държавен архив – Добрич”.  Ще бъдат връчени отличията „Читател на годината” и „Приятел на архива”. \r\n*** \r\nОт 10.30 до 11.30 часа в Художествена галерия – Добрич ще се проведе лятна  \r\nработилница за въображение. \r\n*** \r\nОт 11.00 в Исторически музей – Карлово община Карлово Исторически Музей-Карлово представят фотодокументална изложба дарителската традиция в Карлово- Съзидание и духовност. \r\n*** \r\nОт 11.00 часа в отдел „Държавен архив” ще се състои награждаване на на-активен читател, дарител и приятел на архивите.  \r\n*** \r\nОт 17.30 часа в Малък салон, Дворец на културата, ще се състои Концерт на ученици от Обединената школа по изкуства към ОК Дворец на културата от класа на Невелина Станимирова. \r\n*** \r\nОт 19.00 часа в Театрален салон „Георги Русев“ ще се състои Концерт на хип-хоп формация „Dance Quad”. \r\n*** \r\nОт 19.00 часа в читалище ,,Съгласие\" ще се играе постановката ,,Една седмица не повече/Истински лъжи\". \r\n*** \r\nВ 9.00 часа в зала 2 на Окръжния съд ще се проведе заседание по делото срещу Мартин М. и Калоян А., обвинени, че на територията на килия в Пловдивския затвор са отнели чужди движими вещи от владението на К. В., като са употребили за това сила.  \r\n*** \r\nВ 9.00 часа в зала 1 на Окръжния съд ще се проведе заседание по делото срещу Делян Д. и Милен Д., обвинени за представяне на неверни сведения пред Областна дирекция на Държавен фонд „Земеделие“, гр. Пловдив.  \r\n*** \r\nВ 10.30 часа в зала 5 на Окръжния съд ще се проведе заседание по делото срещу Станислав П., обвинен, че при управление на товарен автомобил е нарушил правилата за движение и по непредпазливост е причинил смъртта на две лица, като деянието е извършено след употреба на  наркотични вещества.  \r\n*** \r\nВ 12.30 часа в клуба на ВМРО общинските съветници и председателят на ВМРО-Пловдив Борислав Инчев, ще дадат пресконференция. Темите на пресконференцията ще са по бюджета на Общинска фондация ''Пловдив 2019'', както и “синя зона”. \r\n*** \r\nВ 13.30 часа в зала 10 на Районния съд ще се проведе заседание по делото срещу Земфира И., обвинена за това, че е извършила непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост. Обвинена е и че е причинила на полицейски орган лека телесна повреда.  \r\n*** \r\nВ 13.30 часа в зала 1 на Апелативния съд ще се проведе заседание по дело, с което Окръжна прокуратура – Стара Загора протестира пред Апелативен съд – Пловдив срещу присъда спрямо трима души, които Старозагорският окръжен съд е признал за виновни в извършване на  убийство и опит за убийство.  \r\nНедоволни от наказанията са и всички осъдени. \r\n*** \r\nОт 13.00 часа в Зала 1 на общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 09.30 часа в офиса на ПП ГЕРБ в Сливен на адрес: ул. „ЦарОсвободител“ № 17 – Живко Минчев и Галя Вучкова ще се проведе приемна за граждани.  \r\n*** \r\nОт 10.00 часа в офиса на ПП ГЕРБ, на бул. „Цар Освободител” № 17, Народният представител от ГЕРБ и председател на Комисията по земеделието и храните в Народното събрание Мария Белова организира приемна с граждани. \r\n*** \r\nОт 10.00 часа в Зала 2 на общината пресконференция ще дадат кметът Живко Тодоров, главният архитект Виктория Грозева и проектантът инж. Трайчо Николов. Темата е - изграждане на отводнителни канали в Стара Загора. \r\n*** \r\nОт 10.00 до 12.30 часа в Детски отдел на библиотека „Родина“ ще се проведе лятна детска академия.  \r\n*** \r\nОт 17.30 часа в РБ „Захарий Княжески“ ще се състои шести национален литературен конкурс „Николай Лилиев”.  \r\n*** \r\nОт 18.00 часа в РБ „Захарий Княжески“ ще има презентация на тема  \r\n„Новите книги на Русия“ и изложба – базар на съвременна руска литература. \r\n*** \r\nОт 10.30 часа във фоайето на НЧ \"Тодор Петков 1963\" деца от ДГ №30 \"Космонавт\" ще се включат в изработването на забавни книгоразделители.  \r\n*** \r\nОт 11.00 часа в сградата на Държавен архив- Шумен  ще бъдат връчени наградите на номинираните за читател, дарител и приятел на архива. От 11.30 часа ще започне  Ден на отворените врати. \r\n*** \r\nОт 16.00 часа в зала 203 на общината ще се проведе Консултативен съвет.  \r\n*** \r\nОт 15.00 часа в зала 2 на Областна администрация Шумен  ще бъде учреден Областен съвет за хората с увреждания в област Шумен.  \r\n*** \r\nОт 15.00 часа пред Общинския културен център ще се състои  детски празник „3D Европа“. \r\n*** \r\nОт 20.00 часа в зала „Диана“ ще бъде представен Спектакълът „Кармина Бурана“.", "date": "2019.06.10", "title": "Предстоящи събития в страната за 10 юни (Агенция „Фокус“)"}
{"url": "http://www.focus-news.net/news/2019/06/10/2668106/ria-novosti-darzhavniyat-departament-na-sasht-prizova-za-politicheski-dialog-v-moldova.html", "text": "Държавният департамент на САЩ заяви, че изборите в Молдова на 24 февруари, са били конкурентни и изразяват волята на народа и призова страните в политическия конфликт към диалог, предаде  РИА Новости .  \r\n„САЩ призовават всички противостоящи се страни в Молдова да проявят сдържаност и да се договорят за път, за излизане от кризата, посредством политически диалог“, се казва в изявление на ведомството.  \r\n„Парламентарните избори на 24 февруари бяха конкурентни и се придържаха към спазване на основните права на човека. Волята на молдовския народ, изразена на тези избори, трябва да се спазва без намеса“, подчертаха от американското външнополитическо ведомство, като обещаха на Молдова по-нататъшна подкрепа.   Светлин Божков", "date": "2019.06.10", "title": "РИА Новости: Държавният департамент на САЩ призова за политически диалог в Молдова"}
{"url": "http://www.focus-news.net/news/2019/06/10/2668131/ombudsmanat-maya-manolova-svikva-forum-za-problemite-na-grazhdanite-s-barzite-krediti.html", "text": "Омбудсманът Мая Манолова организира кръгла маса по повод десетките жалби на граждани и сигнали от неправителствени организации и адвокати, в които алармират за наличие на неравноправни клаузи в договорите на фирми за бързи кредити, с които пряко се нарушават правата на потребителите. Това съобщиха от пресофиса на  омбудсмана . Форумът ще се състои от 11.00 часа в институцията на омбудсмана на ул. „Георг Вашингтон“ 22.  \r\nСред констатираните проблеми, които ще се дискутират, са прекомерните лихви и такси, едностранната промяна на дължима лихва, осигуряването на банкова гаранция или поръчител, който да отговаря на свръхизисквания, на такси за експресно отпускане на кредит, за домашно посещение за подписване на договор или на друго удобно място, неподновяването на застраховка и др.  \r\nЧеста практика е фирмите за бързи кредити да не извършват задълбочени проверки за кредитоспособността на клиента, което води до отпускане на значителни финансови средства на неплатежоспособни лица. Лоша практика на небанковите институции е и непредоставянето на точна, достатъчна и своевременна преддоговорна информация, както и наличието на редица нарушения на формата и съдържанието на договорите за кредит. \r\nОще по-притеснителни са жалбите до институцията на омбудсмана, в които се посочва, че дружества, за които са подадени сигнали през последните години, продължават да предлагат договори за кредит със същите неравноправни клаузи, по които съдът се произнесъл с влезли в сила съдебни актове за тяхната неравноправност. \r\nВъв форума са поканени да участват депутати, представители на Комисията за защита на потребителите, Българската народна банка, Комисията за финансов надзор, Висшия адвокатски съвет, Асоциацията за отговорно небанково кредитиране, Камарата на частните съдебни изпълнители, Асоциацията на колекторските агенции в България, Сдружение за правна помощ на потребителите, Българска национална асоциация „Активни потребители“, съдии, адвокати и граждани. \r\nОт 15.00 часа Мая Манолова инициира в институцията четвърта среща с експерти и граждани за мръсния въздух, на която отговорните институции ще отчетат какво са реализирали от заявените на предишните три срещи мерки за борба с проблема.", "date": "2019.06.10", "title": "Омбудсманът Мая Манолова свиква форум за проблемите на гражданите с бързите кредити"}
{"url": "http://www.focus-news.net/news/2019/06/10/2668121/pregled-na-mezhdunarodnite-novini-do-6-chasa-agentsiya-fokus.html", "text": "Безредици и сблъсъци между полицията и демонстранти са регистрирани в Хонконг, предаде  AFP . \r\nСблъсъците са избухнали, след като полицията се е опитала да разпръсне демонстрантите, които протестират срещу закон за екстрадацията с Китай.  \r\nПо данни на организаторите, в протестната акция са взели участие повече от един милион души. Мероприятието беше проведено с разрешението на местните власти.  \r\nХонконг няма споразумения за екстрадация с Китай, Макао и Тайван. В момента местната администрация се подготвя да засили сътрудничеството в тази сфера. Нововъведенията ще позволят за бъдат предавани по искане на китайските власти, заподозрени за нарушаване на законите в Китай. Срещу тези мерки се обявява опозицията в Хонконг, която се опасява от засилване на контрола на Пекин над вътрешните работи в Хонконг. \r\n***  Касим-Жомарт Токаев побеждава на изборите за президент на Казахстан, като печели 70,13% от гласовете, предаде  РИА Новости .  \r\nПо данни от екзитполовете на института „Обществено мнение“, опозиционният кандидат Амиржан Мажитов печели 15,39% от подадените гласове.  \r\nСпоред данните на друга социологическа агенция „Младеж“, Токаев печели 69,94% от гласовете.  \r\nПо-рано от Централната избирателна комисия на Казахстан съобщиха, че избирателната активност на президентските избори е 77,4%. \r\n***  Върховният представител на ЕС по въпросите на външните работи и политиката на сигурност Федерика Могерини и еврокомисарят по разширяването и добросъседството Йоханес Хан направиха съвместно изявление относно създаването на нова правителствена коалиция в Молдова и одобрението на новото правителство начело с Майя Санду, публикувано на  интернет-страницата на Върховния представител на ЕС за външната политика и политиката на сигурността . \r\n„Европейският съюз възприема положително решенията, взети вчера от парламента на Република Молдова, включително относно създаването на правителствена коалиция.  \r\nЕвропейският съюз е готов да работи с демократично легитимното правителство въз основа на взаимен ангажимент за реформи и на основните принципи, залегнали в нашето споразумение за асоцииране. Зачитането на върховенството на закона и демокрацията трябва да останат стълбовете на нашите отношения. Това е преди всичко това, което гражданите на Република Молдова очакват и заслужават.  \r\nВ светлината на развитието след решенията, взети вчера от Парламента на Република Молдова, Европейският съюз силно повтаря призива си за спокойствие и сдържаност. Диалогът между демократично избраните представители трябва да остане ключът към намирането на решение на настоящата политическа криза\", се казва в изявлението \r\n***  Председателят на парламента на Молдова Зинаида Гречани заяви, че институцията няма намерение да прекратява работа и ще вземе важни решения, въпреки указа за разпускането му, подписан от и.д. премиер Павел Филип, предаде  ТАСС .  \r\n„Ние не се подготвяме за предсрочни избори. Мисля, че утре ще утвърдим генералния секретар на парламента и ще започнем работа по приемане на други законодателни инициативи. Ние нямаме намерение да разпускаме парламента, той е дееспособен и е избран законно“, заяви Гречани. Тя припомни за позицията на ЕС, който в събота обяви готовност да работи с „легитимно правителство“.  \r\n„Аз мисля, че ние сме длъжни да заседаваме всеки ден. Нашата цел е да обезпечим сигурността“, допълни Гречани. По нейните думи, сред приоритетите на депутатите са – определяне на дата за местните избори, връщане към пропорционална избирателна система и други важни въпроси. \r\n***  Държавният департамент на САЩ заяви, че изборите в Молдова на 24 февруари, са били конкурентни и изразяват волята на народа и призова страните в политическия конфликт към диалог, предаде  РИА Новости .  \r\n„САЩ призовават всички противостоящи се страни в Молдова да проявят сдържаност и да се договорят за път, за излизане от кризата, посредством политически диалог“, се казва в изявление на ведомството.  \r\n„Парламентарните избори на 24 февруари бяха конкурентни и се придържаха към спазване на основните права на човека. Волята на молдовския народ, изразена на тези избори, трябва да се спазва без намеса“, подчертаха от американското външнополитическо ведомство, като обещаха на Молдова по-нататъшна подкрепа. \r\n***  Гръцкият премиер Алексис Ципрас днес ще посети президента на страната Прокопис Павлополус, за да поиска от него да разпусне парламента и да насрочи парламентарни избори за 7 юли, предаде  ТАСС , позовавайки се на пресслужбата на гръцкото правителство.  \r\n„Премиерът Ципрас ще посети в понеделник, 10 юни, президента на републиката Павлополус, за да поиска от него да разпусне парламента и да насрочи общи избори“, се казва в прессъобщението.  \r\nСамият Ципрас по-рано вече заяви, че има намерение на 10 юни да посети президента на Гърция, за да поиска от него да насрочи парламентарни избори. Сега правителствената пресслужба посочи точното време на срещата на Ципрас с Павлополус, допълва агенцията. \r\n***  Британският външен министър и кандидат за премиерския пост Джереми Хънт получи важна подкрепа, в борбата за лидерския пост на консерваторите, предаде  ТАСС .  \r\nХънт получи подкрепа от Амбър Рад, съпредседателят на депутатската група One Nation, която обединява консерватори-центристи и идеологически противници на Брекзит без сделка.  \r\n„Аз подкрепям Джереми Хънт за бъдещ лидер на Консервативната партия и наш следващ премиер. В ролята на съпредседател на One Nation, през миналата седмица аз изслушах всички основни кандидати, когато им се наложи да се представят пред сто парламентаристи и Джереми се представи най-добре от всички тях“, заяви Рад.  \r\nТя заяви, че е била въодушевена от това, колко методично Хънт „е осъществявал подход към непредотвратими факти, свързани с безизходната ситуация около Брекзит и се е стремял да намира решения за тях“. По думите на Рад, външният министър се отнася „към предизвикателства със сеизмично равнище с увереност, майсторство, виждане и внимание към детайлите“.", "date": "2019.06.10", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/06/10/2668129/prezidentat-rumen-radev-shte-udostoi-poslanik-erik-rubin-s-orden-stara-planina-parva-stepen.html", "text": "От 11.30 часа в Гербовата зала на „Дондуков 2“ президентът Румен Радев ще удостои Ерик Рубин – посланик на САЩ в България, с орден „Стара планина“ първа степен. Това съобщиха от  прессекретариата на държавния глава . Държавното отличие е за заслугите на дипломата за развитието на българо-американските отношения.", "date": "2019.06.10", "title": "Президентът Румен Радев ще удостои посланик Ерик Рубин с орден „Стара Планина“ първа степен"}
{"url": "http://www.focus-news.net/news/2019/06/10/2668134/denyat-10-yuni-v-balgarskata-istoriya.html", "text": "През 1871 г.  Христо Ботев издава в Браила първия брой на в. \"Дума на българските емигранти\". На този ден през 1926 г.  Съветът на ОН взема решение за отпускане на бежански заем на България. На тази дата през 1964 г. в Шумен е създаден Висш педагогически институт като филиал на Софийския университет \"Климент Охридски\". През 1971 г. той става самостоятелно висше училище с три основни факултета - филологически, природо-математически и педагогически – Шуменски университет „Епископ Константин Преславски”. \r\nНа тази дата през 1966 г. е учреден е Съюзът на юристите в България (СЮБ).  2016 г.  \r\nПрезидентът на Република България Росен Плевнелиев връчва Орден „Св. св. Кирил и Методий” I степен на проф. Камен Велев, „за големите му заслуги в областта на образованието и науката“. 2006 г.  \r\nВлиза в сила новият Закон за защита на потребителите (ЗЗП). Нормативният акт има за цел да повиши нивото на потребителската защита в България и да отговори на изискването за хармонизиране на законодателството на страната с това на ЕС. \r\nЗЗП разширява кръга на защита на вече въведените със закона от 1999г. основни права на потребителите и добавя три нови - право на обезщетение за вреди, причинени от дефект на стоки; право на образоване по въпроси, отнасящи се до защитата на потребителите и право на представителство пред държавните органи, вземащи решения по въпроси, които ги засягат. \r\nЗа първи път правна уредба получават неразрешената сравнителна реклама, договорите за придобиване право на ползване върху недвижим имот за определен срок и изискванията към указанията за употреба на стоките, които се предлагат на потребителите. \r\nПо-детайлно е разписана правната регламентация на гаранциите и рекламациите. Срокът, в който потребителите могат да предявят рекламация за закупена стока, става 2 години, но с отчитане спецификата на продукта. Рекламация на услуга може да се предяви до 14 дни от откриване на несъответствието на услугата с договореното. \r\nПри договорите, сключвани извън търговския обект, е въведено изискването на потребителя да бъде предоставяна по-детайлна и пълна информация за стоките и услугите, както и правото му да се откаже от договора. 1990 г.  \r\nНа 10 и 17 юни са проведени първите свободни и демократични избори за VII ВНС. Спечелени са от БСП, която получава 52,75 % от гласовете (211 депутатски места), СДС – 36 % (144 депутатски места), ДПС - 5,75 % (23 депутатски места), БЗНС – 4 % (16 депутатски места), Отечественият съюз - 0,5 % (2 депутатски места), 2-ма независими, 1 от Отечествената партия, 1 от СДП (немарксисти). 1971 г.  \r\nГлавната дирекция на българското радио и телевизия е преобразувана в Комитет за телевизия и радио при Министерски съвет. \r\nКъм Министерството на културата е създадена Главна дирекция \"Българска телевизия и радио\" през 1964 г. През 1971 г. радиото и телевизията в България са обособени в Комитет за телевизия и радио, който е част от структурата на изпълнителната власт. От 1977 г. Българската телевизия и Българското радио придобиват статут на самостоятелни юридически лица към Комитета за наука, изкуство и култура. През 1986 г. двете медии отново са обединени в Комитет за телевизия и радио към Министерския съвет. На 6 март 1990 г. Деветото обикновено Народно събрание приема решение за временния статут на Българската телевизия и Българското радио, съгласно което двете организации се обособяват като самостоятелни институции. От 1992 г. наименованието на медията е Българска Национална Телевизия. На 10 септември 1996 г. в бр.77 на \"Държавен вестник\" е обнародван Закон за радиото и телевизията, регламентиращ нейния правен статут. 1966 г.  \r\nУчреден е Съюзът на юристите в България (СЮБ). Съюзът е основан като доброволна, независима обществена и творческа организация, обединяваща лица с висше юридическо образование. Той е правоприемник на Кооперативно дружество \"Дом на българските правници\", основано през 1925 г. \r\nСъюзът на юристите в България е най- голямата юридическа неправителствена организация с над 2550 членове- юристи от всички правни професии, организирани в 40 дружества, в цялата страна. \r\nВ своята дейност Съюзът се ръководи от демократичните принципи за гарантиране и защита на правата и свободите на гражданите, според Конституцията и международните споразумения за изграждане на страната ни като демократична и правова държава. \r\nСЮБ защитава правата и интересите на юристите, съдейства за повишаване на квалификацията им . Работи за издигане на правната култура на населението. За постигане на своите задачи СЮБ изучава ефективността на действащото законодателство и осъществява съвместна дейност с други организации на юристи, със специализирани държавни органи, научни институти и обществени организации и участва в международни прояви, свързани с дейността му. \r\nСъюзът на българските юристи членува в редица международни организации. Основната му международна дейност е свързана с две от тях – Международната асоциация на юристите демократи (МАЮД) и Европейската асоциация на юристите за демокрация и човешки права. \r\nВ МАЮД членството на Съюза на юристите в България датира от учредяването му през 1966 г. Оттогава СЮБ участва активно в дейността на асоциацията и негови представители са членове на Международното бюро. \r\nПрез 1993 г. СЮБ става един от учредителите на Европейската асоциация на юристите за демокрация и права на човека заедно с Франция, Германия, Великобритания, Италия и Швейцария. Членове на ИБ на СЮБ са и членове на Административния съвет на асоциацията. 1964 г.  \r\nВ Шумен е създаден Висш педагогически институт като филиал на Софийския университет \"Климент Охридски\". През 1971 г. той става самостоятелно висше училище с три основни факултета - филологически, природо-математически и педагогически. Днес Шуменският университет “Епископ Константин Преславски” включва в структурата си пет учебни звена (четири факултета и Педагогически колеж), в които са обхванати основните области на класическата университетска наука в хуманитарното, природоматематическото и педагогическото направление. В съответствие с държавните нормативни документи обучението на студентите се осъществява по учебни планове и програми за образователно- квалификационните степени специалист, бакалавър и магистър. 1962 г.  \r\nНародна република България установява дипломатически отношения с Цейлон (Шри Ланка). 1956 г.  \r\nОт 10 до 27 юни Московският художествен академичен театър (МХАТ) гастролира в София и Пловдив. 1945 г.  \r\nНаправен е неуспешен опит на главния секретар на БРСДП Коста Лулчев да проведе конгрес на партията и да отстрани левите сили от ръководството й. \r\nКоста Андреев Лулчев е политически и обществен деец. Роден е на 9 март 1882 г. в Оряхово. Още като юноша влиза в редовете на БРСДП, след нейното разцепление през 1903 г. преминава към широките социалисти. Един от ръководните й дейци, Лучев е избран през 1924 г. за член, а по-късно и за секретар на ЦК на БРСДП (о). От 1913 г. до 1931 г. всяка година е избиран за народен представител. След 9 септември 1944 г. като главен секретар на БРСДП е нейн представител в Националния комитет на Отечествения фронт. Представител на дясното крило в партията, през юни 1945 г. Лучев оглавява отцепилата се опозиционна БРСДП (о). Избран е за народен представител в VI ВНС. Прекратява политическата си дейност след разтурянето на опозиционните политически партии през 1947 г. 1929 г.  \r\nАрхиерейско събрание на митрополитите и епископите на Българската екзархия обсъжда възможностите за вдигане на схизмата от Екзархията. \r\nБългарската екзархия е върховна национална организация (до 1953 г.) на Българската православна църква. Тя е учредена със султански ферман на 27 февруари 1870 г. Българската екзархия е извоювана в резултат на църковно-национална борба на българския народ. През 1871 г. в Цариград Църковно- народния събор изработва екзархийски устав. На 16 февруари 1872 г. за екзарх е избран Антим I, видински митрополит. На 16 февруари 1872 г. Българската църква е обявена от Вселенската патриаршия за схизматична. Българската църква съдейства за обединението на българските земи. Воюва за културно единство и независимост на българския народ, противопоставя се на западно религиозно –политическа пропаганда. При обявяване на Руско-турската освободителна война Антим I е свален от османските власти заради симпатии към Русия и за екзарх е избран ловешкият митрополит Йосиф I. От 1915 г. Българската екзархия се управлява от Синод. През 1945 г. за екзарх е избран софийският митрополит Стефан I (до 1948 г.). От 10 май 1953 г. Българската екзархия преминава в патриаршия, за патриарх е избран пловдивският митрополит Кирил. От 1971 г. патриарх е Максим. 1926 г.  \r\nСъветът на ОН взема решение за отпускане на бежански заем на България. \r\nБългарският държавен външен заем, получен от правителството на А. Ляпчев на 21 декември 1926 г., е предоставен за настаняването и подпомагането на хилядите бежанци, дошли в България от отнетите и след Междусъюзническата война 1913 г. и Първата световна война 1914–1918 г. територии. Заемът е отпуснат от английски и американски банки и е в размер на 2 400 000 английски лири стерлинги и 4 500 000 щатски долара. Той е гарантиран от Обществото на народите, а изразходването му се контролира от комисаря на ОН французина Рене Шарон. Заемът трябва да бъде изплатен за 40 години при 7 % лихва. За да гарантира погасяването му, българското правителство е принудено да заложи част от приходите в държавния бюджет: акциза върху спирта, солта, содата, лимонадата и др. Срещу заема правителството на А. Ляпчев се задължава да предостави 132 000 ха земя за настаняването на бежанците. 1919 г.  \r\nОт 10 до 17 юни се състои първа сесия на Върховния съвет на труда към Министерския съвет. Препоръчва се въвеждане на 8-часов работен ден, направено с царски указ на 24 същият месец. 1893 г.  \r\nСъс заповед по военното ведомство е обявен Правилник за издаването и редактирането на списание „Войнишка сбирка\". \r\nСписание „Войнишка сбирка\" е първото военно литературно списание у нас. Основната му задача е да подпомага възпитанието на войниците в любов към отечеството и вярност към царя. Неоспоримо достойнство на списанието са поместените в него материали, които пресъздават героизма на българския народ по време на Сръбско-българската война. От август 1912 г. до декември 1913 г. поради избухването на Балканските войни списанието спира да излиза. 1882 г.  \r\nС княжески указ е създадено Министерство на обществените сгради, земеделието и търговията. За неговото създаване се говори още на Учредителното събрание 1879 г., то не фигурира в чл. 161. от Търновската конституция. Учредяването му става през режима на пълномощията със съгласието на държавния глава. Състои се от 3 отдела: строителен, железопътен и земеделски. Занимава се със строеж, поправка и поддръжка на всички видове пътища, мостове, крайбрежия, пристанища и др., пресушаване на блатисти местности, напояване и всички останали напоителни работи, строеж и поддръжка на сгради и др. През 1884 г. отделът земеделие и търговия преминава към Министерството на финансите. Закрито на 15 януари 1885 г., без да успее да разгърне някаква по-особена дейност. Все пак неговото дело са законопроектът за публичните търгове, законът за черкезките и татарските земи, законът за заменяне на натуралния десятък с поземлен паричен данък и др. 1871 г.  \r\nХристо Ботев издава в Браила първия брой на в. \"Дума на българските емигранти\". Мотото на вестника е \"Истината е свята. Свободата е мила.\" Христо Ботев успява да отпечата само пет броя от вестника. 1868 г.  \r\nВисоката порта предлага на Патриаршията проект от 6 точки за уреждане на българския църковен въпрос. \r\nПо нареждане на Високата порта Патриаршията свиква събор (1858 г. – 16 февруари 1860 г.), за да внесе известни промени в своето управление. На него присъстват само трима представители на българските епархии. Съборът отхвърля дори и умереното искане на “старите” за назначаване в епархиите на владици, които да знаят езика на местното население. В знак на протест българските представители отказват да подпишат протоколите на събора. Църковно-националната борба се изостря все повече. В много селища населението не приема новоназначените гръцки владици. Упорството на Цариградската патриаршия убеждава българските водачи, че народът сам трябва да отхвърли открито нейната власт. На 3 април 1860 г. (Великден) Иларион Макариополски изпълнява народната воля и не споменава на тържествената служба името на гръцки патриарх. Великденската акция повдига духа на българския народ. От всички краища на България пристигат прошения, с които народът се отказва от Патриаршията и признава за свой духовен глава Иларион Макариополски. Скоро след това той е заточен отново заедно с присъединилите се към борбата Авксентий Велешки и Паисий Пловдивски. Във всички български земи се провеждат митинги, гонят се владиците, населението не плаща църковните данъци. \r\nКритското въстание (1866-1869 г.), нарастването на революционния подем в България и преминаването на четите на П. Хитов и Филип Тотьо (1867 г.), на Хаджи Димитър и Стефан Караджа (1868 г.) в България принуждават Високата порта да разреши църковно-националния въпрос в полза на българския народ. На 28 февруари 1870 г. е издаден ферман за учредяването на Българска екзархия. 1842 г.  \r\nВ дните от 1 до 10 юни в Букурещ се провежда съдебният процес срещу организаторите на Втория браилски бунт. \r\nБраилските бунтове са революционни акции на българската емиграция в Румъния за освобождение от османско иго с ръководен център Браила. Състоят се между 1841 г. и 1843 г. Първият от тях е организиран през 1841 г. Начело на него застават сръбският капитан Владислав Татич и българинът В. Хадживълков. Участниците в него се опитват да използват влошеното външно- и вътрешнополитическо положение на Османската империя след неуспешната за Високата порта Турско-египетска война 1839 г., за да вдигнат въстание в България. За целта е замислено прехвърлянето на една чета от Влашко и Молдова на българския бряг. В организирането й взимат участие редица български търговци и занаятчии. Към тях се присъединяват и известен брой гърци. За кратко време са събрани много доброволци, закупено е необходимото оръжие. В началото на юли 1841 г. бунтът е обявен в Браила. Прехвърлянето на четата в България обаче среща въоръжен отпор от страна на румънските власти, които се страхуват от усложнение на техните отношения с Османската империя. В резултат на сблъсък между румънските граничари и българските четници около 80 души от българите са убити, а останалата част са заловени и изпратени на каторжна работа в Румъния. Само малък брой от четниците успяват да се спасят и укрият. \r\nПротиводействието от страна на румънските власти не попречва на замисъла на българските емигранти. След неуспеха на първата им акция, през август същата година те започват подготовката на нова. По това време в Браила пристига Г. С. Раковски, който се свързва с капитан Хаджи Ставри - пратеник на тесало-епирското революционно дружество, и установява контакт с главния организатор на новия бунт Г. Димитров Казак. Планът на акцията предвижда събирането на многохиляден отряд от Южна Бесарабия и вътрешността на Влашко и Молдова, който след това да мине през Браила и да увлече намиращите се там български и гръцки доброволци. Според предвидения план след като бъде разбит местния румънски гарнизон, отрядът е трябвало да се прехвърли през Дунав на българския бряг и да вдигне въстание. Румънските власти узнават за готвения план и вземат своевременни контрамерки. При опита им да арестуват през февруари 1842 г. Георги С. Раковски, който изпъква като най-главната фигура в тази акция, се стига до ново сражение със заговорниците. За да спаси заловените бунтовници, Г. С. Раковски се предава на румънските власти и е осъден на смърт. Тъй като притежава гръцки паспорт (под името Георги Македон), той е предаден на гръцките консулски власти. \r\nИ след този неуспех действията на българската революционна емиграция за организиране на чета, която да вдигне въстание в България, не престават. През 1843 г. начело на новата акция в Браила застава А. Дешев. По същото време в други градове на Румъния дейност развиват П. Иванович, капитан Ст. Радович, Н. Филиповски (капитан дядо Никола) и др. Четниците отново трябва да се съсредоточат в Браила и да преминат р. Дунав на българския бряг. Но и този път румънските власти узнават и взимат мерки за осуетяването на бунта. През септември същата година организаторите на акцията са заловени и изпратени на каторжна работа в Румъния. \r\nМакар и безуспешни, Браилските бунтове имат важно значение в националнореволюционната борба на българския народ против османското робство. Те представляват сериозен опит за сътрудничество между балканските народи в тяхната съвместна борба против Османската империя. 1041 г.  \r\nВъв въстаническия лагер на българите близо до Битоля пристига Алусиан, вторият син на българския цар Иван Владислав. Съвременните историци продължават да спорят дали неговото пристигане при въстаниците е негова собствена инициатива или е ход на ромейската дипломация. Царският произход му осигурява почетно място във въстаническия лагер. \r\nАлусиан е управител на Ерзерум. След като е заподозрян от византийците, избягва и отива при Петър Делян (син на цар Гавраил-Радомир), който вдигна въстание (1041 г.) в Западна България за отхвърляне на византийско иго. Делян го приема добре и го изпраща с войска против Солун. След неуспеха, който претърпява там, Алусиан ослепява Делян и се предава на византийците. Въстанието е потушено. На тази дата са родени: 1929 г.  \r\nРоден е Коста Димитров Цонев – български актьор. През 1952 г. завършва ВИТИЗ (НАТФИЗ) в класа на проф. Ст. Сърчаджиев. Завършил е ВИТИЗ \"Кр. Сарафов\" (сега НАТФИЗ). \r\nОт 1952 г. започва кариерата му на актьор в театъра, киното, естрадата, радиото и телевизията. \r\nПо-важни роли в театъра: Дон Жуан (\"Каменният гост\" от Пушкин); Найден Баров (\"Вяра\" от Т. Генов); Меки Ножа (\"Опера за три гроша\" от Б. Брехт); Ричард (\"Ричард ІІІ и Жак в \"Както ви хареса\" от Шекспир); Чорбаджи Петко (\"Първите\" от П.Ю.Тодоров; Героят (\"Картотека\" от Т. Ружевич); Рене Галимар (\"Мадам Бътерфлай от А.Д.Уднг). \r\nУчаства във филмите: \"Сватбите на Йоан-Асен\", \"Спасението\", \"Дом за нашите деца\", \"Земя за прицел\" и др. \r\nРоли в телевизионни постановки: \"Дон Кихот или Човекът от Ламанча\", \"Историята на един кон\", \"Делото Опенхаймер\" и др. \r\nИма три награди за най-добри роли в киното и три за най-добри роли в театъра. \r\nПрез 2001 г. започва политическата му кариера, когато се включва в листата на НДСВ за парламентарните избори и е избран за депутат в XXXIX НС. През 2005 - отново избран за народен представител (от Сливен) от листата на НДСВ. 1922 г.  \r\nРоден е Кирил Дженев – хореограф. През 1950 г. той завършва Икономическия факултет на Софийския университет “Св. Климент Охридски”. \r\nРаботи като балетмайстор в Държавния ансамбъл за народни песни и танци в София в периода (1951 г.-1969 г.). От 1969 г. до 1974 г. е консултант и постановчик в ансамбъл \"Пирин\". В годините между 1970 г.-1956 г. работи като хореограф в главна дирекция \"Българска музика\". От 1974 г. е главен художествен ръководител на Държавен фолклорен ансамбъл \"Тракия\" в Пловдив. От 1974 г. е преподавател по теория на българска хореография и български народни танци във ВМПИ в Пловдив. От 1976 г. е заместник-ректор на Института. Сред по-известните му хореографски постановки са: \"Добруджанска танцова сюита\", \"Тракийска сюита\", музикално-танцовата поема \"Пирине мой\", танците \"Куди\", \"Овчар и Юда девойка\", \"Пловдивски кокони\", импресията \"Тъжачка\" и др. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.10", "title": "Денят 10 юни в българската история"}
{"url": "http://www.focus-news.net/news/2019/06/10/2668136/sofiya-v-stolichna-obshtina-shte-se-provede-preskonferentsiya-za-sastoyanieto-na-obshtinskite-druzhestva-i-lechebni-zavedeniya.html", "text": "В 10.30 в зала 1 на Столична община (ул. „Московска 33“) ще се проведе пресконференция за състоянието на общинските дружества и лечебни заведения. Това съобщиха от  Столичния общински съвет . На нея председателят на Комисията по икономика и собственост Николай Стойнев ще даде информация за посоките на развитие на общинските дружества. Д-р Веселин Милев - председател на комисията по здравеопазване, ще представи състоянието на общинските лечебни заведения.", "date": "2019.06.10", "title": "София: В Столична община ще се проведе пресконференция за състоянието на общинските дружества и лечебни заведения"}
{"url": "http://www.focus-news.net/news/2019/06/10/2668135/sport-bostan-pobedi-seynt-luis-s-5-1-v-shestiya-mach-ot-finalnata-seriya-ot-pleyofite-na-natsionalnata-hokeyna-liga-nhl.html", "text": "Хокей на лед: Бостън победи Сейнт Луис с 5: 1 в шестия мач от финалната серия от плейофите на Националната хокейна лига (НХЛ) в Сейнт Луис. Носителят на  Купата на Стенли ще бъде определен в решаващия, седми мач от серията, който ще се проведе в нощта на 13 юни в Бостън. Шампионът се определя за 17-ти път в седем мача. Последният път това се случи през 2011 г., когато шампион стана Бостън. Четири пъти в седмия мач от финалите печелят гостите срещу 12 домакински победи, а последните два пъти спечелиха  гостите.", "date": "2019.06.10", "title": "Спорт: Бостън победи Сейнт Луис с 5: 1 в шестия мач от финалната серия от плейофите на Националната хокейна лига (НХЛ)"}
{"url": "http://www.focus-news.net/news/2019/06/10/2668137/dobrich-dvizhenieto-na-avtomobili-po-chast-ot-vtoroklasniya-pat-vladimirovo-dobrich-se-osashtestvyava-s-povisheno-vnimanie-poradi-remont-na-asfaltova-nastilka.html", "text": "Движението на автомобили по част от път II-27 Владимирово – Добрич е регулирано с пътни знаци и се осъществява с повишено внимание поради ремонт на асфалтова настилка, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Ремонтът на част от пътната отсечка ще продължи до 14 юни. В Добрич се работи по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, тихо е, температурата на въздуха е около 18 градуса.  \r\nЖулиета НИКОЛОВА", "date": "2019.06.10", "title": "Добрич:  Движението на автомобили по част от второкласния път Владимирово – Добрич се осъществява с повишено внимание поради ремонт на асфалтова настилка"}
{"url": "http://www.focus-news.net/news/2019/06/10/2668138/blagoevgrad-v-edna-lenta-se-osashtestvyava-dvizhenieto-na-glaven-pat-e-79-v-uchastaka-mezhdu-blagoevgrad-i-selo-stara-kresna.html", "text": "В една лента се осъществява движението на главен път Е-79 в участъка между Благоевград и село Стара Кресна от км 360+000 до км 392+500, поради частични ремонти на асфалтовата настилка. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ. Нормално интензивен е трафикът по главен път Е-79 и второкласен път 19 Симитли - Гоце Делчев. Няма въведени ограничения за движение и ремонтни дейности по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.06.10", "title": "Благоевград: В една лента се осъществява движението на главен път Е-79 в участъка между Благоевград и село Стара Кресна"}
{"url": "http://www.focus-news.net/news/2019/06/10/2668133/abv-shte-dade-preskonferentsiya.html", "text": "АБВ ще даде пресконференция. Това съобщиха от пресцентъра на  партията . Събитието ще се проведе от 11.00 часа в централата на ПП АБВ на улица „Врабча“ 23. Участие ще вземат председателят на ПП АБВ Румен Петков и Любомира Ганчева, зам.-председател на ПП АБВ. Тема: В навечерието на пореден скок на цените на тока, кои са всъщност реалните проблеми в енергетиката, кой е отговорен за тях и как можем да ги предотвратим?", "date": "2019.06.10", "title": "АБВ ще даде пресконференция"}
{"url": "http://www.focus-news.net/news/2019/06/10/2668139/balgarskiyat-evrokomisar-mariya-gabriel-shte-vrachi-nagradi-na-otlichilite-se-uchebni-kompanii-v-11-oto-izdanie-na-mladezhki-biznes-forum-izgryavashti-zvezdi-2019.html", "text": "Българският еврокомисар по цифровата икономика и общество Мария Габриел ще бъде специален гост на тържествената закриваща церемония и гала вечер по случай 100-годишнината на глобалната организация Джуниър Ачийвмънт. Това съобщиха от пресцентъра на  представителството на ЕК в България . Тя ще връчи награди на отличилите се учебни компании в 11-ото издание на Младежкия бизнес форум „Изгряващи звезди“ 2019. Тази година над 45 екипа от ученици и студенти, преминали предварителна селекция, се състезават в различни категории.  \r\nСъбитието ще се състои от 18.30 часа в Централния военен клуб на бул. „Цар Освободител“ 7.", "date": "2019.06.10", "title": "Българският еврокомисар Мария Габриел ще връчи награди на отличилите се учебни компании в 11-ото издание на Младежки бизнес форум „Изгряващи звезди“ 2019"}
{"url": "http://www.focus-news.net/news/2019/06/10/2668142/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се организация на движението за провеждане на футболна среща на Национален стадион „Васил Левски”. Това съобщиха от  пресцентъра на Столична община.                                                                                                                                                                Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 10.00 до 24.00 часа:  \r\n- на моста пред Национален стадион „Васил Левски”;  \r\n- на ул. „Ген. Гурко“ между бул. „Евлоги и Христо Георгиеви“ и бул. „Васил Левски“.  \r\nОт 22.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\nбул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.06.10", "title": "София: Въвежда се организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2019/06/10/2668141/miroslav-laychak-sporat-za-imeto-na-makedoniya-beshe-po-golyam-problem-ot-kosovo.html", "text": "Словашкият външен министър Мирослав Лайчак оцени, че косовският проблем не е толкова труден и може да бъде решен по-лесно, отколкото този за промяната на името на Македония. Министърът каза, че решението на косовския въпрос е в диалога между Белград и Прищина, който е блокиран заради наложените от Косово мита, цитира думите му македонската агенция  “Макфакс“ . \r\n\"Единственият начин да се реши проблемът е продължаването на диалога и международната общност трябва да направи всичко възможно, за да го постигне\", обясни Лайчак в интервю за ORF. \r\nМеждународната общност, казва Лайчак, трябва ясно да каже, че вярва в диалога и не подкрепя едностранни действия от всяка страна, която нарушава отношенията. \r\nПонастоящем сред партньорите в диалога има малко доверие, но той няма алтернатива. Диалогът решава конкретни проблеми, помага да се възстанови доверието и е насочен към европейската интеграция, обясни Лайчак.  Юлиян Марков", "date": "2019.06.10", "title": "Мирослав Лайчак: Спорът за името на Македония беше по-голям проблем от Косово"}
{"url": "http://www.focus-news.net/news/2019/06/10/2668140/api-ot-800-do-2000-ch-shte-bade-zatvorena-vrazkata-sofiya-tsalapitsa-zaradi-remont-na-patniya-vazel-pri-112-ti-km-na-avtomagistrala-trakiya.html", "text": "Започва ремонт на пътните връзки на пътен възел „Цалапица“ при 112-ти км на автомагистрала „Тракия“. Това съобщиха от пресцентъра на  Агенция „Пътна инфраструктура“ (АПИ) . Ремонтът включва подмяна на асфалтова настилка по връзките: София - Цалапица, София - Съединение, Бургас - Цалапица, Бургас - Съединение, Цалапица - Бургас, Съединение - Бургас, Цалапица - София и Съединение - София, както и ремонт на настилката на път III-8005 в участъка от п. в. „Цалапица“ до с. Цалапица. По време на ремонтните дейности пътните връзки ще се затварят поетапно.  \r\nОт 8.00 часа до 20.00 часа ще е затворена пътната връзка София - Цалапица. Обходният маршрут е: автомагистрала „Тракия“ - пътен възел „Пазарджик“ при км 90 - гр. Пазарджик - път I-8 Пазарджик-Пловдив - кръгово кръстовище - с. Цалапица. Необходимо е шофьорите да карат внимателно и да спазват стриктно пътната сигнализация.  \r\nРемонтните дейности се финансират от бюджета на АПИ по програмата за текущ ремонт. Предвидените средства за обновяване на пътните връзки на п. в. „Цалапица“ са около 400 хил. лв. с ДДС.", "date": "2019.06.10", "title": "АПИ: От 8.00 до 20.00 ч. ще бъде затворена  връзката София – Цалапица, заради ремонт на пътния възел при 112-ти км на автомагистрала „Тракия“"}
{"url": "http://www.focus-news.net/news/2019/06/10/2668130/v-mvnr-shte-se-sastoi-parvoto-zasedanie-na-savmestnata-mezhdupravitelstvena-komisiya-s-republika-severna-makedoniya.html", "text": "По покана на вицепремиера и министър на външните работи Екатерина Захариева в Министерството на външните работи ще се състои първото заседание на Съвместната междуправителствена комисия, създадена съгласно чл. 12 от Договора за приятелство, добросъседство и сътрудничество с Република Северна Македония. Това съобщиха от пресцентъра на  Министерството на външните работи . \r\nМеждуправителствената комисия е съпредседателствана от Екатерина Захариева и министъра на външните работи на Република Северна Македония Никола Димитров.  \r\nОсновна цел на заседанието е да бъде направен преглед на прилагането на подписания на 1 август 2017 г. Договор за приятелство, добросъседство и сътрудничество между Република България и Република Северна Македония.  \r\nЕкатерина Захариева ще приеме Никола Димитров на разговор на четири очи в МВнР в 11.00 часа след което ще се състоят пленарни разговори на Съвместната междуправителствена комисия.  \r\nВ 12.30 часа в МВнР ще се състои пресконференция.", "date": "2019.06.10", "title": "В МВнР ще се състои първото заседание на Съвместната междуправителствена комисия с Република Северна Македония"}
{"url": "http://www.focus-news.net/news/2019/06/10/2668146/dobrich-zapochva-uchenieto-shabla-2019-opredeleni-sa-vremenno-opasni-zoni-vav-vrazka-s-negovoto-provezhdane.html", "text": "Учението „Шабла 2019“ ще се проведе до 14 юни 2019 г. на зенитния полигон на Военновъздушните сили (ВВС) „Шабла“. Това съобщиха от пресцентъра на  Министерство на отбраната . То включва: Тактическо учение с бойни стрелби на формирования за противовъздушна отбрана (ПВО) от Българската армия, съвместни експериментални и бойни стрелби на авиационни формирования от ВВС с международно участие, стрелба с ракетен комплекс 9К79 „Точка“ и изпълнение на огневи задачи с артилерийска материална част по надводни цели от Сухопътни войски. Стрелбите са част от План за подготовката на Щаба на отбраната, Българската армия и структурите, пряко подчинени на министъра на отбраната през 2019 година. \r\nЗа времето от 08.00 часа днес до 19.00 часа на 14 юни 2019 г. активира временно опасни зони, намиращи се във въздушното пространство над полигона и прилежащата му акватория и териториалното море – между нос Калиакра, нос Карталборун и линията, отстояща на 100 км успоредно на бреговата ивица.  \r\nПредислокацията и развръщането на личния състав и техниката на дивизионите от състава на Първа зенитно-ракетна база, определени за участие в „Шабла-2019”, вече завършиха. Те заеха позиции на територията на Зенитния полигон на ВВС – Шабла, откъдето ще се проведат бойните стрелби, съвместно с формирования за противовъздушна отбрана (ПВО) на Сухопътните войски и Военноморските сили на Република България и на въоръжените сили на Република Сърбия и САЩ.  \r\nВ хода на учението са предвидени стрелби с няколко типа зенитно-ракетни комплекси (ЗРК) по радиоуправляеми, аеробалистични и парашутни мишени. От Зенитно-ракетната база участват разчети на ЗРК „Нева”, “Куб” и С-300. Пускове от полигона ще извършват още военнослужещи  от  250-а бригада за ПВО на Сърбия и от американската армия в Европа. За ръководител на стрелбите на зенитно-ракетните формирования е назначен командирът на Базата полковник Валери Ценов.", "date": "2019.06.10", "title": "Добрич: Започва учението „Шабла - 2019”, определени са временно опасни зони във връзка с неговото провеждане"}
{"url": "http://www.focus-news.net/news/2019/06/10/2668145/pregled-na-osnovnite-temi-ot-starozagorskiya-pechat.html", "text": "\"Старозагорец спечели юбилейното десето състезание по риболов, организирано от \"ТЕЦ Марица изток 2\", е водещо заглавие във вестник  \"Старозагорски новини\" . Старозагорец извади близо 17 кг риба от водите на язовир \"Овчарица\" и спечели първото място в състезанието по риболов, организирано от \"ТЕЦ Марица изток 2\" ЕАД. Сом, шаран и амур се закачиха на куката на 51-годишния Влайчо Влайчев и той заслужено оглави класирането. На престижното второ място се нареди Жеко Жеков от Ямбол, който улови в рамките на 4 часа 15.490 кг риба. В челната тройка името си записа и Йордан Ангелов от Стара Загора, който сложи на кантара 15.090 кг риба. Четвърти в класирането се нареди Тошко Тодоров от Стара Загора с улов от 14.260 кг. Петата позиция зае Георги Георгиев - също от Града на липите, който извади от язовира 12.390 кг риба, а шеста - Станимир Стоилов от Нова Загора, с улов от 10.460 кг.  \r\nПрисъдени бяха и няколко поощрителни награди. Призът \"Най-млад рибар\" получи почти 7-годишният Йордан Жеков от Ямбол. В категорията \"Най-опитен рибар\" отличието отиде при Въльо Профиров, на 78 години от Стара Загора. За \"Най-атрактивен рибар\" бе определен Станимир Станев от Нова Загора.  \r\nВ състезанието се включиха близо 80 рибари от различни градове на страната. Участници имаше от Пловдив, Бургас, Ямбол, Тополовград, Сливен, Стара Загора, Нова Загора, Раднево и др. Общият улов, който беше изваден в рамките на 4 часа от водите на язовир \"Овчарица\", надхвърли 200 кг.  \r\n\"Състезанието се провежда за десета поредна година и е част от социалната политика на \"ТЕЦ Марица изток 2\" ЕАД. Смея да твърдя, че добрата организация, прекрасните условия и положителните емоции са в основата на огромния интерес от страна на рибарите. Днес тук има хора от различни краища на страната. За нас това е важно, защото е показателно за отношението на хората към това, което правим. Целта ни е всички участници да се забавляват и вярвам, че тук е мястото, където могат да се откъснат от работното ежедневие и да се отдадат на любимото си хоби\", заяви заместник изпълнителният директор на централата инж. Михаил Митков.  \r\nСъстезанието продължи четири часа, като рибарите имаха право да използват единична рибарска пръчка с най-много четири броя куки. Всеки от тях можеше да хвърли захранка в своя коридор преди официалния старт на състезанието, обявен в 9:00 часа. На участниците бе разрешено използването на жива риба за стръв, а всяка уловена маломерна риба бе върната във водите на язовира, съгласно изискванията на закона. И тази година ръководството на \"ТЕЦ Марица изток 2\" ЕАД предостави възможност на всеки състезател да задържи улова си, ако желае. „Кметът Живко Тодоров е категоричен: Ще защитим интереса на старозагорци\", е друго заглавие на всекидневника. Община Стара Загора се обяви категорично против инвестиционното предложение на свищовската фирма \"Ресайкъл компани\" ЕООД да изгради цех за производство на олово в квартал \"АПК\". На нарочна пресконференция в петък кметът Живко Тодоров и неговият заместник Йордан Николов заявиха ясно позицията на Общината, която ще бъде представена по време за насроченото на 10 юни от 11 часа обществено обсъждане. \"Ще направим всичко възможно да защитим интересите на гражданите на Стара Загора. Не можем да бъдем съгласни с нито един опит за замърсяване в града и няма да позволим да бъдем заложници на интереси, които биха могли да доведат до негативен ефект за населението\", категоричен бе кметът Тодоров.  \r\nЗам.-кметът Йордан Николов представи хронологията на инвестиционното намерение до момента и официалното становище на Община Стара Загора срещу изграждането на цех за олово на територията на складовата база в квартал \"АПК\". \"Инвестиционното намерение по своя обхват, капацитет и технология е предприятие от тежката промишленост, отрасъл цветна металургия. Капацитетът на инсталациите предвижда преработка на повече от 2 800 тона суровини, които по своя състав представляват опасни отпадъци, съдържащи олово. Те нямат произход от територията на регион Стара Загора, нито се генерират от битовата дейност на общината\", е записано в становището на Общината. Друг акцент в него е, че в доклада по ОВОС и в договора за наем на терена не са описани мерки за крайно обезвреждане и възстановяване на терена след прекратяване на дейността. \"Недопустимо е да не се предвиди и локално съоръжение за пречистване на води\", обяви зам.-кметът. Той припомни, че изискването по закон предвижда подобни обекти да бъдат изграждани на отстояние не по-малко от 2 км от последната жилищна сграда. \"В този случай цехът се предвижда да бъде разположен на едва 800 метра. Наред с това площадката се намира и в непосредствена близост до животновъдни ферми и обработваеми земеделски земи.  \r\nНиколов съобщи, че в деня на общественото обсъждане ще бъде предложено на инвеститора да оттегли намерението си за изграждане на цех за олово. \"Надяваме се, че той ще се съгласи и ще оттегли своето предложение. Ако това не се случи, тогава Община Стара Загора ще предложи на Експертния съвет към РИОСВ да не одобри предложението. Ще упълномощим нашия представител да даде отрицателен вот на съвета\", обясни Николов.  \r\nКметът Живко Тодоров призова всеки гражданин, който има възможност, да присъства на обсъждането в Зала 2 на Общината и да изрази своето мнение. Той припомни, че стратегическата цел пред него и екипа му е подобряването на качеството на живота на населението в общината чрез осигуряване на благоприятна околна среда и запазване на природните дадености, което е несъвместимо с опита да бъде създадено производство с риск.  \r\n\"Как се прави цех за олово с 20 лв. уставен капитал?\", пише още в изданието. Инвеститорът в Стара Загора се оказа роднинска фирма с \"Еко Трейдинг къмпани\", провокирала скандала със 111 тона опасни отпадъци в Свищов. Колкото и да се опитваха медиите да разберат какъв е размерът на инвестицията, която регистрираната в Свищов фирма \"Ресайкъл Компани\" ЕООД ще направи в Стара Загора за изграждане на цех за производството на олово, отговор не получиха. А питането ни беше провокирано от факта, че фирмата, регистрирана на 18.07.2017 г. с уставен капитал от 20 лв., внесе инвестиционно предложение за строеж и оборудване на предприятие от тежката промишленост - за производство на нерафинирано олово чрез термо-химични методи на редукция на оловносъдържащи отпадъци. Тоест за минимум шестцифрена инвестиция.  \r\nСправката в Търговския регистър сочи, че при регистрацията на \"Ресайкъл Компани\" на 18.07. 2017 г. едноличен неин собственик е бил Георги Николов Матров, който е управлявал фирмата заедно с Йордан Георгиев. Пет месеца по-късно (на 15.12.2017 г.) Георги Николов продава дяловете си на Йордан Георгиев от Велико Търново, а след това седалището на фирмата е преместено от Свищов в София.  \r\nХипотетично подобни покупко-продажби на дялове и промяна на седалища са често срещани процеси в българския бизнес... само че в периода на трансформацията на \"Ресайкъл Компани\" - от 18.07.2017 г. (регистрация) до 15.12.2017 г., в Свищов се случва инцидентът, който провокира общественото внимание.  \r\nСтава въпрос за 111 тона опасен промишлен отпадък от преработка на оловни акумулатори, изхвърлен незаконно в покрайнините на крайдунавския град. По сигнал на местния кмет Генчо Генчев и последваща проверка на РИОСВ и прокуратурата става ясно, че отпадъкът е бил изхвърлен в периода 25.10. - 01.11.2017 г. Задържан е и камион, превозвал опасните товари. Установено е, че произходът на отпадъка (шлака) е от производството на завод \"Монбат рисайклинг\" в Монтана, а купувачът на отпадъка е фирма \"Еко Трейдинг къмпани\" ЕООД - собственост на двама души, единият от които е Никола Георгиев Матров. Тоест бащата на тогавашния собственик на \"Ресайкъл Компани\" ЕООД Георги Николов Матров.  \r\nКъм момента не е ясно какво точно е установила прокурорската проверка, но скандалът в Свищов беше отразен от всички медии и се предполага, че \"Еко трейдинг къмпани\" (иначе регистрирана с 10 лв. уставен капитал) е отнесла полагаемата се по закон глоба от 10 000 до 50 000 лв. Освен това е била заставена да премахне незаконно депонираните отпадъци край Свищов и да ги транспортира до регламентираните депа за обезвреждане, които у нас са две - в Пловдив и Русе.  \r\nДали това е била причината синът на Никола Матров - Георги Матров, да продаде дяловете си в \"Ресайкъл Компани\" на съуправителя си Йордан Георгиев и седалището й да бъде преместено от Свищов в София, можем само да гадаем. Но пък фактологията е категорична - двете фирми \"Ресайкъл Компани\" и \"Еко трейдинг къмпани\" са свързани с оловни отпадъци.  \r\nИ едва ли отказалият се вече от инвестиционните си намерения в Стара Загора \"Ресайкъл Компани\" е истинският инвеститор.  \r\nАко някой има проблем с оловните отпадъци или с рециклирането им, никак не беше коректно такова инвестиционно предложение да бъде отправено точно към Стара Загора... Най-малкото защото градът е препатил от криминални обгазявания, продължили години, а в организмите на много от жителите му има неразложени тежки метали, които са канцерогенни и който заедно с Русе е водещ по онкологични заболявания в България (Б.Р. констатацията не е на медията ни, а на МЗ).  \r\nПри подобна ситуация абсолютно некоректно е от \"Ресайкъл Компани\" ЕООД да заявят в Официалната си позиция за отказ от инвестиционните си намерения в събота, че ще търсят компенсация от Община Стара Загора за направени разходи и пропуснати ползи. Разходите по изготвения проект да си ги начислят на подбудителя, т.е. пожелалият да остане зад кадър истински инвеститор на цеха за олово. А що се отнася до пропуснатите ползи - такива де юре и де факто няма!", "date": "2019.06.10", "title": "Преглед на основните теми от старозагорския печат"}
{"url": "http://www.focus-news.net/news/2019/06/10/2668144/stara-zagora-v-sgradata-na-obshtinata-shte-se-provede-preskonferentsiya.html", "text": "От 10.00 часа в Зала 2 на Община Стара Загора пресконференция ще дадат кметът Живко Тодоров, главният архитект Виктория Грозева и проектантът инж. Трайчо Николов. Това съобщиха от пресцентъра на  общината . Темата е на пресконференцията е изграждане на отводнителни канали в Стара Загора.", "date": "2019.06.10", "title": "Стара Загора: В сградата на общината ще се проведе пресконференция"}
{"url": "http://www.focus-news.net/news/2019/06/10/2668143/ministar-danail-kirilov-lozan-panov-dali-e-bil-voynik-shte-namerya-nachin-da-razbera.html", "text": "Лозан Панов дали е бил войник – ще намеря начин да разбера. Това каза Данаил Кирилов, министър на правосъдието, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Той заяви позиции по следните теми: Казусът „Чората“ и осъдените полицаи; Защо ВКС отказва възобновяване на делото; Лозан Панов и политическата му пропаганда \r\nБеновска посрещна Данаил Кирилов с въпрос по актуалните събития – „В момента тече протест срещу решението на ВКС, произнесъл се след много години забавяне – полицаите, участвали в акцията по залавяне на Чората, която приключи с неговата смърт, да бъдат осъдени на по 7 години затвор. Знаете, че главният прокурор протестира това пред ВКС, но ВКС успоредно с това излезе с вече влязло в сила решение. Чисто юридически – как гледате на този казус?“. Кирилов отговори, че този процес има дълга история във времето и очевидно дори и да се приеме тезата, че полицаите са имали вина – справедливостта се постановява твърде късно и не е еднозначна спрямо вината. „Няма персонално произнасяне, индивидуализация по въпроса за вината на всеки един от полицаите. По тази причина и съдебното решение не може да се възприеме от обществото като един справедлив и еднозначен съдебен акт. Аз назад във времето, преди около месец, поисках от колегите експерти, специалисти в наказателното право да анализират процесуалните усложнения в тази връзка, с оглед на това да се провери дали министърът на правосъдието би следвало да направи искане до наказателна колегия на ВКС във връзка с процесуален проблем по този казус“ коментира министърът на правосъдието. Той поясни, че делото е започнало във Военния наказателен съд, след това е връщано многократно и в последния момент ВКС постановява съответната присъда. Кирилов подчерта, че главна дирекция „Изпълнение на наказанията“ е трябвало да преведе лицата, които са посочени в присъдата, в общежития от затворен тип, в затвор. Въпреки усложненията, всички обвинени лица са се явили за изпълнение на наказанието – не са се укривали и не са били издирвани. \r\n„Намеса ли е в работата на съда, както реагира касационния съд, сезирането на главния прокурор Сотир Цацаров с искането до ВКС за възобновяване на това дело за убийството на Ангел Димитров?“ попита Беновска. Министърът на правосъдието подкрепя това искане и той също се е интересувал дали са налице предпоставки за искане на общопринципно решение по процесуален проблем, свързан с конкретното производство. Европейският съд по правата на човека също се е произнесъл и предишното искане за възобновяване на процеса е на главния прокурор и прокуратурата като субект, осъществяващ държавното обвинение, има такива правомощия. Кирилов сподели, че не разбира по каква причина ВКС е отказал възобновяване. „Какъв е изходът оттук?“ попита Беновска. Министърът на правосъдието отговори, че е убеден в това, че ще продължат опитите за възобновяване на разследването, защото очевидно има неизяснени факти и освен това е изтекъл много сериозен период от време и събирането на доказателства е още по-трудно.  \r\nБеновска попита министъра дали полицаите ще станат жертва на противопоставянето на Лозан Панов на политиката на главния прокурор, което е публична тайна – Панов държи политически речи, опитва се да влияе на представителите на Европейската комисия, когато изготвят годишните доклади по мониторинга на България и присъединяване и сътрудничество. Кирилов заяви, че истината няма нужда от такъв метод на действия, извършвани от най-висшия представител на независимата съдебна власт. Министърът на правосъдието коментира, че е „изненадващо“, когато висши магистрати се „изкушават да водят политическа пропаганда или да защитават политически тези чрез правораздаването“. Беновска заяви, че колкото и да се изненадват всички – нищо не може да се направи, защото няма норма, по която главният прокурор, председателят на ВКС и председателят на ВАС да бъдат санкционирани за неправомерно юридическо поведение при упражняване на длъжността си. Кирилов се съгласи с това, защото конституцията дава независимост на магистратите, но отнесено към „Тримата големи“, дори да не са приети промените, които ще бъдат обявени тази седмица, има конституционни основания да се търси отговорност им, които при всички положения са магистрати и следва да спазват конституцията. Предложение за изменение на режима на отговорност на председателите на ВКС, ВАС и главния прокурор; Кой трябва да бъде сигнализиран за нарушения от страна на главния прокурор? \r\n„Вдигнете малко завесата какво ще предложите тази седмица – на министерски съвет ли ще го предложите първо или директно ще го внасяте в народното събрание и какви санкции са възможни при тази конституция срещу „Тримата големи в съдебната система“?“ попита Беновска. Министърът на правосъдието отговори, че първото представяне ще бъде в рамките на професионалните среди и на гражданските организации във формата на работната група и журналистите ще бъдат уведомени веднага след представянето, защото досега не е имало традиция да се отразяват работни формати. Беновска призова да се създаде такава традиция, защото правната комисия винаги е била достъпна. Кирилов обясни, че в парламента е бил създал и дори при заседания на работната група е било позволено отразяване, но не е имало голяма желание от страна на медиите да присъствал. Водещата отново попита дали ще може на живо да се отрази представянето, а министърът на правосъдието отговори, че ще осигури тази възможност. Беновска го поздрави и отбеляза, че това е новост в министерството на правосъдието. Кирилов сподели, че се надява колегите от работната група да не се притесняват, но нещата, които ще се дискутират, са обещани. Водещата заяви, че темата е чувствителна и трябва да бъде достъпна, както навремето се е появил неюридическия термин за дела с особен обществен интерес. Обсъждането във връзка с предложение за изменение на режима на отговорност на председателите на ВКС, ВАС и главния прокурор ще е в сряда от 14 часа в министерството на правосъдието. Беновска попита конкретно мерки за контрол и санкциониране ли ще бъдат предложени. Кирилов обясни, че става въпрос за отговорността, дали може да се води разследване и при какви обстоятелства срещу някой от „Тримата големи“ и детайлизиране на процедурата, гарантираща правата на всички лица и интереса на разследването.  \r\n„Кой може да сезира за нарушение и кой ще бъде органът, който ще бъде сезиран, за нарушения на „Тримата големи“?“ попита Беновска. Министърът на правосъдието отговори, че всеки може да сезира органа за разследване – прокуратурата. Водещата попита в случай, че някой иска да подаде сигнал срещу прокурора, той трябва да уведоми неговите подчинени и как ще избере дали да е районната, градската или върховната прокуратура. Кирилов отговори, че е предвидено такива сигнали да се подават на прокурори от специализираната апелативна прокуратура или на нейния председател. Беновска отбеляза, че възниква въпросът кой е председателя на специализираната прокуратура и дали не е поръчково назначен. Министърът на правосъдието обясни, че е предвидена защита, ако възникне такова съмнение и отказ за образуване на производство и то ще подлежи на контрол и преглед от членовете на висшия съдебен съвет.  Политическата зависимост на съдебната система и Лозан Панов; Бил ли е Лозан Панов войник? \r\nВодещата припомни, че Кирилов е председател на ВСС от 2 месеца и няколко дни, откакто е министър на правосъдието и попита какъв контрол се упражнява върху Лозан Панов, при положение, че той ходи на сбирки на „грантаджийски правителствени организации“, които имат определени политически и икономически цели, поръчани от определени олигарси, които са подсъдими в момента и се разследват, държи политически речи, среща се с представителите на Еврокомисията, опитва се да влияние на доклада за България, не желае да си предаде отчетите, както е предвидено по закон и не желае да си плати глобата, присъдена от административния съд. „Как го контролирате този Крали Марко на ВКС на правосъдието на България?“ попита Беновска. Министърът на правосъдието каза, че изразява само лично неговото мнение, че от много отдавна има основания за търсене на отговорност на Лозан Панов, но според него ВСС действа изключително правилно в този случай, защото всяка една санкция би била очаквана и би била в контекста на героизирането. „Той не отговаря, иронизира целия ВСС и е безнаказан“ подчерта Беновска. Кирилов заяви, че няма да коментира субективното отношение на Панов. Водещата сподели, че 5 години „Радио К2“ се е борило да се излъчват на живо ВСС и нещата трябва да се знаят и гледат от обществото. „Очевидно е, че в това поведение има ясна тактическа цел да се героизира поведението на Лозан Панов и този подход се използва при всеки един повод и е форма на защитна реакция“. Беновска отбеляза, че правилно го е нарекла Крали Марко и попита госта си дали не готвят Панов за следващ президент. Министърът на правосъдието заяви, че такова поведение символизира политическата зависимост в съдебната система – „да се явиш политически говорител на политически формации в качеството си на председател на ВКС – това, според мен, много сериозно обругава и дискредитира тезата за независимостта в съдебната система“.  \r\n„Като говорим за зависимости се сещам за нещо, за което и Вие ще си спомните – преди около 2 години открих, че в биографията на Лозан Панов отсъстват сведения отслужвал ли е войнишката си служба, която е била задължителна за това поколение навремето. Реших да попитам, но за да не излезе, че се интересувам преднамерено от неговите, може би, неща, които са прикрити в биографията или са пропуснати случайно, не знам - аз запитах всички първи мъже в държавата – президентите, които са живи, министър-председателя, лидерите на политическите партии, главния прокурор, председателя на ВАС и самия Лозан Панов. Не знам дали си спомняте, но резултатът беше следният – всички ми отговориха по войнишки къде точно са служили и само той не отговори след много писания, молби, отлагания на отговора. Казвам Ви този факт, защото говорите за зависимости и тук може да изскочи някаква прелюбопитна зависимост. Това не е дребнаво, това не е заяждане. Имате ли лостове да му се постави въпрос на висш съдебен съвет – ти войник служил ли си и ако си служил защо не е написано, а ако не си служил – какви са били причините“ коментира Беновска. Кирилов отговори, че този факт може да бъде обективно установен, но няма достъп до архивите и документацията и попита водещата дали намеква, че така както не е отслужил по тази причина на подава задължителната декларация. Беновска обясни, че не ги свързва механично, а го казва във връзка със зависимостите, защото има само 2 причини да бъдеш освободен от служба – болест или някаква девиация. „Искате аз да попитам Лозан Панов във формата на висшия съдебен съвет?“ попита Кирилов. Беновска потвърди и каза, че ще изпрати цялата преписка от отговори на първите мъже в политиката, за да може да се разбере по каква причина само той не е дал отговор – случайно ли е пропуснато това в биографията или всъщност не е служил. Министърът на правосъдието изрази надеждата си да се даде отговор на този въпрос, но не иска да влиза в ролята на журналист и е достатъчно, че този въпрос сега се коментира. Беновска каза, че може да става въпрос за психическо заболяване или някакъв друг вид болест, но Кирилов отбеляза, че това питане е трябвало да се случи, когато е било изслушването на Панов във висшия съдебен съвет. Беновска сподели на госта си, че е станал плах, откакто е министър на правосъдието, но ще го остави сам да реши дали да попита Панов. Проблеми с машинното гласуване \r\n„Искам да Ви сезирам за нещо. Информационно обслужване е сезирало ЦИК за несъответствие в данните при провеждане на машинно гласуване по време на изборите за Европейски парламент. Заключенията са стряскащи. От 3000 секции, в които е имало 2977 машини – 40 % от подадените бюлетини са сбъркани. Те са отстранени като невалидни гласове. В случая това не се е отразило на изборния резултат, защото става дума за около 5000 души заради ниската избирателна активност, но ако това се случи на местните избори Вие много добре си давате сметка, че всеки глас играе роля, защото там тежестта на мандата е друга. Не трябва ли да се преразгледат спешно тези данни и на базата на тях да се вземат мерки за промяна в изборния кодекс или въобще да се реши съдбата на тези машини?“ попита Беновска. Кирилов отговори, че безспорно трябва това да се случи, въпреки че са предупреждавали за евентуалните проблеми с машинното гласуване. Беновска добави, че в село с ниско образователно ниво 60 % са гласували с машина и попита министъра на правосъдието кой е гласувал там и подчерта, че това са факти от доклада на Информационно обслужване, за които е информиран и министър-председателят. Кирилов обясни, че декември и февруари месец са били притиснати във връзка с отнемане на възможността на избирателя да гласува с машини и това е било едно от сериозните изисквания на опозицията тогава и поради тази причина са преразгледани въпросите за машинното гласуване. \r\nБеновска припомни, че е поставила на министъра на правосъдието 3 задачи, защото е гореща връзката между парламента и неговото министерско кресло и това трябва да бъде осребрено. Кирилов сподели, че се чувства свързан и припомни, че и като парламентарист е бил против машинното гласуване и вицепремиерът Томислав Дончев, когато е отговарял от страна на правителството, е бил против разширяване на машинното гласуване, което е необосновано скъпо и не дава очакваните гаранции. БСП – какво предстои? \r\n„Какви са прогнозите за случващото се в БСП? Горан Брегович ще пее ли за жалейка на Нинова на Бузлуджа това лято?“ попита Беновска. Министърът на правосъдието смята, че ритмите от произведенията на Горан Брегович са силно вплетени в сюжета на вътрешнопартийния дебат в БСП, защото там има „обострен драматизъм“. „Моите прогнози не са в полза на демокрацията за вътрешнопартийния дебат. Смятам, че Нинова до последно ще използва всяка силова опция, за да се наложи. Не искам да плагиатствам от Вашето представяне, но ми се струва, че действително има приватизационен подход в политическата дейност на левицата“ коментира Кирилов. За финал Беновска попита министъра на правосъдието дали все пак ще попита за военната служа на Панов, а той отговори, че ще намери форма за изясняване на този въпрос. \r\nТака завърши разговорът на Данаил Кирилов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 9-ти юни 2019 година.", "date": "2019.06.10", "title": "Министър Данаил Кирилов: Лозан Панов дали е бил войник – ще намеря начин да разбера"}
{"url": "http://www.focus-news.net/news/2019/06/10/2668149/chez-shte-se-provede-targ-za-prodazhba-na-pozemlen-imot-i-postroenite-v-nego-sgradi-na-ul-tsar-simeon-v-sofiya.html", "text": "От 14.00 часа, ще се проведе търг с наддаване за продажба на поземлен имот (ПИ) с идентификатор 68134.1202.982, с площ 2 591 кв. м, начин на трайно ползване „за административна сграда, комплекс“ (УПИ III от кв.13а, м. Разсадника –Бежанци) по КККР на град София и построените в него сгради. Това съобщиха от пресцентъра на  ЧЕЗ . \r\nВ имота се построени следните сгради: \r\n- Сграда с идентификатор 68134.1202.982.1-  Административна сграда на 4 етажа и сутерен със  ЗП 680м², РЗП 2 720м²; \r\n- Сграда с идентификатор 68134.1202.982.4  - Столова със сутерен със  ЗП 557м²; \r\n- Сграда с идентификатор 68134.1202.982.6 - Топла връзка със ЗП16 м². \r\nАдминистративният адрес на имота е: гр. София, ул. „Цар Симеон“ №330. \r\nИмотът принадлежи към дълготрайни материални неенергийни активи - недвижими имоти, собственост на „ЧЕЗ Разпределение България“ АД. \r\nПървоначалната продажна цена на недвижимия имот е 3 500 000 лв. (три милиона и петстотин хиляди) без ДДС.    \r\nДокументация за участие в търга на стойност 24 лв. (двадесет и четири лева) с ДДС, може да бъде закупена всеки работен ден от 09.00 до 12.00 и от 13.00 до 16.00 часа на адрес бул. „Цариградско шосе“ №159 ет.2 до 6 юни 2019 г., като сумата се превежда по банкова сметка на „ЧЕЗ България” EАД,  IBAN  BG65CITI 9250 1005 0048 02  BIC/SWIFT, CITIBGSFСИТИБАНК Н.А.–клон СОФИЯ София 1000, бул. „Мария Луиза” № 2, ЦУМ Бизнес център, ет.5. \r\nДокументация за участие в търга може да се подава всеки работен ден от 09.00 до 16.00 часа в Деловодството на „ЧЕЗ Разпределение България” АД – гр. София, бул. „Цариградско шосе“ № 159 до 10.00 часа на 10 юни 2019 г. \r\nДо участие в търга ще се допускат физически и юридически лица, закупили тръжна документация и подали същата с приложени към нея всички задължителни документи, изискващи се за допускане до участие в търга до 10.00 часа 10 юни 2019 г. и внесли депозит за участие в определения срок и отговарящи на изискванията, определени в тръжната документация. \r\nТъргът ще се проведе в заседателна зала на адрес: гр. София, бул. „Цариградско шосе“ № 159.  \r\nЗа допълнителна информация: Светлана Господинова, GSM 0894 78 75 71, email: svetlana.gospodinova@cez.bg.", "date": "2019.06.10", "title": "ЧЕЗ: Ще се проведе търг за продажба на поземлен имот и построените в него сгради на ул. „Цар Симеон“ в София"}
{"url": "http://www.focus-news.net/news/2019/06/10/2668152/toplofikatsiya-sofiya-vremenno-shte-prekasne-snabdyavaneto-s-topla-voda-na-kvartalite-dianabad-iztok-i-lozenets.html", "text": "„Топлофикация София” временно ще прекъсне снабдяването с топла вода на кварталите „Дианабад“, „Изток“ и „Лозенец“ до 18 юни. Това съобщиха от пресцентъра на  дружеството . До 24.00 часа на 18 юни 2019 г. ще бъде спряна топлата вода в: жк. „Дианабад“ ,  ж.к. „Изток“ : \r\n- карето между улиците „Лъчезар Станчев”, бул. „Драган Цанков”, ул.„175” и бул. „Г.М.Димитров” / в района на КАТ-  София/ \r\n- карето между улиците „Тинтява”, бул. „Драган Цанков” и бул. „Самоков”  \r\n- карето между улиците „Еужен Поатие”, ул. „А. П. Чехов”, ул. „Тодор Стоянов” и бул. „Самоков”  ж.к. „Лозенец“ \r\n- карето в района на бул. „Пейо Яворов“, ул. „Стоян Михайловски“,   бул. „Джеймс Баучер“, бул. „Черни връх“ и бул. „Никола Вапцаров“; \r\n- карето в района на бул. „Черни връх“, бул. „Никола Вапцаров“, ул. „Козяк“,  ул. „Кишинев“ и Болница „Лозенец“; \r\n- карето в района на бул. „Черни връх“, ул. „Елин връх“, ул. „Свети Осий Кордобски“, кв. „Южен парк“, ул. „Кожух планина“, ул. „Цветна градина“ и Посолство на САЩ; \r\n- карето в района на бул. „Джеймс Баучер“, бул. „Черни връх“, бул. „Свети Наум“, ул. „Кръстю Сарафов“, ул. „Миджур“, бул. „Христо Смирненски“, ул. „Архитект Йордан Михайлов“ и площад „Велчова Завера“. \r\nИнформацията за сроковете на спиране на топлата вода и засегнатите квартали е публикувана в сайта на дружеството   и във Фейсбук  . Повече подробности клиентите могат да получат на информационния телефон в Кол центъра на компанията – 0 700 11 111.  \r\n„Топлофикация София” ЕАД поднася своите извинения на засегнатите клиенти за причиненото неудобство и разчита на тяхното разбиране.", "date": "2019.06.10", "title": "„Топлофикация София” временно ще прекъсне снабдяването с топла вода на кварталите „Дианабад“, „Изток“ и „Лозенец“"}
{"url": "http://www.focus-news.net/news/2019/06/10/2668147/atanas-bobokov-bobokovi-nyamame-cherveno-kufarche-monbat-kupihme-pogreshno-prista-oyl-finansirahme-sami.html", "text": "Бобокови нямаме „червено куфарче“, „Монбат“ купихме погрешно, „Приста ойл“ финансирахме сами. Това каза Атанас Бобоков, „Приста ойл“ и „Монбат“, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Той заяви позиции по следните теми: Как се става богат и как започва бизнесът на братя Бобокови?; Има ли „червени куфарчета“? \r\nБеновска посрещна Атанас Бобоков в студиото за пръв път. Бобоков подари на предаването книгата „Параграф 22“ с пожеланието „Без параграф 22 в българската политика и икономика“. Беновска от своя страна подари на госта си книгата с интервюто ѝ на Ахмед Доган от 1992 година, преиздадена през 2016 година.  \r\nПреминавайки към съществения разговор Беновска попита Бобоков как се става богат – момчето от русенското село Пиргово и неговия брат. „Да имаш брат е наистина предимство в бизнеса и ако двамата се разбирате и допълвате – това е едното от условията да успееш в бизнеса. Това с ябълката няма да го повтаряме – как Рокфелер си е лъскал ябълката“ коментира Бобоков. Беновска веднага по този повод му подари здрава, червена, българска ябълка, а Бобоков каза, че вместо за 30 стотинки, я продава за 50, както казвал Рокфелер. Водещата припомни, че България е била наречена нация от гнили ябълки в политиката, съдебната система и бизнеса и затова сега подарява ябълки на важните личности в държавата, за да се следи дали наистина гният в ръцете им.  \r\nВръщайки се към темата за забогатяването Беновска обърка името на брата на Бобоков и обеща да му купи риза, но всъщност реши да му подари тениската на предаването „Беновска пита“ в въпроса „Защо успяхте да натрупате състояние и да развиете такъв голям бизнес?“. „Освен с много труд, трябва да им и печеливш проект. Да се хванеш с нещо и да се надяваш да станеш богат - не се получава и донякъде има и късмет“. Беновска сподели, че работи по кампания за дуалното и професионалното образование и попита госта си как да се даде надежда на младите хора, че могат да бъдат изучени, богати и щастливи. „Ние започнахме с една дребна търговия с горива, с нафта“ започна Бобоков. Беновска го попита дали това не е по времето на контрабандните горива от Сърбия, бивша Югославия. Бобоков обясни, че там си е имало хора за тая цел, а те са купували горива от вносители и после самите те са станали такива, но след това бизнесът е станал опасен и са решили да станат производители. „94-та година не беше популярно и се смяташе, че да произвеждаш е губене на време. Тогава търговията правеше далеч повече пари. Ние решихме, че трябва да бъдем в индустрията и започнахме с производства на масла“ обясни Бобоков.  \r\nБеновска попита как им е дошла тази идея, при положение, че е той е завършил Международни икономически отношения, а брат му Право. Бобоков отговори, че в Русе е имало предприятие за масла, наели са техни инженери и за започнали да ги произвеждат те. Той обясни, че предприятието е било за масова приватизация и е било закрито, а той и брат му са създали „Приста ойл“ в края на 1993 година. „За 26 години Вие направихте шеметен рейтинг в Европа и в съседните нам държави“ коментира Беновска. Бобоков обясни, че донякъде е било случайност и късмет, защото когато са започнали да произвеждат масла и са набирали скорост в бранша – „Плама“ е фалирала. „Кой Ви финансира?“ попита водещата. „Реинвестирахме печалбата и малки кредити имахме“ отговори Бобоков. Беновска го попита каква е била първоначалната инвестиция в „Приста ойл“. Бобоков съобщи, че инвестицията е била сегашни 100 000 лева и няма нищо сложно, но трябва да има инженери, химици и най-вече идея какво се прави и къде ще се продава. „“Плама“ фалира в момента, в който ние вече можехме много и в един момент целият български пазар при вносни мита от 20 % - тоест ти просто нямаш конкуренция и това помогна на фирмата наистина да стане голяма и да гледа вече на външни пазари“ обясни Бобоков. Беновска го попита дали е получавал „червено куфарче“. Собственикът на „Приста ойл“ отговори, че не е имало куфарчета и тези с куфарчета не са успели да стигнат до голям бизнес. Беновска каза, че реално факти няма, но могат да се анализират някои събития и да се стигне косвено до изводите. Бобоков сподели, че са от неголям род Бобокови, в който има един член на ЦК на БКП, но не е пряк роднина. Той допълни, че неговите родители са безпартийни, баба му и дядо му и целият му клон. Беновска коментира, че в такъв случай е странно как се завършват Международни отношения, защото едно време е била изисквана препоръка от партийния секретар. Бобоков обясни, че е завършил Английската гимназия в Русе с 5,93 и е кандидатствал с 4 изпита. Беновска подчерта, че именно за допускане до изпити се е искало препоръка. Бобоков разказа, че само той и още един от неговия випуск са кандидатствали и не е имало голям наплив за Международни икономически отношения от техния град.  Колко са заводите на „Приста ойл“ и как е закупен „Монбат“?; Персонал – набиране и обучение \r\n„Колко завода на „Приста ойл“ имате?“ попита Беновска. Бобоков отговори, че имат 2 в Узбекистан, 2 в България и 4 фирми в чужбина, които са търговски. „Купувате, приватизирате, с какви средства завода за акумулатори и батерии в Монтана?“ попита водещата. Бизнесменът обясни, че е закупен с кредит и е една от малкото приватизации, които са били на търг, но е нямало участници, защото заводът е бил гробница, но пък с висока оценка. „Какъв експертен анализ Ви накара да участвате в този търг?“ попита Беновска. Бобоков определи това участие и покупка като грешка, защото са смятали, че каналите за реализация на двата бизнеса са допълващи се, но всъщност са с абсолютно различен живот, обслужване и производствени процедури. „Веднага решихме да оправим грешката като в много бързи темпове направихме рециклиращ завод за акумулатори – той беше първият в България. Дотогава те се изнасяха в Гърция“. Относно персонала Бобоков сподели, че е било трудно, защото работниците тепърва са се обучавали и сега за 1 месец произвеждат 2 пъти повече отколкото за цялата 1998 година и то само с 3 пъти повече хора, но това се учи в ход. Беновска каза, че по повод кампанията за дуалното и професионалното образование трябва да се отиде в завода, за да се види как в ход теорията се превръща в практика. Бобоков сподели, че трудно се намират специалисти и хората, които наемат са с общи професии и ги обучават, но за съжаление няма такива ученици в района на Монтана, Добрич и Италия, където са заводите, а в Италия това няма как да стане, защото там си работят местни хора. „Трябват ни специалисти роботизация, автоматизация, металургия… то ги няма“ каза Бобоков, но Беновска подчерта, че такива работници се създават и чрез инвестиция в тях се подпомагат и младите хора, а и е много важно освен за пазара, но и за страната ни, защото той като бизнесмен е длъжен от корпоративна и социална гледна точка да инвестира. „Имаме 900 човека персонал в България в „Приста“ и в „Монбат“, така че не е да нямаме социална функция“ коментира Бобоков. Беновска подчерта, че очакванията са към богатият и изученият – да подаде ръка. Бизнесменът сподели, че не смята, че младите хора имат интерес към индустриалните предприятия, а предпочитат сферата на компютрите. Беновска го попита в такъв случай дали след няколко години няма да затворят предприятията. Бобоков каза, че няма да затварят и ако трябва ще си внесат работници от чужбина.  \r\n„Вие сте член на КРИБ и знаете философията на „КРИБ“ – не трябва да се внасят работници“ подчерта Беновска. Бобоков се съгласи, но изтъкна като довод това, че безработицата е България е малка и няма хора за наемане, особено в Северозападна България, която е обезлюдена. „Има игра на думи и политиците използват добре думите, за да покажат видите ли бизнесът не правел нищо за професионална насоченост, за специализираните училища. Да, ще правим, но къде? Ние в Монтана нямаме. Монтана е 25 хиляди човека“ заяви Бобоков. Беновска отбеляза, че има друга теза, която ще му развие по този въпрос. Партийните субсидии и приятелите в политиката; „Безплатните продукти“ и ДДС \r\n„Партийните субсидии – по предложение на Бойко Борисов – ще се намалят на 1 левче, ако това мине“ започна темата Беновска. Бобоков изрази приветствията си към това предложение, защото е научил, че „за да останеш богат не трябва да влизаш в политиката“. „Вас Ви споменават около ВМРО – двамата братя Бобокови“ вметна Беновска. Бобоков каза, че има приятели навсякъде и не може да каже, че се е „оженил“ за някого, но сподели, че и в БСП има кадърни хора, както и във всички други партии. „Ще Ви станат много приятелите. Като няма партийни субсидии – изведнъж ще Ви се увеличат приятелите“ подчерта водещата. Бизнесменът се засмя и каза, че това е логично, а относно субсидиите се разбра, че е пропуснал референдума на Слави Трифонов и Беновска обобщи, че явно няма да си го „купува“. \r\n„Нека чуем какво каза министър-председателят на последния годишен бал на „КРИБ“, на който Вие получихте награда за качество“ помоли Беновска. \r\nБойко Борисов: „Действително съм много впечатлен и от обиколките по заводите мога да кажа, че вече България пак се завърна така, както е била преди 44-та година като една индустриална държава. Още от времето на Добри Желязков-Фабрикаджията, първите текстилни фабрики, сега вече виждате, където минете – завод до завод. И всичко произвежда, голяма част заминава за износ и това държи БВП висок. Така че, когато фактите говорят, да ги оставим да си го изговарят колегите, защото за комунистите няма по-добро от чуждите пари и за съжаление ние останахме единствените, които продължаваме да се съпротивляваме срещу думата „безплатно“. Виждате в политиката популизмът стигна дотам, че всеки се надпреварва. Дори и една либерална дясна партия като ДПС да говори за безплатни неща непрекъснато. Безплатни неща няма в живота. Безплатното за едни означава по-високи данъци за тези, които работят. Безплатни лекарства, безплатни храни, без ДДС при 10 % данък. Къде ще Ви излезе сметката накрая. Ще трябва да вдигаме данъците, но инвестициите, стабилността и това, за което говорите и посочват всички кредитни агенции е защото ние държим тези прогнозируеми данъци и ще ги държим докрая. Какво значи безплатно? Няма безплатно. Дани де Вито казваше – „най-обичам чуждите пари“. Комунистите най-обичат чуждите пари, колега Адемов.“  \r\nБеновска отбеляза, че изказването е било доста по-дълго, но ключовото е, че няма нищо безплатно и че министър-председателят не е склонен да намалява ДДС на различни видове продукти, свързани с образованието – книги, учебници, свързани със здравето и детските храни или да приеме предложението на Делян Пеевски за детски градини без такси, или това на БСП отпреди време - да се намалят данъците върху местните млечни продукти. „Как гледа бизнесът на тази работа?“ попита водещата. Бобоков отговори, че има два подхода и в ЕС има държави, в които няколко стоки, неясно как избрани, са с намален ДДС, а други твърдо имат само една ставка. „Според мен правилно сме избрали да имаме една ставка и да нямаме изключения“ заяви бизнесменът. Бобоков допълни, че има облекчения за населението, които не се коментират като например електрозахранването. „България е една от малкото държави в ЕС, даже и сигурно единствената, където токът за индустрията е по-скъп отколкото за населението. В този смисъл фирмите кредитират тока на населението“ коментира бизнесменът. Беновска отбеляза, че обикновените хора искат богатите да плащат и се оплакват, когато на тях им се вдигат цените. Бобоков подчерта, че цените не се увеличават само за масовото население, но всичко зависи от социалната политика и когато има семейства под прага на бедността – те ще получават помощи, за да могат да си плащат тока, ще им се дават въглища или дърва и за децата ще получават допълнително, за да се компенсира един ДДС.  Награда за растеж \r\n„Получихте от министър-председателя награда за растеж на „Приста ойл“ припомни Беновска. Бобоков обясни, че е за „Приста ойл“ и „Монбат“ като група и той като по-старши в съдружието я е взел, но каза, че брат му отделя повече време на „Приста ойл“. Беновска сподели, че е прочела, че гостът ѝ отделя повече време на хубавите жени, но Бобоков съобщи, че има една жена и понеже много я обича не иска тя да слуша такива неща по телевизията. Беновска подчерта, че е било важно това да прозвучи в ефир, защото жените са солидарни. Бобоков каза същото и за мъжете, а Беновска шеговито допълни, че мъжете са много солидарни, когато прикриват нещо. \r\n„Благодаря Ви за този разговор и се надявам да произтекат ползи именно за младите хора – Вие ще наберете персонал, а те ще намерят поприще“ обобщи Беновска. \r\nТака завърши разговорът на Атанас Бобоков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 9-ти юни 2019 година.", "date": "2019.06.10", "title": "Атанас Бобоков: Бобокови нямаме „червено куфарче“, „Монбат“ купихме погрешно, „Приста ойл“ финансирахме сами"}
{"url": "http://www.focus-news.net/news/2019/06/10/2668148/ivaylo-krachunov-lozan-panov-yavno-mu-e-neudobno-da-kazhe-hodil-li-e-voynik.html", "text": "Лозан Панов, явно, му е неудобно да каже ходил ли е войник. Това Ивайло Крачунов, БЛИЦ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Той заяви позиции по следните теми: \r\nПубличните личности са задължени да отговарят на такива питания, явно г-н Панов изпитва неудобство от този въпрос, не мога да си обясня по друг начин защо не дава отговор. Аз мога да кажа за себе си, че съм изкарал казарма година и половина. Това каза управителят на БЛИЦ Ивайло Крачунов в „Беновска пита” по повод упорития отказ на председателя на ВКС Панов да отговори на този въпрос пред журналисти. \r\nИвайло Крачунов припомни също, че Лозан Панов единствен от всички, чиито имена бяха замесени в т. нар. Апартаментгейт, остана без санкция. „Той много арогантно в медиите каза, че не вижда нарушения, макар че бе закупил апартамент от Артекс за много занижени цени”, изтъкна журналистът. \r\nЗа протестите срещу присъдите на осъдените за смъртта на Чората петима полицаи, Ивайло Крачунов заяви: „Това е процес, който отразявах още когато бях в криминалния отдел на в. „Труд”. Според мен петимата полицаи неправилно са осъдени. В крайна сметка се надявам в името на справедливостта тези хора да не попадат в затвора и решението да бъде преразгледано във Върховния касационен съд, макар председателят му Лозан Панов да е повече зает с политически изявления. ВСС трябва да реагира по-остро на опита на председателя на ВКС да прави политически изявления”, призова управителят на БЛИЦ. Според него от ВСС могат да образуват дисциплинарни производства и да призовават Панов по-често да дава обяснения \r\nВодещата помоли своя събеседник да коментира появата но Делян Пеевски в парламента и идеята му да се намали ДДС-то на някои основни стоки. Той отговори, че според него това е опит до си направи нещо работещо за хората, да се облекчи живота им, така че да имат по-достъпни стоки от първа необходимост. Идеята за безплатни детски градини също е добра. Крачунов изрази мнение, че ДПС стои стабилно в момента, представили са се добре на изборите. Те демонстрират отговорно и конструктивно поведение в Народното събрание. Така че ДПС дава знак за сигурност и стабилност. \r\nПо думите му в БСП вече са започнали много драматични процеси и се очакват „горещи новини, които ще отразяваме”. Станишев е бил вкаран в евролистата през пленума въпреки волята но лидера, след това социалистите са загубили евроизборите, въпреки че имат един евродепутат повече спрямо миналото издание на ЕП. „Има прегрупиране на силите около лидерката Нинова, около вътрешната опозиция”, посочи Крачунов. Водещата заяви, че й е забранен достъпът до „Позитано” 20. Събеседникът й припомни, че Румен Радев също не я допуска в сградата на президентството, което не е демократично. Беновска каза, че води дело по този случай и се радва, че вече има смели съдии, които са изискали всички необходими документи от държавния глава. \r\nСпоред него ниската активност на избирателите на изминалите европейски избори се дължи не само на факта, че те не са толкова атрактивни за българите, но и на сливането на много почивни дни около 24 май.  \r\n„Неприятно впечатление прави сливането на празнични дни, което нанася, според мен, щети на българската икономика и работодателите са прави, че това вреди на икономиката и производителността. Има достатъчно отпуски през годината, според мен е много неудачно да се сливат толкова празници - май, април, преди летните отпуски”, смята Ивайло Крачунов.", "date": "2019.06.10", "title": "Ивайло Крачунов: Лозан Панов, явно, му е неудобно да каже ходил ли е войник"}
{"url": "http://www.focus-news.net/news/2019/06/10/2668151/nimh-zhalt-kod-za-intenzivni-valezhi-i-gramotevitsi-e-v-sila-za-12-oblasti-v-stranata.html", "text": "Жълт код за интензивни валежи и гръмотевици е в сила за 12 области в страната. Това сочи справка на сайта на  Националния институт по метеорология и хидрология (НИМХ) . Предупреждението важи за областите Враца, Плевен, Ловеч, Габрово, Велико Търново, Русе, Търговище, Пазарджик, Пловдив, Стара Загора, Хасково и Кърджали. Ще има условия и за градушки. Очаква се количествата валежи на места да достигнат 20-30 л./кв.м до 50 л./кв.м. В Стара Загора, Пловдив, Пазарджик, Кърджали и Хасково валежите ще бъдат главно в планинските райони.", "date": "2019.06.10", "title": "НИМХ: Жълт код за интензивни валежи и гръмотевици е в сила за 12 области в страната"}
{"url": "http://www.focus-news.net/news/2019/06/10/2668150/veliko-tarnovo-vlizat-v-sila-merkite-za-protivopozharna-bezopasnost-po-vreme-na-vosachnata-zryalost-na-posevite-ot-zhitni-kulturi-v-svishtov.html", "text": "Със своя заповед кметът на Свищов Генчо Генчев определи мерки за противопожарна безопасност по време на „восъчната зрялост“ на посевите от житни култури, съобщиха от пресцентъра на  Общината . Мерките влизат в сила от днес. Забранява се паленето на открит огън, тютюнопушенето и паркирането на моторни превозни средства в площите с посеви и в непосредствена близост до тях от настъпването на восъчна зрялост до окончателното прибиране на реколтата и изораване на стърнищата. Забранява се  извършването на ремонтни дейности по линейните обекти, преминаващи през житни площи, през периода от восъчна зрялост до прибиране на реколтата. Извършването им се допуска след предварително уведомяване на РСПБЗН при спазване на изискванията за пожарна безопасност. Забранява се паленето на стърнища и други растителни остатъци, както и използването на открити огнеизточници в земеделските земи, и извън тях (слогове и крайпътни ивици). Юридическите лица, стопанисващи републикански, общински и частни пътища, които минават през и/или покрай житни посеви, се задължават да извършват механично отстраняване на сухите треви и храсти, горими предмети и материали в сервитута на пътя. Физическите и юридическите лица, преминаващи покрай неожънати площи, се задължават да спазват правилата и нормите за пожарна безопасност и с действията си да не предизвикват възникването на пожари. Директорът на Общинско предприятие „Чистота-Свищов” се задължава да осигури нощуването на автоцистерна /водоноска/ в района на РСПБЗН - Свищов за използването й в извън работно време, както и през почивните и празничните дни при възникване на пожари в района на Община Свищов след поискване от РСПБЗН. При неизпълнение на настоящата заповед всички физически и юридически лица носят отговорност по ЗМСМА и Наредбата за осигуряване на пожарната безопасност на територията на Община Свищов. Контролът по изпълнението на заповедта е възложен на зам.-кметът на Община Свищов Бедри Алиев и на гл. инспектор инж. Светлин Михайлов – началник на РСПБЗН Свищов.", "date": "2019.06.10", "title": "Велико Търново: Влизат в сила мерките за противопожарна безопасност по време на „восъчната зрялост“ на посевите от житни култури в Свищов"}
{"url": "http://www.focus-news.net/news/2019/06/10/2668156/burgas-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Условията за пътуване са добри – видимостта е отлична, няма затворени пътни участъци. До 14 юни е в сила ограничение в участъка Крушевец – Индже войвода от км 273+557 до км 274+300, където движението трябва да се осъществява с повишено внимание поради извършване на краткотрайни ремонтни дейности в светлата част на денонощието. До 15 юни движението в участъка Варна – Бургас в района на с. Баня от км 183+920 до км 184+595 трябва да се осъществява с повишено внимание поради ремонтни дейности на водосток при км 184+258. Движението се осъществява при стеснение на платното за движение, а максималната скорост в посочения участък е намалена на 50 км/ч. \r\nБез затруднения се осъществява движението както по пътищата в областта, така и по основните пътни артерии на Бургас. Струпване на автомобили се наблюдава по входно-изходните пътни артерии на града. В централната градска част преминаването се осъществява без забавяне. \r\nМария ПОПЧЕВА", "date": "2019.06.10", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/06/10/2668153/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция \"Фокус\" . Началото на богослужението е в 10.00 часа. Вечернята  е от 17.00 часа.  \r\nНикола ПЕТКОВ", "date": "2019.06.10", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/06/10/2668154/el-pais-ispaniya-pedro-sanches-e-gotov-da-zapochne-razgovori-za-nov-kabinet.html", "text": "Повече от месец след като спечели изборите, изпълняващият длъжността министър-председател на Испания Педро Санчес ще получи втори мандат и ще се опита да сформира правителство \"с възможно най-кратко забавяне\", пише испанският вестник  El Pais . \r\nСлед спечелването на изборите от 28 април, в които обаче не успя да си осигури парламентарно мнозинство, лидерът на Социалистическата партия (ПСОЕ) трябва да осигури подкрепа от други партии, за да получи вот на доверие в гласуване, което може да се проведе в началото на юли, според правителствени изчисления. \r\nСлед изборите крал Фелипе VI се среща с политически лидери, както се изисква от закона, за да види кой кандидат е с най-добрият шанс да бъде одобрен от Конгреса. В четвъртък монархът предложи Санчес като най-вероятния претендент и последният прие кандидатурата. \r\n\"Имам огромно чувство на благодарност към испанците и същевременно огромна отговорност\", каза Санчес, който ще инициира разговори с консервативната народна партия (НП), дясноцентристката Сиудаданос („Гражданите“) и левицата „Подемос“, за да обсъди подкрепата за ръководено от Социалистическата партия правителство. \r\n„Трябва да започнем този разговор... Няма алтернативно мнозинство“ - каза той. „Всеки е отговорен за улесняването на това правителство, по-специално на Подемос, НП и Сиудаданос. \r\nДосега действащият премиер изчакваше резултата от местните избори на 26 май, които също така дадоха победата на неговата партия, но и потвърдиха необходимостта от сключване на сделки, за да се спечели или запази властта в ключови места като Мадрид. Лидерът на НП Пабло Касадо поиска от Санчес да работи за \"управляемост и стабилност\", тъй като създаването на ново правителство не може да чака повече. \r\nФрагментираният сценарий, възникнал в резултат на тези избори, означава, че Санчес се нуждае от помощ, за да води правителството на малцинството с подкрепата за всеки отделен случай - предпочитания от него вариант - или да оглави коалиционно правителство с „ Подемос“, за коeто те настояват. Санчес каза, че целта му е да управлява \"с широк консенсус, като говори с всички\". \r\nКогато приключи с тези преговори, Санчес ще уведоми председателя на Конгреса, Меричел Батет, дали е готов да определи дата за гласуване на правителството. Ако смята, че му липсва необходимото мнозинство, за да бъде назначен отново за втори мандат, той може да откаже гласуване на новия кабинет. Това ще принуди Фелипе VI да започне нов кръг от разговори с политическите лидери и потенциално да предложи друг кандидат. Това се случи след изборите през декември 2015 г., което в крайна сметка доведе до повторно гласуване през юни 2016 г. \r\nВ полза на Санчес е фактът, че трима нови депутати в Конгреса от „Заедно за Каталония“ , които в момента са изправени пред съда за ролята си в обявяване на независимост през 2017 г., са решили да не се откажат от местата си в полза на други членове на партията, въпреки че не могат да гласуват. \r\nТова означава, че прагът за обикновено мнозинство във втория кръг на гласуване намалява до 173 гласа. Но Санчес все още ще се нуждае от подкрепа от „Подемос“ и от по-малки регионални партии като Баската националистическа партия, „Компромис“, Коалиция на Канарските острови или Регионалната партия на Кантабрия, за да бъде успешна кандидатурата му като министър-председател на Испания.  Юлиян Марков", "date": "2019.06.10", "title": "El Pais (Испания): Педро Санчес е готов да започне разговори за нов кабинет"}
{"url": "http://www.focus-news.net/news/2019/06/10/2668132/ria-novosti-ukrayna-predupredi-sreshtu-ruski-stsenarii-v-moldova.html", "text": "Министерството на външните работи на Украйна призова Молдова да предотврати \"реализацията на руския сценарий за федерализация\", цитира ведомството  РИА Новости \r\nПо-рано украинските власти многократно са обещавали да не позволят федерализация в собствената си страна. \r\n\"Като държавен посредник и гарант, Украйна е заинтересована от стабилна, демократична и европейска Молдова, готова да съдейства, ако е необходимо, в решаването на съществуващите проблеми\", заяви украинското външно министерство. \r\nМинистерството също така призова водещите политически сили на страната да действат в рамките на правната рамка и да разрешават споровете чрез политически диалог, за да се избегне насилствената конфронтация. \r\nПроруската социалистическа партия на Молдова и проевропейският блок АКУМ сформираха парламентарно мнозинство в събота след изборите през февруари и след три месеца чакане Молдова получи ново правителство. Конституционният съд обаче обяви тези решения за незаконни и назначи досегашния премиер и заместник-председателя на Демократическата партия Павел Филип за временно изпълняващ длъжността президент, за да подпише указа за разпускане на парламента и провеждане на предсрочни избори на 6 септември. \r\nВ отговор на това парламентът заяви за опит на Демократическата партия да завземе властта чрез Конституционния съд. Молдовският президент Игор Додон нарече решението на Конституционния съд да го отстрани „отчаяна стъпка за узурпиране на властта“. \r\nРуският вицепремиер Дмитрий Козак, специален представител на руския президент за развитието на икономическите отношения с Молдова, определи действията на силите, които преди са били на власт в Кишинев, като \"открито престъпни\". Както отбеляза Козак, подобни решения станаха \"очевидно потвърждение\" на позицията на Москва относно необходимостта от подобряване на политическата ситуация в Молдова. \r\nРъководителят на дипломацията на Европейския съюз Федерика Могерини и еврокомисарят по разширяването Йоханес Хан заявиха, че ЕС е приел за сведение създаването на нова управляваща коалиция в Молдова и е готова да работи със законния кабинет на министрите. Държавният департамент на САЩ също направи изявление, че изборите на 24 февруари в Молдова са конкурентни и изразяват волята на народа и Вашингтон призова за диалог партиите в политическия конфликт в страната.  Юлиян Марков", "date": "2019.06.10", "title": "РИА Новости: Украйна предупреди срещу „руски сценарии“ в Молдова"}
{"url": "http://www.focus-news.net/news/2019/06/10/2668155/kardzhali-mokri-sa-patnite-nastilki-v-oblastta.html", "text": "Мокри са пътните настилки в областта. Това съобщиха за  Радио \"Фокус\"  от ОПУ-Кърджали.  Шофьорите да се движат с повишено внимание в участъка село Калинка – град Кърджали от км 338+000 до км 342+000, поради продължаващия ремонт на улично осветление в средна разделителна ивица. Очаква се реновирането да приключи до 30 юни 2019 г. Ограничено е движението в участъка спирка „Джебел“ – п.в. „Седлари“ от км 351+415 до км 351+755 е за всички МПС.  Поставянето на предпазни мрежи на този участък по пътя за Маказа трябва да завърши до 14 юни. Обходният маршрут минава през Момчилград. Ремонтните дейности по път II-59 Карамфил – Крумовград от км 30+893 до км 36+784, изискват повишено внимание при преминаването на този участък. Ограничено е движението на МПС над 12 тона по път III-5009 Козлец – Кърджали от км 0+000 до км 26+080. Движението на входовете и изходите на Кърджали се осъществява нормално.  \r\nДарина ДЕЕНИЧИНА", "date": "2019.06.10", "title": "Кърджали: Мокри са пътните настилки в областта"}
{"url": "http://www.focus-news.net/news/2019/06/10/2668157/pregled-na-osnovnite-temi-v-dobrudzhanskiya-pechat.html", "text": "„Туристическият сезон няма да е добър за работодателите“,  съобщава на първа страница вестник  „Добруджанска трибуна“ . Цените са като миналогодишните, заплатите на работещите - по-високи, туристите - по-малко. Това означава, че очакванията за печалба от собствениците едва ли ще бъдат изпълнени. Това са коментирали пред вестника собствениците на хотели и заведения по Северното Черноморие в България. Заради политиката на правителството, която така и не е направила нищо съществено за привличане на чуждестранни туристи и облекчаване на режима на пребиваването им броят на резервациите и реално използваната база е намалял. В рубриката „Новини“ – „Кметът инж. Тошко Петков подписа договор за социалния патронаж“. 74-ма души на възраст над 65 г. ще получават здравно-социални услуги безплатно след първи юли тази година в продължение на 18 месеца. Договорът за безвъзмездна финансова помощ е в размер на над 206 560 лв. Проектът е насочен към патронажна грижа за възрастни хора и лица с увреждания в Община Добричка. Финансирането е европейско по Оперативна програма „Развитие на човешките ресурси“ за периода 2014 - 2020 година. „3000 лв. глоба за мъж източил данни от компютърната мрежа на Община Балчик“, съобщава изданието. Административното наказание е постановено за 54-годишен мъж. Той е признат за виновен в извършването на компютърно престъпление. Присъдата е постановена от Окръжния съд в Добрич. Престъплението е извършено в периода 23- 25 октомври 2012 година. Присвоена е информация, представляваща защитена от закона тайна и лични данни по смисъла на Закона за защита на личните данни. „Българе“ и приятели идват в Добрич на 19 юни с копродукцията „Как ще ни стигнат американците?“,темата е от първа страница на другия регионален вестник  „Нова добруджанска трибуна“. От 21.00 часа на сцената на Летния театър предстои премиерното представление. Това е нов сценичен проект, копродукция на Национален фолклорен ансамбъл „Българе“ и Национална импресарска мрежа. Спектакълът се реализира под патронажа на кмета Йордан Йорданов и съдействието на Община Добрич. Ще бъде представено едно интригуващо околосветско пътешествие - завладяваща феерия от емблематична музика, песни и танци от много страни – България, Турция, Гърция, Италия, Франция, Англия, САЩ и Русия. „Изложба „Настроения“ в галерия „Тихото гнездо“, съобщава изданието.  Творбите са на художника Евгени Недев. Той черпи вдъхновение за своите живописни платна от реални пейзажи, запечатал в съзнанието си - морски и планински, от храмове и дори от градския пейзаж. Често рисува от натура. „Когато съм сред природата се връщам към чистотата“, споделя той и още: „Сякаш се прераждам“. „Съвместен семинар с университета в Техеран се проведе във ВУМ“, съобщава изданието. Семинарът е бил с тема „Съвременни акценти в бизнес мениджмънта“. Представители на академичния състав на елитния техеранския университет в Иран са представили свои научни изследвания по актуални теми в сферата на управлението на бизнеса. Някои от презентациите са били на тема „Ролята на социалните медии върху социалния капитал и качеството на живот, свързано със здравето“, също „Идентифициране и приоритизиране на местните измерения на устойчивия маркетинг“. Семинарът е бил официално открит от президента на Висше училище по мениджмънт доцент Тодор Радев и неговия заместник по научната дейност професор Станислав Ивано. Техеранският университет е най-старото висше училище в Иран, с висок престиж, на световно ниво.", "date": "2019.06.10", "title": "Преглед на основните теми в добруджанския печат"}
{"url": "http://www.focus-news.net/news/2019/06/10/2668158/sofiya-shte-se-sastoi-premierata-na-knigata-na-ralitsa-lyutskanova-kostova-zheni-i-chudovishta-novata-zhenska-gotika.html", "text": "Ще се състои премиерата на книгата на Ралица Люцканова-Костова „Жени и чудовища. Новата женска готика – Анджела Картър и Карсън Маккълърс”. Това съобщиха от пресцентъра на  Столична библиотека . Събитието ще се проведе от 18.00 ч. в зала „София” на Столична библиотека.  \r\nСредоточие на този текст е женското тяло през призмата на изродното, странното, чудноватото. \r\nВ опит да разкрие потайностите на новата женска готика, текстът преминава през замъци и стаи за мъчения, през пустош и градски джунгли, за да проследи тайните и страховете на модерната фикционална жена. Потапя се в света на цирка и на музиката, на кукловодството, надниква зад сцената, повдига завесата на частното пространство, на интимното.", "date": "2019.06.10", "title": "София: Ще се състои премиерата на книгата на Ралица Люцканова-Костова „Жени и чудовища. Новата женска готика...”"}
{"url": "http://www.focus-news.net/news/2019/06/10/2668160/plovdiv-natovareno-e-dvizhenieto-po-osnovnite-napravleniya-v-oblastta-patnite-nastilki-sa-mokri-na-mesta.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-интензивен трафик се отчита по пътищата Пловдив - Карлово, Пловдив - Пазарджик и Пловдив - Асеновград - Смолян, също по пловдивския участък на АМ „Тракия“. Пътните настилки на територията на областта са мокри на места, но нормално проходими. Ограничено е движението при п.в. „Цалапица“ при км 112 на АМ „Тракия“ за пътуващите до с. Цалапица и гр. Съединение поради ремонт на асфалтовата настилката. Срокът на ремонтните дейности е до 19 юни. Обходният маршрут за водачите в посока София – Цалапица е по АМ „Тракия“ – п.в. „Пазарджик“ при км 90 – гр. Пазарджик – път I-8 Пазарджик – Пловдив – кръгово кръстовище „Орта Хан“ – с. Цалапица. В посока Бургас – Цалапица: по АМ Тракия – п.в. „Бенковски“ при км 121 – път I-8 Пловдив – Пазарджик – кръгово кръстовище „Орта Хан“ – с. Цалапица. Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 20 юни. Движението по пътя Карлово - Баня при р. Неволя, в района на село Баня, се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни по направленията Кричим - Стамболийски, Бачково - Нареченски бани и Юговско ханче - Югово-Лъки. \r\nКъм този час е засилено движението и на територията на град Пловдив. По-интензивен трафик се отчита по булевардите „Христо Ботев“, „Цар Борис III Обединител“, „Източен“, „Васил Априлов“, „Шести септември“ и „Руски“, както и по входно-изходните артерии. Пътните настилки в града са мокри на места, но нормално проходими. \r\nТони МИХАЙЛОВ", "date": "2019.06.10", "title": "Пловдив: Натоварено е движението по основните направления в областта, пътните настилки са мокри на места"}
{"url": "http://www.focus-news.net/news/2019/06/10/2668159/yambol-spektakalat-karmina-burana-shte-bade-predstaven-v-grada.html", "text": "Култовият спектакъл „Кармина Бурана“ гостува в Ямбол в рамките на програмата за празника на града. Това съобщиха от пресцентъра на  Общината . Почитателите на класическата музика могат да се насладят на знаменитото произведение на Карл Орф в зала „Диана“ от 20.00 часа. Спектакълът ще бъде представен от Плевенската филхармония, под диригентската палка на маестро Найден Тодоров. Солисти са Мария Цветкова-Маджарова – сопран, Александър Крунев – баритон и Георги Султанов – тенор. Впечатляващото произведение ще бъде изпълнено с голям хоров състав, включващ   плевенския Общински хор „Гена Димитрова”, хор на Русенска опера, хор „Звъника“ и балетна формация на читалище „Съгласие – 1869“ – гр. Плевен. \r\nОсвен „Кармин Бурана“, в концертния спектакъл ще прозвучат още любими на меломаните произведения: „Болеро“ на Равел, „Завладяването на Рая“ от Вангелис, „Заратустра“ на Р. Щраус, „В пещерата на планинския цар“ от сюитата „Пер Гинт“ на Едвард Григ. Разточителният музикален спектакъл е под режисурата на Надя Христозова. \r\n„Кармина Бурана“ или както е популярна още „Колелото на съдбата“, се възприема като триумф на човека над житейските превратности и проблеми. Произведението се изпълнява за първи път през 1937 г. във Франкфурт и през годините се утвърждава като едно от най-предпочитаните съвременни музикални творби. Сценичното произведение на Карл Орф е базирано на сборник от 254 поеми, открити през 1803 г. в манастир, близо до Мюнхен. Основната част на ръкописа е написана през 1230 г. и съдържа осем миниатюри, сред които Колелото на съдбата, Фантастичната гора, Влюбена двойка, сцени от историята на Еней и Дидона др. Литературният текст предизвиква небивал интерес като най-големия запазен сборник с поезията на средновековни странстващи поети - голиардите.  \r\nПищният спектакъл се представя за първи път в Ямбол и се реализира с подкрепата на Община Ямбол. Билети за „Кармина Бурана“ могат да бъдат закупени от мрежата на Eventim, както и на място - касата в Голямата зала на Община Ямбол.", "date": "2019.06.10", "title": "Ямбол: Спектакълът „Кармина Бурана“ ще бъде представен в града"}
{"url": "http://www.focus-news.net/news/2019/06/10/2668164/sport-levski-osvobodi-bozhinov.html", "text": "Футбол: Левски се раздели с нападателя Валери Божинов. На 33-годишния футболист му бе съобщено, че старши треньорът на „сините“ Петър Хубчев няма да разчита на него. Божинов трудно прие раздялата с Левски. Валери Божинов вкара победния гол за Левски в ключовия мач срещу Етър, който „сините“ спечелиха с 1:0 и по този начин си осигуриха участие в Лига Европа. Нападателят напуска Левски за втори път в своята кариера. Първият му период на Герена беше през 2014 година. Божинов се завърна в Левски през февруари, след като напусна Ботев Враца.", "date": "2019.06.10", "title": "Спорт: Левски освободи Божинов"}
{"url": "http://www.focus-news.net/news/2019/06/10/2668162/burgas-kastingi-za-biografichniya-film-petya-na-moyata-petya-shte-se-provedat-v-grada.html", "text": "Продуцентска компания BOF Pictures и Община Бургас съобщават, че на 10, 11 и 12 юни ще се проведе кастинг за статисти, които да участват в снимките на най-новия български филм \"Петя на моята Петя\". Мястото е КЦ \"Морско казино\". Това съобщиха от пресцентъра на  Общината . Кастингът ще се проведе между 08.00 и 20.00 часа във всеки от трите дни. \"Петя на моята Петя\" отдава почит на незабравимата поетеса Петя Дубарова, през разказ за живота на едно съвременно момиче със същото име и подобна съдба. Проектът е до голяма степен бургаски. Снимките на филма ще са почти изцяло в града. Търсят се хора на възраст от 10 до 70 + години. Ще бъдат избрани двайсетина младежи (10-12 клас) за съученици на съвременната Петя - главната героиня във филма. Търсят се и 20 преподаватели в нейното училище. Още много хора на всякаква възраст ще трябват за предвидените масови сцени. От кастинг екипа призовават момичетата да не идват гримирани.", "date": "2019.06.10", "title": "Бургас: Кастинги за биографичния филм \"Петя на моята Петя\" ще се проведат в града"}
{"url": "http://www.focus-news.net/news/2019/06/10/2668161/hungary-today-tazi-sedmitsa-shte-zapochne-operatsiyata-po-izvazhdaneto-na-potanaliya-korab-v-reka-dunav.html", "text": "Очаква се през тази седмица да започнат опити за изваждане на останките на кораба за разглеждане на забележителности „Русалка“, които се сблъска с голям круизен кораб и потъна в река Дунав в централната част на Будапеща, пише унгарското англоезично издание  Hungary Today . \r\nЕкипите, работещи по изваждането успешно са запечатали всички отвори на лодката, за да предотвратят възможността тела на загинали да изпаднат по време на самата процедура, заяви официалният представител на антитерористичната прокуратура, на която е възложен случая,  Нандор Ясенски. \r\nСпасителният екип вече инсталира въжета в останките в неделя, добави той. \r\nМеждувременно Ясенски каза, че германска фондация, която е предложила да предостави кучета за търсене в помощ на издирването на останалите жертви, е насочена към Пакш, в централна Унгария, за да подпомогне търсенето там. \r\nМалкият кораб за разглеждане на забележителности бе ударен и потъна на 29 май. На борда имаше 33 южнокорейски туристи и двама унгарци екипаж. Седем туристи бяха спасени от водата след сблъсъка. Телата на 18 туристи и един член на екипаж са открити и идентифицирани, докато все още се извършва претърсване за 9 изчезнали лица.  Юлиян Марков", "date": "2019.06.10", "title": "Hungary Today: Тази седмица ще започне операцията по изваждането на потъналия кораб в река Дунав"}
{"url": "http://www.focus-news.net/news/2019/06/10/2668163/kyustendil-belogradchishkiyat-episkop-polikarp-shte-oglavi-arhiereyska-vechernya-v-hram-uspenie-bogorodichno-v-selo-saparevo.html", "text": "От  18.00 ч., с благословението на Негово светейшество Българския патриарх и Софийски митрополит Неофит,  Негово преосвещенство Белоградчишкият епископ Поликарп - викарий на Софийския митрополит, ще оглави Архиерейска вечерня в храм „Успение Богородично“, с. Сапарево, Дупнишка духовна околия, предаде репортер на  Агенция \"Фокус\" .  \r\nНикола ПЕТКОВ", "date": "2019.06.10", "title": "Кюстендил: Белоградчишкият епископ Поликарп ще оглави Архиерейска вечерня  в храм „Успение Богородично“ в село Сапарево"}
{"url": "http://www.focus-news.net/news/2019/06/10/2668165/burgas-darvo-e-padnalo-varhu-lek-avtomobil-na-bul-san-stefano-nyama-postradali.html", "text": "Дърво е паднало върху лек автомобил на бул. „Сан Стефано“, няма пострадали. Това съобщи за  Радио „Фокус“ – Бургас  дежурният от Община Бургас. Инцидентът е регистриран на 9 юни в 14.51 часа, а причина са влошените метеорологични условия. Нанесени са материални щети върху автомобила. \r\nМария ПОПЧЕВА", "date": "2019.06.10", "title": "Бургас: Дърво е паднало върху лек автомобил на бул. „Сан Стефано“, няма пострадали"}
{"url": "http://www.focus-news.net/news/2019/06/10/2668166/d-r-dimitar-stefanov-kmet-na-tutrakan-ribarskata-mahala-e-edinstveniyat-zapazil-se-arhitekturen-ansambal-po-porechieto-na-reka-dunav.html", "text": "Рибарската махала е единственият запазил се архитектурен ансамбъл по поречието на река Дунав. Това каза в интервю за сутрешния блок  „Добро утро, България“  на  Радио „Фокус“  д-р Димитър Стефанов, кмет на Община Тутракан. Той отбеляза, че архитектурният стил, който може да се види в Тутракан, се поддържа трудно, тъй като голяма част от сградите са частна собственост. „Но хората свикнаха да поддържат сградите си“, добави кметът. По думите му чрез различни проекти администрацията реновира сгради, паметници на културата. Вече са възстановени пет рибарски къщи в Рибарската махала, включително улици и осветление, а тази година се възстановява обредният дом – румънска сграда,  паметник на културата. Д-р Димитър Стефанов отбеляза, че рибарското селище е естествено обособено в началото на 19 век, когато Тутракан е бил най-големият риболовен център по Дунав на територията на България. „Те са риболували от делтата на Тутракан до Унгария. Голяма част от уловената риба е изнасяна за други европейски страни. Това е единственият запазил се архитектурен ансамбъл по поречието на река Дунав. В „Рибарска махала“ са възстановени пет къщи, в които всеки турист може да усети духа на рибарския живот“, обясни кметът. Той допълни, че и днес риболовът е поминък за голяма част от жителите на Тутракан и рибарският дух от миналото все още е запазен. Кметът подчерта, че рекламата на туристическите обекти е част от дейностите за привличане на повече туристи. Но желанието на администрацията е да привлече повече туристи и с различни културни мероприятия, които общината организира с помощта на много спонсори и дарители. В Тутракан и тази година ще бъде организирано посрещането на юлското слънце на брега на Дунав. \r\nЙоланда ПЕЛОВА", "date": "2019.06.10", "title": "Д-р Димитър Стефанов, кмет на Тутракан: Рибарската махала е единственият запазил се архитектурен ансамбъл по поречието на река Дунав"}
{"url": "http://www.focus-news.net/news/2019/06/10/2668168/vitsepremierat-tomislav-donchev-tryabva-da-ima-strukturni-promeni-v-gerb-gotvyat-se-izmeneniya-v-ustava.html", "text": "Трябва да има структурни промени в ГЕРБ, готвят се изменения в Устава. Това каза вицепремиерът  и член на Изпълнителната комисия на ГЕРБ Томислав Дончев в „Здравей, България“ по  Нова телевизия.   На въпрос кой ще е № 2 в ГЕРБ, Дончев коментира: „Трябва да има структурни промени. Защо се фокусирате само и единствено върху персоналните. Една партия трябва да се опитва да бъде по-близо до хората. Ако това звучи клише, като такова не означава, че не е вярно.  За мен е важно да се повиши имунитетът на партията“, каза още вицепремиерът. Попитан той ли е № 2 в партията, Дончев отговори: „Не“.  Според него трябва да се създадат механизми в ГЕРБ, които да реагират на хора, които са се самозабравили и които се държат по рачличен начин от този, който хората очакват. „Готвят се промени в Устава, някои от тях са в тази посока“, допълни още Дончев.  \r\nВъв връзка със скандала за къщите за гости, Дончев коментира, че той трябва да е обеца на ухото за всички. „Целият този скандал слага едно грозно петно върху всички похарчени пари“, каза още той.  \r\nВъв връзка с посещението на Румен Радев в Русия, призива му правителството да не е толкова срамежливо по отношение на цената на газа и в  отговор на въпрос дали тя може да се договаря по-евтино, Дончев отговори: „Цената на газа не се формира от силно желание или от твърдост на позицията по преговорите. Тя си има формула. Тази формула дали ще търпи еволюция, при всички случаи ще търпи, защото и газовата карта на Европа, в това число и тази на България се променя много“. Вицепремиерът обясни, че трябва страната ни да има алтернативни източници за доставка. По думите му се очакват  промени в договорните отношения между България и Русия. \"Не твърдя, че ще е следващия месец. Цената на газа в перспектива ще бъде една от темите, които се обсъжда\", коментира още Дончев. Според него в политиката, икономиката и особено по отношение на цената на газа много рядко се случват чудеса.", "date": "2019.06.10", "title": "Вицепремиерът Томислав Дончев: Трябва да има структурни промени в ГЕРБ, готвят се изменения в Устава"}
{"url": "http://www.focus-news.net/news/2019/06/10/2668170/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на юли, съобщиха за  Радио „Фокус“ – Велико Търново  от Областно пътно управление. Времето в региона е предимно облачно. Настилките са сухи, а трафикът – натоварен. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението и между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.06.10", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/06/10/2668167/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "ормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са мокри на места. През нощта не са получавани сигнали за инциденти по пътищата в областта. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nПрез прохода Пампорово целогодишно е забранено движението на товарни автомобили над 3,5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът за въведените ограничения е до 30 декември. \r\nДвижението по пътя Проглед – Пампорово се осъществява в една лента поради направа на подпорна стена на аварирал участък. Сигнализиран е с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.10", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/06/10/2668171/blagoevgrad-3d-i-4d-kartini-shte-badat-predstaveni-v-ramkite-na-mezhdunaroden-art-festival.html", "text": "Уникални 3D и 4D картини ще „оживеят“ в Благоевград по време на Международен арт фестивал в Благоевград. Събитието ще се проведе до 20 юни в областния център. Това е поредният проект финансиран от Фонд „Култура“ към Община Благоевград, съобщиха от пресцентъра на  Общината . Стената на улица \"14-ти полк\" и тротоара под нея ще бъдат изрисувани с 3D и 4D картини, които ще пресъздадат гледки от Благоевград, както и културни обекти. Фестивалът се организира съвместно с Association of Art \"Аrt Universe\". Сдружението е единственото в България, работещо с български художници, които са участвали в арт проекти в Италия,Франция и Германия. По време на фестивала, своето творчество ще покаже и Браниша Джорджевич от Сърбия.  \r\nПървият 3D фестивал в Благоевград се проведе през 2014 година, когато бяха изрисувани красиви картини на различни места в града. 3D арт е изкуство на стрийт културата. То представлява илюзии, основани на ефекта на изненадата - от различни точки виждате различни неща. Този вид изкуство е използвано от художниците още през Ренесанса и Барока.", "date": "2019.06.10", "title": "Благоевград: 3D и 4D картини ще бъдат представени в рамките на Международен арт фестивал"}
{"url": "http://www.focus-news.net/news/2019/06/10/2668169/plovdiv-pozhar-izpepeli-neobitaema-kashta-v-tsiganskata-mahala-na-selo-voyvodinovo.html", "text": "Пожар изпепели необитаема къща в циганската махала на село Войводиново. Сигналът за възникнали пламъци в къщата е подаден в 07.55 часа на 9 юни в оперативния център на Пожарната. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Произшествието е ликвидирано с 3 пожарни автомобила. Напълно унищожена е покривната конструкция. Пожарникарите да успяли да спасят от пламъците три съседни сгради. \r\n„Фокус“ припомня, че в Пловдивския административен съд се водят дела, заведени от обитатели на циганската махала в селото. Те обжалват заповедите на община „Марица“ за принудително събаряне на незаконните им постройки. До тук се стигна след поредица протести на жителите, провокирани от случая на 6 януари, при който двама цигани пребиха военнослужещ, направил им забележка. \r\nТони МИХАЙЛОВ", "date": "2019.06.10", "title": "Пловдив: Пожар изпепели необитаема къща в циганската махала на село Войводиново"}
{"url": "http://www.focus-news.net/news/2019/06/10/2668173/pregled-na-osnovnite-temi-v-burgaskiya-pechat.html", "text": "„Бургас и Варна с ръст на сделките с имоти“ е водещото заглавие в днешния брой на бургаския ежедневник  „Черноморски фар“ . Първото тримесечие е било слабо откъм брой на сделките в страната с недвижими имоти, само в Бургас и Варна трендът е нагоре с близо 6 процента. 2018-а година е била най-слаба при реализиране на сделките – едва 212 000 е бил техният брой. Статията пояснява, че подобен спад не е имало от 2008 година, а той се дължи на по-малко сделки на земеделски земи, а не на жилищния пазар. Според председателят на Национално сдружение „Недвижими имоти“ Добромир Ганев в Бургас пазарът е стабилен, с една устойчивост, която дава възможност за внимателен избор от страна на потребителите и клиентите. „Мая Манолова поиска пускане на водата на ромите в „Победа“ е още едно заглавие от първа страница. Със свое писмо до областния управител Вълчо Чолаков и кмета на Бургас Димитър Николов, Манолова застана в подкрепа на неплатилите вода за 100 000 лева. Изданието пояснява, че омбудсманът настоява „своевременно да бъде преценена възможността за възстановяване на водоподаването към потребителите“ и очаква „да бъдат обсъдени всички алтернативни варианти за намиране на адекватно решение на създалата се конфликтна ситуация – с оглед недопускане подобен проблем в бъдеще“. „Меден рудник се обедини около идеята за амфитеатър“ е друго заглавие от страниците на ежедневника. Жители на жилищния комплекс се обединиха около идеята да се направи амфитеатър зад т.нар. „Лакома спирка“. В момента тя е осеяна с павилиони, а зад тях има огромна поляна, която стои празна от години. Проектът е част от стратегията на администрацията за облагородяване на обществените пространства и създаването на условия за провеждането на културни събития, отдих и спорт на открито. Други статии в днешния брой са „Пчелари получиха разяснения как да използват марката „Странджански манов мед“ и „КАТ със засилени проверки за дрога и алкохол“. „Тема на деня“ е „Над 7 хиляди седмокласници ще се потят по български и математика“.", "date": "2019.06.10", "title": "Преглед на основните теми в бургаския печат"}
{"url": "http://www.focus-news.net/news/2019/06/10/2668174/pazardzhik-ogranicheniya-sa-vavedeni-po-patya-yundola-golyamo-belovo-zaradi-remonti.html", "text": "Интензивен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Движението по пътя Юндола – Голямо Белово до 21 км се осъществява в една лента поради ремонт на асфалтовата настилка. Движението се регулира с пътни знаци. Поради ремонти са въведени ограничения в два участъка от автомагистрала „Тракия“ в областта. Ограничава се скоростта на движение от 88 до 89 км на 90 км/ч в двете посоки поради липса на маркировка и осветителна система в средна разделителна ивица. Движението в района на 96 км  в посока Бургас се осъществява в активната лента поради частични ремонтни дейности на асфалтовата настилка в изпреварващата лента. Движението се регулира с пътни знаци. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.06.10", "title": "Пазарджик: Ограничения са въведени по пътя Юндола - Голямо Белово заради ремонти"}
{"url": "http://www.focus-news.net/news/2019/06/10/2668175/pregled-na-osnovnite-temi-vav-velikotarnovskiya-pechat.html", "text": "„Тонове мезета изядоха гостите на Празника на горнооряховския суджук“ е заглавие от първа страница на областния всекидневник  „Янтра ДНЕС” . Три тона суджук бяха осигурени за празника на деликатеса, който се превърна в символ на Горна Оряховица. В рамките на събитието стотици жители и гости на града се забавляваха в парк „Градска градина“ с много музика, забавления и игри … Как премина събитието и кой се включи в него, разберете от всекидневника. „Кметът и председателят на парламента уважиха 150-годишнината на читалище „Надежда – 1869“, пише още вестникът. С изложби, научна конференция и голям концерт великотърновското читалище „Надежда – 1869“ чества 150 години от създаването си. Сред гостите на събитията, посветени на годишнината, бяха кметът на старопрестолния град Даниел Панов и председателят на 44-тото Народно Събрание Цвета Караянчева … Какви още събития имаше в програмата и как търновци отбелязаха годишнината, научете от страниците на ежедневника. „Медици от цялата страна се събраха на „Моллови дни“ е друга новина от  днес. Страница пета ни разказва за 15-я фестивал „Орел на Дунава“, който се проведе през уикенда в Свищов. Във вестника ще откриете и материал за певицата Християн Цветкова, която се снима за носителката на „Златна игла“. „Етър“ започва подготовка утре“, е новина от спортните страници. „Майстор резбар извая усмихната подкова суджук с моторна резачка“  е заглавие от другия областен ежедневник  „Борба“ . Резбарят от Самоков Крум Велев се превърна в атракцията на тазгодишния Празник на суджука в Горна Оряховица.  Прочутият майстор пред очите на всички и само за няколко часа успя да извае усмихната подкова суджук с моторна резачка … Повече за това как преминаха празничните дни в железничарския град, гостите и събитията, разберете от първа страница на вестника. „Връчиха „Златен Орел“ на Михаил Белчев и доц. Бони Петрунова“ е друга новина от днес. Директорът на Националния музей доц. д-р Бони Петрунова  и Михаил Белчев получиха наградата „Златен Орел“. Отличията бяха връчени по време на XV фестивал на античното наследство „Орел на Дунава“  … Събитието посетиха стотици жители и гости на Свищов, а повече за това какво видяха и опитаха те, прочетете във вестника. „Над 1500 деца от всички етноси в страната се забавляваха на фестивала „Отворено сърце“, пише още „Борба“, а статията ни разказва за XVI-я ромски фестивал, който се организира ежегодно от неправителствената организация „Амалипе“. „Рецидивист опита да задигне над 100 кг медни проводници от завод и избяга“ е новина от криминалната хроника. В областния ежедневник ще намерите и материал за д-р Маргаритка Йонова, която „взе голямата награда на медицинския форум „Моллови дни“.", "date": "2019.06.10", "title": "Преглед на основните теми във великотърновския печат"}
{"url": "http://www.focus-news.net/news/2019/06/10/2668176/plovdiv-v-narodna-biblioteka-ivan-vazovshte-bade-vrachena-ezhegodnata-nagrada-chitatel-na-godinata-ot-5-do-105-godini.html", "text": "В Народна библиотека „Иван Вазов“ в Пловдив ще бъде връчена ежегодната награда „Читател на годината от 5 до 105 години“. Това каза за  Радио „Фокус“ – Пловдив  Йохан Девлетян от отдел „Връзки с обществеността“ на културната институция.  Наградата ще бъде връчена от 10.30 часа на 12 юни във фоайето на първия етаж на библиотеката, като обхваща читатели в различни възрастови групи. Кампанията е в резултат на целенасочено годишно статистическо изследване на читаемостта в Народна библиотека  „Иван Вазов“. През 2019 година връчването на наградите се посвещава на 140-годишнината от създаването на Пловдивската народна библиотека и е част от програмата „Пловдив чете“. \r\nТони МИХАЙЛОВ", "date": "2019.06.10", "title": "Пловдив: В Народна библиотека „Иван Вазов“ще бъде връчена ежегодната награда „Читател на годината от 5 до 105 години“"}
{"url": "http://www.focus-news.net/news/2019/06/10/2668178/pss-loshi-sa-usloviyata-za-turizam-v-stara-planina.html", "text": "Лоши са условията за туризъм в Стара планина. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите в Стара планина са около 12-14 градуса, вятърът е силен, а в по-високите части има мъгла. В другите планини градусите са около 15, времето е тихо и облачно, като се очаква метеорологичните условия да се влошават. От ПСС препоръчват на туристите, които днес ще излязат в планината, да избират внимателно маршрутите си - така, че да има къде да се подслонят в случай на буря. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.10", "title": "ПСС: Лоши са условията за туризъм в Стара планина"}
{"url": "http://www.focus-news.net/news/2019/06/10/2668177/daily-finland-italiya-mozhe-da-zaplati-s-post-v-evrokomisiyata-sporovete-si-s-evropeyskite-institutsii.html", "text": "През последната година Италия се сблъска с Европейската комисия във връзка с плановете за дефицит и разходи на страната. Скоро страната ще открие дали тези проблеми ще рефлектират по отношение на представителството в самата комисия, твърдят анализатори, цитирани от финландското англоезично издание  Daily Finland . \r\nСпоред Лусио Леви, политически анализатор в Центъра за международни изследвания Айнщайн в Торино, по-малката роля на представителя на Италия в Европейската комисия ще бъде в съответствие с последните тенденции. \r\n\"Благодарение на противоречивите политики на правителството ролята на Италия вече е намаляла\", каза Леви в интервю. \"Италия се изолира в рамките на Европейския съюз и затова има по-малко влияние, отколкото би трябвало да има. Намалената роля в Европейската комисия няма да бъде несъвместима.\" \r\nМиналата година Италия влезе в спор с Комисията за размера на бюджетния дефицит на страната, който продължи осем седмици, преди страната да се съгласи на компромис. Сега Италия е изправена пред перспективата за глоби за неспазване на условията на компромисното споразумение. \r\nСлед като правителството на Конте дойде на власт преди една година, Италия въведе най-строгите правила в Европейския съюз, ограничаващи пристигането на кандидати за убежище. През април страната предупреди и европейските съседи, че около 700 000 потенциални мигранти ще бъдат пуснати в Европа от Либия, но заплахата все още не се е материализирала. \r\nИталия също изрази съмнения относно последните мерки, които биха я доближили до Европа, като например високоскоростната железопътна линия между Торино, Италия и Лион, Франция. \r\n\"Италия не се срамува да се противопостави на европейските официални лица\", каза Джан Франко Гало, анализатор на политическите въпроси на ABS Securities в Милано. \"Няма да е изненада, ако европейските служители направят същото.\"  Юлиян Марков", "date": "2019.06.10", "title": "Daily Finland: Италия може да заплати с пост в еврокомисията споровете си с европейските институции"}
{"url": "http://www.focus-news.net/news/2019/06/10/2668180/petar-vitanov-bsp-patyat-na-partiyata-e-kam-vlastta-i-kam-upravlenie-koeto-mozhe-da-povishi-zhizneniya-standart-na-balgarina.html", "text": "„Пътят на БСП може да бъде само един – към властта, като начин за друг тип управление, което може да повиши жизнения стандарт на българина“. Това каза евродепутатът от БСП Петър Витанов в сутрешния блок на БНТ, съобщиха от пресцентъра на   Националния съвет на БСП . „Изборът ми за водач на делегацията беше вътрешен, между петимата избрани евродепутати от БСП и идеята беше да се разпределят отговорностите между повече хора. Станишев може да ни представлява в ръководствата на някои от органите на ЕП“, каза още той. Витанов обясни, че функциите на ръководителя на делегацията е да осъществява действията по координация, да бъде онази трансмисия между ръководството на групата на Социалистите и демократите, между БСП и групата от евродепутати. „Не е кой знае колко драматично. Хора на моята възраст са били избирани на същите постове, за председатели на партия и министър-председатели, а и аз вече не съм толкова млад, каквито критики отправят към мен“, коментира евродепутатът. Витанов подчерта, че между петимата избрани евродепутати няма различия, работят консолидирано и единно. „Направихме разпределение да обхванем цялата палитра от въпроси, които са важни за БСП в новия мандат на ЕП. Опитахме се да обхванем всички комисии, които са значими. На мен ми се падна социалната и бюджетната комисия“, допълни той. „Решили сме да реализираме предизборната платформа „Визия за Европа“. Около политиките и приоритетите сме се обединили много по-рано – още преди 6 месеца по време на предишния ни Конгрес“, каза още Витанов. Според него платформата може да стане част от ЕП с активната позиция на българските европейски депутати, които ще отстояват текстовете, записани там. „Единният стандарт за минимална работна заплата е нещо, което вече е пробвано да се случи в ЕС. Има две подобни резолюции през годините и ще настояваме за решителни действия в тази посока“, заяви Петър Витанов. Той обясни, че има няколко вектора за взимане на решения – на национален принцип и в рамките на голямото политическо семейство. „Безспорно трябва да се подобри координацията между нашата група, като евродепутати, и ръководния орган на БСП – Националния съвет“, уточни той.  \r\nВитанов е на мнение, че Европа не е толкова далеч от България и европейските решения засягат ежедневието на българите. „Очевидно е, че не сме успели да убедим хората, защото избирателната активност беше изключително ниска. Ние не сме доволни от изборния резултат, но сме единствената партия, която повиши гласовете за своя подкрепа и има повече евродепутати, спечелихме в няколко областни центрове“, каза още Петър Витанов.", "date": "2019.06.10", "title": "Петър Витанов, БСП: Пътят на партията е към властта и към управление, което може да повиши жизнения стандарт на българина"}
{"url": "http://www.focus-news.net/news/2019/06/10/2668182/plovdiv-filip-kirkorov-predstavya-novoto-si-shou-new-project-yar-vtoroe-ya-v-zala-kolodruma.html", "text": "Филип Киркоров представя новото си шоу „New Project „Я+R“ второе Я” в зала „Колодрума“ в Пловдив, съобщиха от  Общината . Мега спектакълът ще гостува в Пловдив от 20.00 часа в Многофункционална спортна зала „Колодрум“. Идеята за втория спектакъл започва от желанието за подобряване на предишното шоу „Я“, създадено от творческия двигател на Цирк Дю Солей – Франко Драгоне.  \r\n„Я” бе високотехнологична програма, в която участваха 80 артисти, подбрани от цяла Русия посредством многобройни кастинги. Мащабната продукция и тогава, и сега е дело на легендарния Франко Драгоне, известен не само с режисура на спектаклите на Цирк Дю Солей, но и с бляскавото шоу на Селин Дион „A New Day”. Филип Киркоров без съмнение е най-успешният артист в руската история, който поставя все по-висока летва с всяка следваща продукция. „След реализацията на всички замислени идеи обаче се получава едно абсолютно ново шоу, което надскочи и най-смелите фантазии на зрителите във всеки един аспект“, разказва Филип Киркоров. Тонове на техническо оборудване, асансьори, товарен лифт, трон, лед екрани излъчващи концептуална графика с 3D анимация и стотици дизайнерски костюми, ръчно изработени специално за 3-часовия концерт, пристигат в България за шоуто. В новата си програма звездата от български произход кани зрителите на пътешествие в своите най-съкровени мечти, мисли и чувства. Сюжетът на миналата шоу-програма на Филип Киркоров се фокусираше върху дарът, който малкият Филип получи от Бог с думите: „Хората го търсят цял живот, а аз ти го подарявам”. Така зрителите успяха да проследят цялостното развитие на творческата кариера на артиста от първите стъпки към самия Олимп.  \r\nВ новата програма певецът е съпроводен от образите на „Муза” и „Ангел” – спътници на всички творчески личности. Новата история на звездата е изпълнена с драматургия и неочаквани сюжетни линии, основани на реални събития от живота на Филип. Концертът ще включва както най-обичаните хитове на артиста, така и най-новите песни, „счупили” рекордите на руските радио класации, като „Цвет настроения синий” , „Ибица”и др. Зрителите могат да очакват и много музикални изненади като преработената песен на Алла Пугачова „Уважаемый автор“ (1987 г.). Певецът преосмисли и промени куплетите, оставяйки обичания припев в оригиналния му вид. Билети на цени от 40 до 120 лв. се продават в Билетен център пред Община Пловдив, в Туристическия информационен център на пл. „Римски стадион“ и онлайн.", "date": "2019.06.10", "title": "Пловдив: Филип Киркоров представя новото си шоу „New Project „Я+R“ второе Я” в зала  „Колодрума“"}
{"url": "http://www.focus-news.net/news/2019/06/10/2668183/vidin-natovaren-e-trafikat-po-glaven-pat-e-79-v-posoka-dunav-most-2.html", "text": "Интензивен е трафикът по главен път Е-79 в посока Дунав мост 2, като пътуват предимно тежкотоварни автомобили, съобщиха за  Радио „Фокус“ – Видин  от Областното пътно управление. Най-натоварен е участъкът между Дунавци и Видин. От граничния пункт на Дунав мост 2 съобщиха, че работят всички гишета за обработка на документите. На другите два гранични пункта в областта – Връшка чука и Брегово, трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през Своге. \r\nВъв Видин трафикът е засилен на входно изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.06.10", "title": "Видин: Натоварен е трафикът по главен път Е-79 в посока Дунав мост 2"}
{"url": "http://www.focus-news.net/news/2019/06/10/2668181/kyustendil-kosene-na-treva-i-izryazvane-na-hrasti-se-izvarshvat-kray-patya-kyustendil-gkpp-oltomantsi.html", "text": "Косене на трева и изрязване на храсти се извършват в сервитутата на пътя Кюстендил – ГКПП „Олтоманци”. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъците са сигнализирани с пътни знаци. Дейностите ще продължат до 10 юни. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на проблеми в следствие на свлачищни процеси: падащи камъни,свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.10", "title": "Кюстендил: Косене на трева и изрязване на храсти се извършват край пътя Кюстендил – ГКПП „Олтоманци”"}
{"url": "http://www.focus-news.net/news/2019/06/10/2668186/nimh-prez-noshtta-ne-sa-otcheteni-znachitelni-kolichestva-valezhi-v-stranata.html", "text": "През нощта не са отчетени значителни количества валежи в страната. Това съобщиха за  Агенция „Фокус“  от  Националния институт по метеорология и хидрология (НИМХ) . 2 л/кв. м е регистрираното количество дъжд в Свищов и Кърджали. 0.2 л/кв. м е измереното количество дъжд в Пловдив.  \r\nДеница КИТАНОВА", "date": "2019.06.10", "title": "НИМХ: През нощта не са отчетени значителни количества валежи в страната"}
{"url": "http://www.focus-news.net/news/2019/06/10/2668185/plovdivskiyat-mitropolit-nikolay-shte-oglavi-arhiereyska-sveta-liturgiya-v-mitropolitskiya-hram-sv-vmchtsa-marina-na-11-yuni.html", "text": "На 11 юни Праваславната църква прославя светите апостоли Вартоломей и Варнава, св. Лука Кримски /Симферополски, Войно-Ясенецки/ и чества св. Богородица „Достойно есть“. По този повод Негово Високопреосвещенство Пловдивският митрополит Николай ще оглави архиерейска света Литургия от 9.00 часа в митрополитския храм „Св. вмчца Марина”, град Пловдив, предаде репортер на  Агенция „Фокус“ . Православните християни ще имат възможност да се поклонят на частицата от светите мощи на св. Лука Войно-Ясенецки, която притежава Пловдивската епархийска царква.  \r\nНикола ПЕТКОВ", "date": "2019.06.10", "title": "Пловдивският митрополит Николай ще оглави архиерейска света Литургия в митрополитския храм „Св. вмчца Марина” на 11 юни"}
{"url": "http://www.focus-news.net/news/2019/06/10/2668187/planinski-spasiteli-sa-otkrili-izgubila-se-turistka-kray-asenovgradskoto-selo-dobrostan.html", "text": "Планински спасители са открили изгубила се туристка край асеновградското село Добростан. Това съобщиха за  Агенция „Фокус“  от  Планинската спасителна служба (ПСС)  при БЧК. На 8 юни екипи на ПСС – Пловдив са провели акция по сигнал за изгубена жена край асеновградското село Добростан. Туристката е открита в добро здравословно състояние.  \r\nАкция на планинските спасители е имало и вчера в района на Витоша. Те са оказали първа помощ на жена, която си е контузила крака в района на село Бистрица. Туристката е предадена на медицински екип. \r\nЦветилена СИМЕОНОВА", "date": "2019.06.10", "title": "Планински спасители са открили изгубила се туристка край асеновградското село Добростан"}
{"url": "http://www.focus-news.net/news/2019/06/10/2668189/sofiya-izlozhbata-140-godini-mvr-i-25-godini-mezhdunarodna-politseyska-asotsiatsiya-sektsiya-balgariya-shte-bade-predstavena-v-muzeya-na-mvr.html", "text": "Изложбата „140 години МВР и 25 години Международна полицейска асоциация – Секция България“ ще бъде представена от 11.00 часа в Музея на МВР на ул. „Лавеле“ №30. Това съобщиха от пресцентъра на  МВР . В рамките на експозицията „140 години МВР и 25 години Международна полицейска асоциация – Секция България“ ще бъдат представени униформи, снимков и документален материал, хладно и огнестрелно оръжие, вещи, наградна система и плакети, свързани с историята на Министерството на вътрешните работи  и Международната полицейска асоциация.  \r\nПо време на откриването на изложбата ще бъдат валидирани пощенски филателни издания на тема „140 години от създаването на МВР“ -  пощенска марка в блок – 25 години от учредяването на българската секция на Международната полицейска асоциация. Министърът на вътрешните работи Младен Маринов ще открие изложбата.", "date": "2019.06.10", "title": "София: Изложбата „140 години МВР и 25 години Международна полицейска асоциация – Секция България“ ще бъде представена в Музея на МВР"}
{"url": "http://www.focus-news.net/news/2019/06/10/2668179/dots-antoniy-galabov-politolog-prezidentat-rumen-radev-prodalzhava-da-stoi-izvan-sobstvenata-si-institutsionalna-rolya.html", "text": "Президентът Румен Радев продължава да стои извън собствената си институционална роля. Това каза в интервю за сутрешния блок  „Добро утро, България“  на  Радио „Фокус“  политологът доц. Антоний Гълъбов по повод участието на държавния глава в Петербургския икономически форум. Той обясни, че президентът се опитва да се държи като политик, но той не е такъв. Форумът, в който участва президентът Румен Радев, има регионално значение и винаги е бил смятан за доминиран от Руската федерация. В това отношение присъствието на българския президент дава сигнал, който не отговаря на действителността. След изказваният на двамата президенти стана ясно, че това, на което настояваше президентът Радев, че той отваря някаква врата и възстановява някакъв диалог, не отговаря на истината. Сигналът, който подава подобно присъствие, е по същество фалшив“, обясни политологът. Доц. Гълъбов подчерта, че по темата за санкциите срещу Руската федерация президентът Румен Радев никога не е заемал позиция, която да е добре, цялостно и европейски аргументирана. „Икономическите последици от санкциите не са от наложените санкции на малко повече от 150 физически и юридически лица в Руската федерация, те са обект на санкции, а не Руската федерация като цяло. Ако има икономически щети за България, те са от руските контрасанкции и докато този въпрос не бъде поставен така, както съществува, всякакъв разговор е излишен. По същия начин стои въпросът и за суверенитета. Строго погледнато Европейската регулация пази българския публичен интерес“, каза още политологът. По думите му българският публичен интерес е свързан с диверсификация на източниците и доставчиците, както и липса на монопол върху доставката и преносната инфраструктура. „Това е българският публичен интерес и той е защитен от европейската регулация и се защитава“, добави политологът. Според доц. Гълъбов президентът се опитва да влезе в разговор, да приседне на масата като политик, но ролята му не е такава. „Ролята на президента е ясно определена в Конституцията. Един от важните инструменти на президента е консултативният съвет, който е почти изпразнен от смисъл заради последователното усилие на президента да се наложи в политическия разговор“, допълни доц. Гълъбов. \r\nЙоланда ПЕЛОВА", "date": "2019.06.10", "title": "Доц. Антоний Гълъбов, политолог: Президентът Румен Радев продължава да стои извън собствената си институционална роля"}
{"url": "http://www.focus-news.net/news/2019/06/10/2668172/ria-novosti-spored-bivshiya-vanshen-ministar-na-ekvador-dzhulian-asandzh-shte-bade-predaden-na-sasht.html", "text": "Бившият външен министър на Еквадор Рикардо Патиньо заяви пред РИА Новости, че основателят на портала „Уикилийкс“, Джулиан Асанж, е много вероятно да бъде екстрадиран в Съединените щати, цитира думите му  РИА Новости . \r\n\"Мисля, че сега екстрадицията му е най-вероятна. Асанж вече е изложен на голям риск, защото (президентът на Еквадор) Ленин Морено предаде народа си. Това е рискът да бъде екстрадиран в Съединените щати и смисълът на решението на шведското правосъдие е да улесни Обединеното кралство да го изпрати в Съединените щати“ - каза Патиньо. \r\nСпоред него САЩ предлагат на президента Морено \"сигурно бъдеще\". \"Мисля, че той няма да може да остане в Еквадор. САЩ ще приемат него и семейството му, защото за по-малко от две години нивото на доверието на еквадорците в него е спаднало до по-малко от 15%. Той няма дори и най-малката възможност за преизбиране, но той изгражда път за десните сили да вземат властта”, - каза бившият министър. \r\nПатиньо вярва, че Морено е нарушил международните правила за убежище и човешки права, подписани от страната. \"В допълнение към конституцията на Еквадор, тези документи установяват невъзможност да бъде отнето предоставено убежище. Ако някой получи този статут, страната не може да се откаже и да върне този човек. Конституцията на Еквадор е нарушена, международните споразумения и правата на човека са нарушени. В бъдеще той (Морено) ще трябва да отговоря за тези нарушения, които е извършил,” каза той.  Юлиян Марков", "date": "2019.06.10", "title": "РИА Новости: Според бившия външен министър на Еквадор Джулиан Асандж ще бъде предаден на САЩ"}
{"url": "http://www.focus-news.net/news/2019/06/10/2668188/yens-stoltenberg-bombardiraneto-na-yugoslaviya-beshe-legitimno-i-neobhodimo.html", "text": "Историята показа, че бомбардировките на СРЮ през 1999 г. са били необходими и легитимни, тъй като са спрели насилието и бежанците са успели да се завърнат у дома, докато КФОР помогна за създаването на безопасна среда в Косово за всички, включително сръбските общности, заяви генералния секретар на НАТО Йенс Столтенберг за белградския вестник  \"Политика\", цитиран от македонското електронно издание  “Локално“ \r\n\"Знам, че НАТО все още предизвиква противоречия в Сърбия и много сърби все още имат болезнени спомени за въздушната кампания през 1999 година. Това е още по-трудно за тези, които са загубили близки. Всеки загубен невинен живот е трагедия и ние дълбоко съжаляваме за това, казва Столтеберг. \r\n\"Тази кампания никога не е била насочена срещу сръбския народ.\" „Напротив, целта беше да се защитят гражданите в по-широкия регион чрез спиране на дейността на режима на Милошевич, осъден от международната общност. Никога не трябва да забравяме миналото, но можем да се поучим от него и да го оставим зад гърба си“,  каза Столтенберг. \r\nТой добави, че това, което НАТО и Сърбия правят чрез партньорство, е полезно за НАТО, Сърбия и региона.  Юлиян Марков", "date": "2019.06.10", "title": "Йенс Столтенберг: Бомбардирането на Югославия беше легитимно и необходимо"}
{"url": "http://www.focus-news.net/news/2019/06/10/2668190/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-yuni.html", "text": "„Софийска вода” временно ще прекъсне водоснабдяването в някои части на столицата на 11 юни 2019 г. (вторник), съобщиха от пресцентъра на  дружеството . \r\nВъв връзка с  подмяна на спирателни кранове на резервоар „Градоман“ в кв. „Градоман“, гр. Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- Вилна зона „Банкя“ – ул. „Рила“, ул. „Зора“, ул. „Искра“, ул. „Железничарска“, ул. „Кос“, ул. „Кукувица“, ул. „Средна гора“, кв. „Градоман“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Градоман“ – на площада.  \r\nВъв връзка с изграждане на сградно водопроводно отклонение на ул. „Карлово“, ж.к. „Банишора“, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: \r\n- ул. „Карлово“ от ул. „Враня“ до ул. „Козлодуй“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Карлово“, ъгъла с ул. „Козлодуй“.  \r\nВъв връзка с подмяна на сградно водопроводно отклонение на ул. „Дърводелица“, с. Панчарево, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\n- ул. „Дърводелица“, ул. „Йованец“, ул. „Цар Иван Шишман“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дърводелица“, ъгъла с ул. „Йованец“.  \r\nВъв връзка с подмяна на сградно водопроводно отклонение на ул. „Любомир Миланов“, с. Владая, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: \r\n- ул. „Любомир Миланов“ от ул. „Страната“ до ул. „Реката“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Любомир Миланов“ №71.  \r\nВъв връзка с подмяна на сградно водопроводно отклонение на ул. „Св. Георги Победоносец“, кв. „Кремиковци“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Св. Георги Победоносец“ от ул. „Радивоя“ до ул. „Света Петка“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Георги Победоносец“ ъгъла с ул. „Св. Петка“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.06.10", "title": "„Софийска вода” временно ще прекъсне водоснабдяването в някои части на столицата на 11 юни"}
{"url": "http://www.focus-news.net/news/2019/06/10/2668192/mvr-25-dushi-sa-raneni-pri-katastrofi-v-stranata-prez-izminaloto-denonoshtie.html", "text": "25 души са ранени при 17 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки, при които има трима пострадали и 17 леки пътни инцидента. От началото на годината са станали 2423 пътнотранспортни произшествия, при които са загинали 196 души, а 3055 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (206) през същия период на 2018 г. се отчитат 10 (десет) по-малко загинали участници в движението по пътищата през 2019 г.", "date": "2019.06.10", "title": "МВР: 25 души са ранени при катастрофи в страната през изминалото денонощие"}
{"url": "http://www.focus-news.net/news/2019/06/10/2668191/sport-grigor-dimitrov-zapazi-pozitsiyata-v-svetovnata-ranglista.html", "text": "Тенис: Най-добрият български тенисист Григор Димитров запази позиции в световната ранглиста. 28-годишният Димитров, който през миналата седмица отпадна в третия кръг на \"Ролан Гарос\", запазва 46-ото място с актив от 997 точки. \r\nЛидер остава сърбинът Новак Джокович с 12715 точки, следван със 7945 точки от Рафаел Надал (Испания), който защити титлата си в Париж. Швейцарецът Роджър Федерер е трети с 6670 точки.", "date": "2019.06.10", "title": "Спорт: Григор Димитров запази позицията в световната ранглиста"}
{"url": "http://www.focus-news.net/news/2019/06/10/2668193/pazardzhik-obyaveno-e-bedstveno-polozhenie-na-teritoriyata-na-grad-strelcha.html", "text": "Кметът на Стрелча обяви бедствено положение на територията на града. Това съобщиха за  Радио „Фокус“ – Пазарджик  от Община Стрелча. В заповедта на кмета Стойно Чачов се посочва, че причина за обявяването на бедственото положение е усложнената метеорологична обстановка, довела до сериозно компрометиране на вододайната зона на град Стрелча и необходимост от предприемане на спешни и неотложни аварийно-възстановителни дейности за прекратяване на последствията, водещи до увреждане на здравето на хората и значителни щети на имуществото. Бедственото положение се обявява поради неколкократното заливане на водовземните съоръжения на реката и затлачването им с тиня, пясък, чакъл, камъни и дървета, многократното преустановяване на водоподаването към града и изчерпване на запасите от вода в резервоарите, и замърсяването им с тиня, а също и поради компрометиране на участъци от довеждащия водопровод – разрушени подпорни стени и оголени тръби.  \r\nБедственото положение е в сила от днес до 17 юни. \r\nВаня НИКОЛОВА", "date": "2019.06.10", "title": "Пазарджик: Обявено е бедствено положение на територията на град Стрелча"}
{"url": "http://www.focus-news.net/news/2019/06/10/2668194/vidin-nivoto-na-reka-dunav-se-e-ponizhilo-s-13-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката - при Ново село. за последното денонощие се е понижило с 13 см, като водният стоеж там е 732 см, съобщиха от  Хидрометеорологична станция - Ново село . Нивото на реката край Видин е 785 см, регистрираното понижение е от 8 см. При Лом водният стоеж е 810 см, като няма промяна в нивото на реката. Край Оряхово то е 669 см, там е регистрирано повишение от 4 см. \r\nТемпературата на водата при Ново село е 19 градуса, а край Оряхово - 19.8 градуса.", "date": "2019.06.10", "title": "Видин: Нивото на река Дунав се е понижило с 13 см при Ново село за последното денонощие"}
{"url": "http://www.focus-news.net/news/2019/06/10/2668196/varna-dvizhenieto-po-pat-iii-2902-panorama-kumanovo-pri-km-11-tryabva-da-se-osashtestvyava-s-povisheno-vnimanie-i-skorost-do-30-kmch-poradi-neravnosti-na-asfaltovata-nastilka.html", "text": "Движението по път III-2902 Панорама — Куманово при км 11 трябва да се осъществява с повишено внимание и скорост до 30 км/ч поради неравности на асфалтовата настилка. Това съобщиха за  Радио „Фокус“ – Варна  от Агенция „Пътна инфраструктура“. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут е през Кичево и Оброчище. Движението в участъка комплекс „Ален мак“ – Варна от км 90 до км 100 трябва да се осъществява с повишено внимание поради ръчно косене на тревни площи, което ще продължи до 12 юни.  \r\nУчастъкът е сигнализиран с пътни знаци. Не се извършват ремонтни дейности по двете автомагистрали на територията на областта – „Хемус“ и „Черно море“. Трафикът се осъществява с нормална интензивност. \r\nБояна АТАНАСОВА", "date": "2019.06.10", "title": "Варна: Движението по път III-2902 Панорама — Куманово при км 11 трябва да се осъществява с повишено внимание и скорост до 30 км/ч поради неравности на асфалтовата настилка"}
{"url": "http://www.focus-news.net/news/2019/06/10/2668195/sliven-mokri-i-hlazgavi-zaradi-sa-patishtata-v-oblastta-zaradi-prevalyavaniya-ot-dazhd.html", "text": "Мокри и хлъзгави са пътищата в Сливенска област заради превалявания от дъжд, съобщиха от  Областното пътно управление . Движението е натоварено. \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тпоради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.06.10", "title": "Сливен: Мокри и хлъзгави заради са пътищата  в областта заради превалявания от дъжд"}
{"url": "http://www.focus-news.net/news/2019/06/10/2668198/blagoevgrad-startira-pluvno-lyato-v-bansko.html", "text": "Стартира „Плувно лято“ в Банско. Това съобщиха за  Радио „Фокус“-Пирин  от отдел „Култура“ към Общината. „Плувно лято“ ще се провежда всеки делничен ден до 13 юли, в Банско - на 2 външни и 1 вътрешен басейн, а в Добринище – на минералния плаж. Определените часове за провеждане са от 10.00 до 12.00 часа и от 16.00 до 18.00 часа. Ръководители на групите от Банско са учители и медицински сестри от НУ „Св. Паисий Хилендарски“, СУ „Неофит Рилски“ и ДГ „Здравец“. Ръководители за групите от Добринище и село Места са учители и медицински сестри от ОУ „Св. Климент Охридски“ в Добринище, ОУ „Св. св. Кирил и Методий“ в село Места и ДГ „Мечо Пух“. \r\nШкола „Изобразително и приложно изкуство ще се провежда в НУ „Св. Паисий Хилендарски“ всеки делничен ден, от 10.00 до 12.00 часа и от 15.30 до 17.30 часа до 31 юли. Ръководител е Здравка Русева. \r\nШкола по музика ще работи до 31 юли с ръководител Марин Бърдарев. Тя ще се провежда всеки делничен ден, от 15.30 до 17.30 часа. \r\nНатали СТЕФАНОВА", "date": "2019.06.10", "title": "Благоевград: Стартира „Плувно лято“ в Банско"}
{"url": "http://www.focus-news.net/news/2019/06/10/2668202/pregled-na-osnovnite-temi-v-evropeyskiya-pechat-agentsiya-fokus.html", "text": "Формирането на бъдещите правителствени коалиции в Испания и Дания, отслабените позиции на Италия в европейските институции и изваждането на потъналия кораб в Будапеща са сред основните теми на европейския печат. \r\n*** Повече от месец след като спечели изборите, изпълняващият длъжността министър-председател на Испания Педро Санчес ще получи втори мандат и ще се опита да сформира правителство \"с възможно най-кратко забавяне\", пише испанският вестник  El Pais . \r\nСлед спечелването на изборите от 28 април, в които обаче не успя да си осигури парламентарно мнозинство, лидерът на Социалистическата партия (ПСОЕ) трябва да осигури подкрепа от други партии, за да получи вот на доверие в гласуване, което може да се проведе в началото на юли, според правителствени изчисления. \r\nСлед изборите крал Фелипе VI се среща с политически лидери, както се изисква от закона, за да види кой кандидат е с най-добрият шанс да бъде одобрен от Конгреса. В четвъртък монархът предложи Санчес като най-вероятния претендент и последният прие кандидатурата. \r\n\"Имам огромно чувство на благодарност към испанците и същевременно огромна отговорност\", каза Санчес, който ще инициира разговори с консервативната народна партия (НП), дясноцентристката Сиудаданос („Гражданите“) и левицата „Подемос“, за да обсъди подкрепата за ръководено от Социалистическата партия правителство. \r\n„Трябва да започнем този разговор... Няма алтернативно мнозинство“ - каза той. „Всеки е отговорен за улесняването на това правителство, по-специално на Подемос, НП и Сиудаданос. \r\nДосега действащият премиер изчакваше резултата от местните избори на 26 май, които също така дадоха победата на неговата партия, но и потвърдиха необходимостта от сключване на сделки, за да се спечели или запази властта в ключови места като Мадрид. Лидерът на НП Пабло Касадо поиска от Санчес да работи за \"управляемост и стабилност\", тъй като създаването на ново правителство не може да чака повече. \r\nФрагментираният сценарий, възникнал в резултат на тези избори, означава, че Санчес се нуждае от помощ, за да води правителството на малцинството с подкрепата за всеки отделен случай - предпочитания от него вариант - или да оглави коалиционно правителство с „ Подемос“, за коeто те настояват. Санчес каза, че целта му е да управлява \"с широк консенсус, като говори с всички\". \r\nКогато приключи с тези преговори, Санчес ще уведоми председателя на Конгреса, Меричел Батет, дали е готов да определи дата за гласуване на правителството. Ако смята, че му липсва необходимото мнозинство, за да бъде назначен отново за втори мандат, той може да откаже гласуване на новия кабинет. Това ще принуди Фелипе VI да започне нов кръг от разговори с политическите лидери и потенциално да предложи друг кандидат. Това се случи след изборите през декември 2015 г., което в крайна сметка доведе до повторно гласуване през юни 2016 г. \r\nВ полза на Санчес е фактът, че трима нови депутати в Конгреса от „Заедно за Каталония“ , които в момента са изправени пред съда за ролята си в обявяване на независимост през 2017 г., са решили да не се откажат от местата си в полза на други членове на партията, въпреки че не могат да гласуват. \r\nТова означава, че прагът за обикновено мнозинство във втория кръг на гласуване намалява до 173 гласа. Но Санчес все още ще се нуждае от подкрепа от „Подемос“ и от по-малки регионални партии като Баската националистическа партия, „Компромис“, Коалиция на Канарските острови или Регионалната партия на Кантабрия, за да бъде успешна кандидатурата му като министър-председател на Испания. \r\n*** . Вероятният нов министър-председател на Дания Мете Фредериксен трябва да постигне споразумение с останалите леви партии, за да си осигури платформа, на която да се формира правителство, пише датската редакция на европейското издание  The Local . \r\nОсвен собствените социалдемократи на Фредериксен, трите други партии в традиционния „червен блок“ отляво на датския парламент са от решаващо значение за формирането на новото правителство. Това е така, защото, въпреки че лидерът на социалдемократите иска да работи както с дeсните, така и с левите политически партии, но когато става дума за правителството, левите партии трябва да гласуват, за да я утвърдят като премиер. \r\nТова би могло да се очаква, точно както стандартната позиция на партиите в дясно би била да подкрепят лидерът на либералите Ларс Лекке Расмусен. \r\nНо левите партии - социалните либерали, Социалистическата народна партия и Червено-зеления съюз - сега ще се стремят да осигурят гаранции за ключовите си области на политиката в замяна на това, че ще осигурят пълно мнозинство, за да потвърдят Фредериксен като премиер. \r\nВ петък политическият лидер на  Червено-зеления съюз Перниле Скипер, че нейната партия ще предприеме прагматичен подход към преговорите и очаква други да направят същото. \r\n„Нашата позиция е, че всички ние ще се приспособим един към друг. Никой не разполага с 90 места, включително и ние. Готови сме да правим компромиси и да преговаряме. Но Съюзът също има своите граници, ”каза лидерът, чиято партия има 13 места. \r\nНай-лявата партия, според Скипер, се опитва да премахне ограниченията за социално подпомагане. Тя също така нарече „наложително” всяко ново правителство да следва левия подход към икономиката. \r\nТова би могло да бъде пречка пред социалните либерали, левицата от центъра, която иска да облекчи стриктния подход на Дания към имиграцията, като същевременно запази резерв в публичните разходи. \r\nМортен Остергаард, лидер на социалните либерали, призова Фредериксен да обещае нова посока за имиграцията - включително отхвърляне на противоречивия закон за „промяна на парадигмата“, който социалдемократите помогнаха да се приеме по-рано тази година. \r\nСоциалните либерали, които удвоиха представителството си на 16 места в изборите, искат обещания за околната среда, както и намаляване на минималната работна заплата, необходима на квалифицирани професионалисти извън ЕС, за да отговарят на условията за работа и разрешение за пребиваване .. \r\nСоциалистическата народна партия (СФ), водена от Пия Олсен Дир, иска по-снизходителна политика за имиграция и убежище, по-специално вдигане на сегашния лимит за бежанците от квотите на ООН и по-добри условия за децата в центровете за убежище. \r\nДир също така изясни преди изборите, че СФ ще се стреми към въвеждане на минимални изисквания за съотношението персонал-дете в детските заведения. \r\nТъй като Фредериксен заяви, че се стреми да „продължи имиграционната политика на предишното правителство, и отхвърля съотношенията в грижата за децата, те изглеждат като потенциални точки на конфликт със СФ, която също удвои дела на последните избори до 14. \r\n*** През последната година Италия се сблъска с Европейската комисия във връзка с плановете за дефицит и разходи на страната. Скоро страната ще открие дали тези проблеми ще рефлектират по отношение на представителството в самата комисия, твърдят анализатори, цитирани от финландското англоезично издание  Daily Finland . \r\nСпоред Лусио Леви, политически анализатор в Центъра за международни изследвания Айнщайн в Торино, по-малката роля на представителя на Италия в Европейската комисия ще бъде в съответствие с последните тенденции. \r\n\"Благодарение на противоречивите политики на правителството ролята на Италия вече е намаляла\", каза Леви в интервю. \"Италия се изолира в рамките на Европейския съюз и затова има по-малко влияние, отколкото би трябвало да има. Намалената роля в Европейската комисия няма да бъде несъвместима.\" \r\nМиналата година Италия влезе в спор с Комисията за размера на бюджетния дефицит на страната, който продължи осем седмици, преди страната да се съгласи на компромис. Сега Италия е изправена пред перспективата за глоби за неспазване на условията на компромисното споразумение. \r\nСлед като правителството на Конте дойде на власт преди една година, Италия въведе най-строгите правила в Европейския съюз, ограничаващи пристигането на кандидати за убежище. През април страната предупреди и европейските съседи, че около 700 000 потенциални мигранти ще бъдат пуснати в Европа от Либия, но заплахата все още не се е материализирала. \r\nИталия също изрази съмнения относно последните мерки, които биха я доближили до Европа, като например високоскоростната железопътна линия между Торино, Италия и Лион, Франция. \r\n\"Италия не се срамува да се противопостави на европейските официални лица\", каза Джан Франко Гало, анализатор на политическите въпроси на ABS Securities в Милано. \"Няма да е изненада, ако европейските служители направят същото.\" \r\n*** Очаква се през тази седмица да започнат опити за изваждане на останките на кораба за разглеждане на забележителности „Русалка“, които се сблъска с голям круизен кораб и потъна в река Дунав в централната част на Будапеща, пише унгарското англоезично издание  Hungary Today . \r\nЕкипите, работещи по изваждането успешно са запечатали всички отвори на лодката, за да предотвратят възможността тела на загинали да изпаднат по време на самата процедура, заяви официалният представител на антитерористичната прокуратура, на която е възложен случая,  Нандор Ясенски. \r\nСпасителният екип вече инсталира въжета в останките в неделя, добави той. \r\nМеждувременно Ясенски каза, че германска фондация, която е предложила да предостави кучета за търсене в помощ на издирването на останалите жертви, е насочена към Пакш, в централна Унгария, за да подпомогне търсенето там. \r\nМалкият кораб за разглеждане на забележителности бе ударен и потъна на 29 май. На борда имаше 33 южнокорейски туристи и двама унгарци екипаж. Седем туристи бяха спасени от водата след сблъсъка. Телата на 18 туристи и един член на екипаж са открити и идентифицирани, докато все още се извършва претърсване за 9 изчезнали лица.", "date": "2019.06.10", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2019/06/10/2668201/fehtovalniyat-turnir-mladi-talanti-posveten-na-rozhdeniya-den-na-n-v-tsar-simeon-ii-shte-se-prevede-za-treta-poredna-godina-v-parka-pred-dvoretsa-vrana.html", "text": "Фехтовалният турнир „Млади таланти”, посветен на рождения ден на Н. В. Цар Симеон II, ще се преведе за трета поредна година в парка пред Двореца „Врана” от 16.00 ч. на 14 юни 2019 г. (петък). Това съобщиха от  пресофиса на Н. В. Цар Симеон II . \r\nСлед турнира царят ще връчи Националната младежка награда за проявени благородство и  доблест за 2019 г. Учредители на наградата са   \r\nДържавната агенция за закрила на детето, Фехтовална академия „Васил Етрополски”, Малтийски орден-България, Фондация „Българска памет-братя Диневи”, Офелия Кънева, Янко Кръндаров и Васил Етрополски.", "date": "2019.06.10", "title": "Фехтовалният турнир „Млади таланти”, посветен на рождения ден на Н. В. Цар Симеон II, ще се преведе за трета поредна година в парка пред Двореца „Врана”"}
{"url": "http://www.focus-news.net/news/2019/06/10/2668200/burgas-ostrov-sveta-anastasiya-shte-posreshta-gosti-s-folklorni-rituali-za-zdrave-i-plodorodie-v-parvoto-izdanie-na-bile-fest.html", "text": "Остров Света Анастасия ще посреща гости с фолклорни ритуали за здраве и плодородие в първото издание на \"Биле фест\" - фестивал, посветен на билките. Това съобщиха от  община Бургас . Фестивалът ще се проведе на 15 и 16 юни.  \r\nПовече от 50 участника ще се представят в събитието с билки и здравословни храни, лечебни екстракти и мехлеми, като ще покажат и автентичните начини за приготвянето им. В допълнение посетителите ще се запознаят с народни ритуали и илачи. Съпътстващата художествена програма ще възкреси силата на празника Еньовден, отбелязван по нашите земи от древността. Билкови отвари ще забъркат специалисти от близо и далеч. От островната пещ ще бъде изваден топъл хляб, замесен с квас, билки и зеленчуци. Кримският чай - билка, която расте на Света Анастасия, ще има своето запазено място в програмата. Козметика с билкови продукти и морски водорасли ще бъде представена на гостите лично от производителите. На острова ще могат да се закупят свежи билки за разсад, красиви сувенири и бижута с билки, цветя и български шевици. \r\nЗа да е истински празнично и българско настроението по време на \"Биле фест\", ансамбъл \"Странджа\" ще заплени публиката с фолклорни танци и песни, както и с ревю на народни носии и традиционни български облекла от миналото. В островния музей ще бъде подредена изложба на странджански шевици. Посетителите ще чуят и мелодии на флейта в изпълнение на възпитаници на НУМСИ \"Панчо Владигеров\". \r\nНай-малките гости на острова ще се забавляват в творчески работилници за сапуни и сувенири от ароматни билки. \r\nВ кухнята на ресторант \"100 години назад\" подготвят специално меню със супа от коприва, лапад и слез. Мидите ще са с дафинов лист и пресен девесил, а пилешкото с пресни картофки ще е подправено с мащерка, риган, и босилек. Екипът на острова ще представи медената лимонада с кримски чай и свежа мента като хита на лято 2019. Очаквайте още много изненади.  На 15 и 16 юни кораб \"Анастасия\" ще пътува с часове на тръгване: \r\n10.00, 11.30, 13.30, 15.00 и 17.00. \r\nНеобходима е предварителна резервация на телефон 0882004124 или е-mail: reservations@gotoburgas.com.", "date": "2019.06.10", "title": "Бургас: Остров Света Анастасия ще посреща гости с фолклорни ритуали за здраве и плодородие в първото издание на \"Биле фест\""}
{"url": "http://www.focus-news.net/news/2019/06/10/2668199/the-local-kakvo-ochakvat-datskite-levi-partii-v-razgovorite-za-formirane-na-novo-pravitelstvo.html", "text": ". Вероятният нов министър-председател на Дания Мете Фредериксен трябва да постигне споразумение с останалите леви партии, за да си осигури платформа, на която да се формира правителство, пише датската редакция на европейското издание  The Local . \r\nОсвен собствените социалдемократи на Фредериксен, трите други партии в традиционния „червен блок“ отляво на датския парламент са от решаващо значение за формирането на новото правителство. Това е така, защото, въпреки че лидерът на социалдемократите иска да работи както с дeсните, така и с левите политически партии, но когато става дума за правителството, левите партии трябва да гласуват, за да я утвърдят като премиер. \r\nТова би могло да се очаква, точно както стандартната позиция на партиите в дясно би била да подкрепят лидерът на либералите Ларс Лекке Расмусен. \r\nНо левите партии - социалните либерали, Социалистическата народна партия и Червено-зеления съюз - сега ще се стремят да осигурят гаранции за ключовите си области на политиката в замяна на това, че ще осигурят пълно мнозинство, за да потвърдят Фредериксен като премиер. \r\nВ петък политическият лидер на  Червено-зеления съюз Перниле Скипер, че нейната партия ще предприеме прагматичен подход към преговорите и очаква други да направят същото. \r\n„Нашата позиция е, че всички ние ще се приспособим един към друг. Никой не разполага с 90 места, включително и ние. Готови сме да правим компромиси и да преговаряме. Но Съюзът също има своите граници, ”каза лидерът, чиято партия има 13 места. \r\nНай-лявата партия, според Скипер, се опитва да премахне ограниченията за социално подпомагане. Тя също така нарече „наложително” всяко ново правителство да следва левия подход към икономиката. \r\nТова би могло да бъде пречка пред социалните либерали, левицата от центъра, която иска да облекчи стриктния подход на Дания към имиграцията, като същевременно запази резерв в публичните разходи. \r\nМортен Остергаард, лидер на социалните либерали, призова Фредериксен да обещае нова посока за имиграцията - включително отхвърляне на противоречивия закон за „промяна на парадигмата“, който социалдемократите помогнаха да се приеме по-рано тази година. \r\nСоциалните либерали, които удвоиха представителството си на 16 места в изборите, искат обещания за околната среда, както и намаляване на минималната работна заплата, необходима на квалифицирани професионалисти извън ЕС, за да отговарят на условията за работа и разрешение за пребиваване .. \r\nСоциалистическата народна партия (СФ), водена от Пия Олсен Дир, иска по-снизходителна политика за имиграция и убежище, по-специално вдигане на сегашния лимит за бежанците от квотите на ООН и по-добри условия за децата в центровете за убежище. \r\nДир също така изясни преди изборите, че СФ ще се стреми към въвеждане на минимални изисквания за съотношението персонал-дете в детските заведения. \r\nТъй като Фредериксен заяви, че се стреми да „продължи имиграционната политика на предишното правителство, и отхвърля съотношенията в грижата за децата, те изглеждат като потенциални точки на конфликт със СФ, която също удвои дела на последните избори до 14.  Юлиян Марков", "date": "2019.06.10", "title": "The Local: Какво очакват датските леви партии в разговорите за формиране на ново правителство"}
{"url": "http://www.focus-news.net/news/2019/06/10/2668203/pregled-na-osnovnite-temi-vav-varnenskiya-pechat.html", "text": "„Смерч удари „Аспарухово“, е водещото заглавие на вестник  „Черно море“ . Снимка на интересно въздушно завихряне улови варненецът Преслав Тодоров. Фотографията е направена в движение и изпратена до страницата на „Метео Балканс“ в социалните мрежи. Във фейсбук коментираха, че смерчът се е завихрил в район „Аспарухово“ по време на проливния дъжд в ранния следобед вчера, като за известно време е спрял и токът. След справка с метеоролозите от варненското подразделение на НИМХ стана ясно, че явлението е характерно за това време на годината.  \r\n„Показаха на над 60 деца как да се пазят на пътя“, съобщава изданието. Обучение за безопасна интеракция между велосипедисти и камиони, част от глобалната образователна програма „Виждам те. Виждаш меµ, се проведе във варненското ОУ „Захари Стоянов“. В него взеха участие над 60 деца. Учениците бяха запознати със спецификите на движение на камионите на пътя, кои са основните рискови ситуации и как могат да ги избегнат. Над 60 деца се качиха в кабината на камион, за да могат да видят къде са „мъртвите точки“, в които шофьорът не може да ги види в огледалата.  \r\n„62-ма медици ще ни помагат при нужда на плажа“, е друг акцент в броя. ДКЦ 1 „Света Клементина“ във Варна откри поетапно медицинските пунктове на плажовете. Тази инициатива на общинското здравно заведение за извънболнична помощ се извършва за четиринадесета поредна година. Дейността започна през 2005 г., когато бяха разкрити пунктове на варненските плажове, но впоследствие се разшири и обхвана всички охраняеми постове в курортите и Варна. Съгласно договорите с концесионерите медицинските екипи ще работят от 1 юни до 30 септември, без прекъсване всеки ден от 8 до 18 часа, съобщи управителят на здравното заведение д-р Иван Иванов.  \r\n„Дон Кихот“ и „Чайка“ оживяват в интересен прочит за финала на „Варненско лято“, е друго заглавие в броя. Едва ли са преяли с духовна храна любителите на театралното изкуство. За тях припомняме, че 27-ият международен театрален фестивал „Варненско лято“ е към края си. Какво предстои да видим от програмата в следващите няколко дни“ Като част от основната програма на българската селекция на Основна сцена на Драматичен театър „Стоян Бъчваров“ на 10 юни от 19,30 ч. и на 11 юни от 19 ч. ще се играе спектакълът „ЗА КАКВО ВИ Е ДОН КИХОТ“ по мотиви от романа „Дон Кихот де Ла Манча“ на Сервантес.  \r\n„206 филма са включени в червенокръсткия фестивал“, пише още вестникът. Над 3 хиляди филма са участвали в селекцията на 18-ото издание на Международния фестивал на червенокръстките и здравни филми. В програмата на тазгодишното издание ще бъдат показани 206 заглавия от 59 държави. Те ще бъдат оценявани от авторитетно жури.", "date": "2019.06.10", "title": "Преглед на основните теми във варненския печат"}
{"url": "http://www.focus-news.net/news/2019/06/10/2668204/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил”  ще поставим акцент върху културата и работата с подрастващото поколение. Разнообразни дейности са проведени от страна на експертите от Общинския център по наркотични вещества и превантивно-консултативният съвет в Кюстендил. В рамките на учебната година са обхванати деца и ученици от различни възрасти. За приключилите дейности и за летните занимания ще ни разкаже експертът Камелия Иванова. В предаването ще ви срещнем с Евгени Серафимов, ръководител на школата „Новите майстори”. Младежите и техният ръководител подготвят проекта „Плаващи картини сред водата – провокирай въображението“, който ще потопи известна творба на Владимир Димитров – Майстора във водите на Гребната база в Пловдив. На 15 юни жителите и гостите на града ще се насладят на артистичната плуваща арт инсталация „Девойка със слънчогледи”, на танцови етюди „Живите картини на Майстора” и на лазерната програма „Светлините на боята”. В минутите за култура ще говорим за започналата в Кюстендил Музикална камерна академия, в която участват студенти и преподаватели от САЩ, както и ученици и техните ръководители от България. Събеседник по темата ще бъде организаторът на проявата и председател на читалище „Братство” Иван Андонов. Музеят в Кюстендил е домакин на гостуващата изложба „Неврокопска Света митрополия”. Изложбата е представена в Музеен комплекс „Свети Георги”. Експозицията е посветена на 125-годишнината от учредяването на Неврокопската Света митрополия и 175-годишнината от изграждането на църквата „Въведение Богородично” в Благоевград. По темата ще чуем директорът на Регионален исторически музей – Кюстендил Валентин Дебочички. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.06.10", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/06/10/2668205/pazardzhik-rayonniyat-sad-shte-gleda-delo-sreshtu-bivsh-kmet-na-selo-lozen-za-prisvoyavane-na-pari.html", "text": "Районен съд-Пазарджик гледа дело срещу бивш кмет на село Лозен, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по обвинителен акт на Районна прокуратура – Пазарджик. Срещу Георги Цанков е повдигнато обвинение за това, че за периода  от 4 януари 2013 г. до  9 декември 2013 г. в качеството си на длъжностно лице – кмет на село Лозен е присвоил пари на обща стойност 4 093.98 лева, собственост на Община Септември, връчени в това му качество и поверени му да ги пази и управлява.  \r\nДокладчик по делото е съдия Красимир Лесенски. \r\nВаня НИКОЛОВА", "date": "2019.06.10", "title": "Пазарджик: Районният съд ще гледа дело срещу бивш кмет на село Лозен за присвояване на пари"}
{"url": "http://www.focus-news.net/news/2019/06/10/2668210/kyustendil-obshtina-dupnitsa-predstavya-debyutnata-kniga-na-daniela-petrova-patyat.html", "text": "Община Дупница представя дебютната книга на Даниела Петрова – „Пътят”. Това съобщиха за  Радио „Фокус” – Кюстендил  от отдел „Култура” към Община Дупница. Книгата разказва за пътуването от страха към вярата, от гнева към прошката, от несигурността към доверието. Повестта „Пътят” е книга-послание за истински важните неща в живота. Тя припомня извеяните човешки добродетели – прошката, смирението, търпението, благодарността, и дава „рецепта” за щастие.  \r\nДаниела Петрова е родена през 1970 година в град Рила. Завършва „Стопанско управление”, степен магистър и втора магистратура по специалност „Публичен мениджмънт и политики”. Работила е в КНСБ като експерт по трудовоправно законодателство, като общински съветник в Общински съвет - Дупница и като заместник областен управител на област Кюстендил. От 2013 година живее в Бургас. \r\nВенцеслав ИЛЧЕВ", "date": "2019.06.10", "title": "Кюстендил: Община Дупница представя дебютната книга на Даниела Петрова – „Пътят”"}
{"url": "http://www.focus-news.net/news/2019/06/10/2668206/kyustendil-darzhavniyat-arhiv-v-grada-shte-nagradi-nay-aktivnite-chitatel-daritel-i-priyatel-na-arhivite.html", "text": "Държавен архив – Кюстендил ще награди най-активните читател, дарител и приятел на архивите. Това съобщи за  Радио „Фокус” – Кюстендил  Петър Шейков, началник на отдел „Държавен архив” – Кюстендил. Церемонията е посветена на Международния ден на архивите и ще започне от 11.00 часа в сградата на институцията. Тя ще се проведе за трета поредна година. Освен това от 11.00 до 16.00 часа гражданите ще могат да видят оригинални архивни документи, експонирани в читалнята на Архива. \r\nВенцеслав ИЛЧЕВ", "date": "2019.06.10", "title": "Кюстендил: Държавният архив в града ще награди най-активните читател, дарител и приятел на архивите"}
{"url": "http://www.focus-news.net/news/2019/06/10/2668208/hristina-shopova-zam-kmet-na-blagoevgrad-novootkritiyat-dom-na-mladostta-shte-bade-myasto-za-kultura-i-otkrivane-na-talanti.html", "text": "Новооткритият Дом на Mладостта ще бъде място за култура и откриване на таланти. Това каза в сутрешния блок „Добро утро, България“ на  Радио „Фокус“  зам.-кметът на Благоевград Христина Шопова. По думите й там място ще намери творчество на различни поколения.„Това е едно пространство, което е познато на всички благоевградчани- бившият Младежки дом и неговото фоайе, което през годините при ремонтите е останало недовършено. От много време имахме желанието обектът да се преобрази, като място за култура, духовност, за представяне на проекти на млади хора, за откриване на таланти. Много се радваме, че успяхме да дадем нов живот на това място и нов път, които съм сигурна, че посетителите и творците ще приемат много добре“, обясни тя. Христина Шопова коментира още, че общината продължава да развива всички над 23 социални услуги, като всяка една има своето значение и помощ за различни обществени групи. Като едни от най-успешните зам.-кметът отличи програмата за личен асистент и защитените жилища.  \r\nЙоланда ПЕЛОВА", "date": "2019.06.10", "title": "Христина Шопова, зам.-кмет на Благоевград: Новооткритият Дом на Mладостта ще бъде място за култура и откриване на таланти"}
{"url": "http://www.focus-news.net/news/2019/06/10/2668209/prof-nikolay-radulov-ekspert-po-natsionalna-sigurnost-teritorialnoto-nesashtestvuvane-na-islyamska-darzhava-pravi-borbata-s-neya-oshte-po-trudna.html", "text": "Териториалното несъществуване на „Ислямска държава“ прави борбата с нея още по-трудна. Това каза за сутрешния блок „Добро утро, България“ на  Радио „Фокус“  проф. Николай Радулов, експерт по национална сигурност по повод случаят с 16-годишният радикализиран младеж от Пловдив. Новите технологии дават достъп до всяка точка по света, обясни той. „В редиците на „Ислямска държава“ има структури, които се занимават с пропаганда и привличат много опитни хора, тъй като ИДИЛ не са само тези, които режат глави и стрелят с автомати, тя има своето елитно ръководство, което е обучавано в най- авторитетните западно-европейски и световни университети. Сред тях има психолози, технолози. По отношение на психологическата обработка съществуват цели школи, сега врагът може да е навсякъде и разполага с високотехнологично оръжия, за които свикнахме да говорим покрай понятието „хибридна война“. В крайна сметка „Ислямска държава“ прави точно това- води такива войни“ уточни той. Според проф. Николай Радулов 16-годишният радикализиран младеж от Пловдив се оказва жертва на „Ислямска държава“, защото върху него е оказан професионален натиск. Когато е налице психологическа обработка за извършване на престъпления, съществува обаче и обратната възможност опитни психолози да възвърнат нормалността на лицето, обясни той. Изолирането на момчето от семейната среда не е най-добрият вариант, уточни експертът, като добави, че сериозен фактор за предотвратяването на проблема е контактът със семейството и възстановяването на връзките. Възможно е момчето да е поддържало контакт с други лица, които също подготвят подобни престъпни актове, добави експертът по национална сигурност. Огласяването на случая трябва да накара родителите да се замислят за заплахите, на които са изложени децата им, обясни проф. Радулов. Според него в България има реална опасност от атаки от терористични организации.  \r\nЙоланда ПЕЛОВА", "date": "2019.06.10", "title": "Проф. Николай Радулов, експерт по национална сигурност: Териториалното несъществуване на „Ислямска държава“ прави борбата с нея още по-трудна"}
{"url": "http://www.focus-news.net/news/2019/06/10/2668207/veliko-tarnovo-s-12-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 690 см, а температурата - на водата 19.4 градуса.  \r\nСлънце преди обяд и дъжд след пладне предвиждат синоптиците за българския участък на Дунав. В следобедните часове ще има интензивни валежи, на места придружени със силен вятър и гръмотевици. Ще има условия и за градушки. Ще духа слаб до умерен вятър от североизток. Максималните температури ще са между 24° и 27°.", "date": "2019.06.10", "title": "Велико Търново: С 12 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/10/2668211/desislava-kuzmanova-obshtina-blagoevgrad-zapochva-3d-art-festivala-na-ulitsa-14-ti-polk.html", "text": "Започва 3D Арт фестивала на улица „14-ти полк“ в областния център. Това каза за  Радио „Фокус“-Пирин  Десислава Кузманова от отдел „Култура“ към Община Благоевград. Тя уточни, че той ще се провежда до 20 юни и е международен. „Той стартира за първи път в Благоевград през 2014 година и той беше всъщност първият 3D фестивал в България, тъй като такъв не беше осъществен в страната. Сдружение за изкуство „Арт Юнивърс“ заедно с Община Благоевград направиха първият фестивал и дори все още има следи от него по улиците на града. В периода от 10 до 20 юни ще направим поредното издание на фестивала, като той е третият проект, който е финансиран по фонд „Култура“ след проекта „Море от любов“ и след фестивала „Занаят Фест“, посочи специалистът.  \r\nПо думите й уникални 3D и 4D картини ще оживеят в Благоевград, тъй като 3D арт изкуството е изкуство на стрийт културата и представя илюзии, които са основани на ефекта на изненадата като от различни точки се виждат изобразените картини по различен начин. Кузманова подчерта, че този вид изкуство е използвано от художниците още през Ренесанса и Барока. Тя отбеляза, че изненадата тази година е, че освен 3D, ще има и 4D изображения, които ще бъдат по стените и тротоарите. Експертът каза още, че Община Благоевград отдавна иска да преобрази голямата казармена стена на „14-ти полк“ в нещо красиво. \r\nНатали СТЕФАНОВА", "date": "2019.06.10", "title": "Десислава Кузманова, Община Благоевград: Започва 3D Арт фестивала на улица „14-ти полк“"}
{"url": "http://www.focus-news.net/news/2019/06/10/2668214/blagoevgrad-37-godishen-mazh-e-postradal-sled-skandal-v-grada.html", "text": "Около 18.40 часа на 07 юни 2019г. в 1 РУ - Благоевград е получено съобщение за това, че в района на ул. “Възрожденска“ в гр. Благоевград има пострадало лице. Това съобщиха от пресцентъра на  ОДМВР - Благоевград . От пристигналите на място полицейски служители е установено, че пострадалият е 37-годишен мъж от гр. Благоевград, на когото около 18.00 часа на същата дата, след възникнал скандал, му е нанесен удар в областта на главата с твърд предмет. Пострадалият е настанен за лечение в МБАЛ-Благоевград с комоцио и порезна рана на главата. За случая е уведомена РП-Благоевград. Образувано е досъдебно производство. Работата продължава.", "date": "2019.06.10", "title": "Благоевград: 37-годишен мъж е пострадал след скандал в града"}
{"url": "http://www.focus-news.net/news/2019/06/10/2668213/denyat-10-yuni-v-svetovnata-istoriya.html", "text": "През 1793 г. столицата на САЩ е преместена от Филаделфия във Вашингтон.  \r\nНа този ден през 1847 г. излиза първият брой на вестник “Чикаго трибюн”. \r\nВ Мюнхен се състои премиерата на операта “Тристан и Изолда” от Рихард Вагнер на същата дата през1865 г. През 1886 г.на тази дата изригва вулканът Таравера в Нова Зеландия, като убива 153 души и разрушава известната туристическа атракция “Розови и бели тераси”. Погребани са морските селища Мура, Те Арики и Уайроа, като хора са били изравяни изпод 10-метровия слой прах и пепел.  На тази дата Хари Труман става първият американски президент, посетил Канада през 1947 г. 2015 г.  \r\nПрезидентът на САЩ Барак Обама изпраща в Ирак допълнително 450 военни за борба с „Ислямска държава“. 2014 г.  \r\nВторият по големина град в Ирак Мосул е завзет от бойци на „Ислямска държава в Ирак и Леванта“. 2012 г.  \r\nНа първия тур от парламентарните избори във Франция победа удържат левите партии. 2011 г.  \r\nПо статистика на ООН заразените от СПИН по света са 30 милиона. За половината от тях богатите страни поеха ангажимент пред ООН за съдействие за универсално им лечение до 2015 г. като отблокират финансирането на борбата срещу СПИН на международно ниво. 2006 г.  \r\nБашар ал Джаафари е избран за посланик на Сирия в ООН. Той заменя на поста Файсал Мекдад, който е назначен за заместник-министър на външните работи през месец февруари. \r\nСамоубиват се трима затворници от затвора Гуантанамо, Куба. Те са открити мъртви в своите килии от надзирателите рано сутринта. Военните лекари установяват смъртта им. Най-вероятната причина за тяхната смърт е самоубийство. 2003 г.  \r\nНАСА изстрелва първата част на “Спирит Роувър”, с което се поставя началото на изследването на Марс. Той представлява двоен робот, чиято задача е да търси информация за наличието на вода на Марс. Изпратен е на две части на 10 юни и 7 юли 2003 г. 1999 г.  \r\nСъздава се Пактът за стабилност на Балканите. Целта е възстановяване на балканските държави след края на войната в Косово. Пактът за стабилност на Балканите е подписан от страните на Балканите, основните донорски държави и международни организации като Европейската Общност, Световната Банка (СБ), Европейската Банка за Възстановяване и Развитие (ЕБВР), Европейката Инвестиционна Банка (ЕИБ), Организацията за Икономическо Сътрудничество и Развитие (ОИСР). \r\nПроектите в региона са подкрепяни и от НАТО и ОССЕ. В обсега на действията от октомври 2000 г. е включена и бивша Югославия. Координаторът се избира от външните министри на страните от ЕС с мандат от 4 год. – в периода 1999 г. – 2002 г. това е Бодо Хомбах, а от 2002 г. - Ерхард Бузек. \r\nПри включването си в Пакта страните дават обещание да полагат усилия за постигането на стабилност, икономическо развитие, борба с корупцията и защита на човешки права. \r\nЦелите на Пакта за стабилност са: допринасяне за стабилността в региона чрез финансиране на локални проекти, които да бъдат осъществени в рамките на т.нар. Югоизточна Европейска регионална работна група, състояща се от три работни маси: Работна маса по демокрация и човешки права (Работна маса 1 ); Работна маса по икономическо възстановяване, развитие и сътрудничество ( Работна маса 2 ); Работна маса по сигурността ( Работна маса 3). Очаква се възстановителните дейности да бъдат приключени в рамките на петгодишен период. Проектите са разделени на три пакета: Спешни, В близък план и Стандартни. \r\nВсички проекти в Пакет “Спешни” са предварително предвидени да стартират до март 2001 г., докато тези от “ В близък план” - в рамките на следващите две години. \r\nСумите от 1,8 милиарда евро са одобрени на регионалната конференция на донорите, проведена през март 2000 г. в Брюксел. Донорската конференция обещава 0,6 милиарда допълнително за пакет “В близък план”. 1985 г.  \r\nИзраелската армия се изтегля от Ливан след 1099 дни окупация. 1973 г.  \r\nНАСА изпраща “Радио Астрономичен Изследовател 49” в орбита около Луната. Апаратът има за цел не да взима проби от Луната, а да блокира радио смущенията от Земята. 1967 г.  \r\nСССР прекъсва дипломатическите си отношения с Израел заради започнатата от Йерусалим Шестдневна война срещу Сирия, Египет и Йордания. Дипломатическите отношения са възстановени едва през 1991 г. 1947 г.  \r\nХари Труман става първият американски президент, посетил Канада. \r\nТруман е 33-ият президент на САЩ. Работи като писар, счетоводител, фермер, собственик на галантериен магазин. Завършва право. Участва в Първата световна война (1914-1918 г.). Работи като съдия, председател на окръжния съд в щата Мисури (1926-1934 г.). В периода 1934-1944 г. става сенатор. От януари 1945 г. е вицепрезидент. Труман дава заповедта за атомната бомбардировка на японските градове Хирошима и Нагазаки (август 1945 г.). Участва в Потсдамската среща и подписва Потсдамските споразумения. След Втората световна война е принуден от агресивността на Й. В. Сталин да вземе курс за защита на демокрацията, свободата и независимостта на народите в Западна Европа и други части на света. Започва икономическа помощ на САЩ за възстановяване на разрушената от войната икономика на западноевропейски страни (доктрина “Труман”, план “Маршал”). Организира борбата на американското общество срещу тоталното настъпление на комунизма. 1940 г.  \r\nВ изпълнение на договора за взаимопомощ с нацистка Германия Италия обявява война на Франция и Великобритания. Норвегия капитулира пред немската армия. 1916 г.  \r\nЗапочва Великото арабско въстание в Мека. Направен е опит от Фейсал за обединение на арабските племена срещу турците. Големи кервани от камили изминават 1000 мили за един месец през най-суровата пустиня. Описани са няколко въстанически нападения над турската железопътна линия, което играе важна роля за крайната победа. 1908 г.  \r\nВ периода 9 - 10 юни на среща в Ревал (Талин) английският крал Едуард VII (на снимката) и руският император Николай II се договарят за общ натиск върху Османската империя за нови реформи в Македония. 1898 г.  \r\nПо време на испано-американската война САЩ извършват десант в кубинския залив Гуантанамо. След претърпяното поражение Испания губи всички свои колонии в Карибския басейн и Тихия океан. \r\nИспано-американската война, избухва между САЩ и Испания по повод въстанието на о-в Куба (1898 г.). Унищожението на испанската флота при Манила и обсаждането на Сантяго са главни епизоди на войната. Испания губи богатите си колонии: Куба, Пуерто Рико и Филипинските о-ви, които минават под суверенитета на САЩ. 1886 г.  \r\nИзригва вулканът Таравера в Нова Зеландия, като убива 153 души и разрушава известната туристическа атракция “Розови и бели тераси”. Погребани са морските селища Мура, Те Арики и Уайроа, като хора са били изравяни изпод 10-метровия слой прах и пепел. 1865 г.", "date": "2019.06.10", "title": "Денят 10 юни в световната история"}
{"url": "http://www.focus-news.net/news/2019/06/10/2668212/stoyno-chachov-kmet-na-strelcha-situatsiyata-v-grada-e-mnogo-tezhka-piteynata-voda-e-spryana-i-e-negodna-za-piene.html", "text": "Ситуацията в градa е много тежка - питейната вода е спряна и е негодна за пиене. Това каза за  Радио „Фокус“ – Пазарджик  кметът на община Стрелча Стойно Чачов. При проверката на място установихме, че са компрометирани участъци от довеждащия водопровод. Разрушени са подпорни стени и са оголени тръби. Имаме затлачване на довеждащата тръба. В момента е необходимо да се изчака да намалее притока на вода, за да могат работниците да почистят. В противен случай тя ще ги отнесе. За кардиналното решение на проблема и необходима подмяна на довеждащия водопровод, който е на 72 години. Неговата дължина е 7 километра, а общината  не разполага с необходимите средства“, коментира Чачов. Той поясни, че тръбата е полагана през 1947 г. \"Проблемът е оголената зона. Ако отново има интензивни валежи, тя може да се спука или да се скъсат тръбите. Това означава град Стрелча да остане без вода. Уведомили сме областния управител, министъра на вътрешните работи, министър-председателя, че са необходими средства, за подмяната на този водопровод\", допълни още Чачов.   \r\nВаня НИКОЛОВА", "date": "2019.06.10", "title": "Стойно Чачов, кмет на Стрелча: Ситуацията в градa е много тежка - питейната вода е спряна и е негодна за пиене"}
{"url": "http://www.focus-news.net/news/2019/06/10/2668216/pleven-dvizhenieto-po-pat-ii-13-byala-slatina-dolni-dabnik-v-uchastaka-na-knezha-e-regulirano-v-ednoto-platno-poradi-mashinno-polagane-na-asfalt.html", "text": "Движението по път II-13 Бяла Слатина - Долни Дъбник в участъка на гр. Кнежа от км 70+300 до км 72+100 е регулирано в едното платно поради поради машинно полагане на асфалт. Това съобщиха за  Радио „Фокус“  от Областно пътно управление – Плевен. Срокът е до 10 юни. Пътните настилки в областта са сухи. Температурите са между 24° и 27°, очакват се валежи в следобедните часове. Движението по пътищата II-52 Свищов - Никопол в участъка на Деков - Бяла вода от км 71+500 до км 79+800, III-301 Левски – Асеновци от км 9+300 до км 11+700, III-303 Аспарухово – Градище в участъка на от км 7+100 до км 18+500, III-304 Изгрев – Бацова махала - (Новачене-Дебово) в района на с. Изгрев при км 4+000,  III-3402 Пордим – Вълчи трън от км 19+100 до км 25+500, III-3501 Згалево – Каменец от км 11+500 до км 29+700  се  повишено внимание поради преместване на пътни знаци. Срокът е до 10 юни. Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът на ремонта е 11 юни. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.06.10", "title": "Плевен: Движението по път II-13 Бяла Слатина - Долни Дъбник в участъка на Кнежа е регулирано в едното платно поради машинно полагане на асфалт"}
{"url": "http://www.focus-news.net/news/2019/06/10/2668218/silistra-nivoto-na-reka-dunav-se-e-povishilo-s-18-sm-za-poslednoto-denonoshtie.html", "text": "Нивото на река Дунав се е повишило с 18 см при Силистра за последното денонощие. Това сочи справка на сайта на  ИАППД - Русе . Водният стоеж е 676 см. При Тутракан нивото се е повишило също с 18 см и достига 720 см. При Русе покачването на нивото на Дунав за последните 24 часа е с 20 см до 705 см. Прогнозата за 12 юни сочи покачване при Русе с 10 см, при Силистра с 39 см.", "date": "2019.06.10", "title": "Силистра: Нивото на река Дунав се е повишило с 18 см за последното денонощие"}
{"url": "http://www.focus-news.net/news/2019/06/10/2668219/plovdiv-zapochna-izplashtaneto-na-vaznagrazhdeniyata-na-chlenovete-na-sektsionnite-izbiratelni-komisii-v-rayon-trakiya.html", "text": "Вв кметството на район „Тракия“ на бул. „Освобождение“ в Пловдив започна изплащането на възнагражденията на членовете на секционните избирателни комисии на изборите за членове на Европейския парламент. Това съобщиха за  Радио „Фокус“ – Пловдив  от районната администрация. Правоимащите граждани трябва да носят документ за самоличност и удостоверенията си от секционните избирателни комисии. Изплащането на възнагражденията ще става в рамките на работното време на администрацията – до 17.00 часа, в делнични дни.", "date": "2019.06.10", "title": "Пловдив: Започна изплащането на възнагражденията на членовете на секционните избирателни комисии в район „Тракия“"}
{"url": "http://www.focus-news.net/news/2019/06/10/2668220/dobrich-dobro-izpalnenie-na-danachnite-prihodite-za-2018-godina-otchita-obshtinata.html", "text": "Добро изпълнение на данъчните приходите за 2018 година отчита Общината. При уточнен годишен план 7 520 200 лв. са отчетени данъчни приходи в размер на 8 543 692 лв. Готов е отчетът на Община град Добрич за изпълнението на бюджета за 2018 година. Рамката на отчета към 31 декември 2018 година е 57 178 878 лв., приходите за държавни дейности са 36 041 987 лв., а отчетът на местните приходи е 21 136 891 лв., отчетът на разходите за държавни дейности - 36 041 987 лв., отчетът на разходите за местни дейности - 20 279 814 лв., отчетът на разходите за дофинансиране - 857 077 лв., предаде кореспондент на  Радио „Фокус” – Варна . \"Във функция „Общи държавни служби“ изпълнението на бюджета спрямо уточнения годишен план е 90,45% за държавни дейности, 95,70% - за местни дейности, и 93,13 % - за държавни дейности, дофинансирани с местни приходи\", съобщи зам.-кметът „Финанси и общинска собственост“ Елка Димова. Като местна отговорност са отчетени разходи за издръжка и възнаграждения на общинския съвет и средства за издръжка на общинската администрация. Във функция „Отбрана и сигурност“ изпълнението на бюджета спрямо уточнения годишен план е 43,13% за държавните дейности. В рамките на определените средства по стандарти са отчетени разходи за Местната комисия за борба срещу противообществените прояви на малолетни и непълнолетни, обществените възпитатели, разходите за денонощни оперативни дежурни и за изпълнители по поддръжка и по охрана на пунктове за управление. Като местна отговорност са отчетени текущите разходи за издръжка на общинската полиция, чиито възнаграждения също са общинска отговорност, но са отчетени като трансфер към Министерство на вътрешните работи. Във функция „Образовaние“ изпълнението на бюджета спрямо уточнения годишен план е 94,16% за държавни дейности, 79,35% - за местни дейности, и 99,14% - за държавни дейности, дофинансирани с местни приходи. Финансирането на всички училища се организира чрез прилагане на системата на „Делегиран бюджет“, който е разработен на базата формула, съгласувана с директорите на учебните заведения и утвърден от кмета на Общината. С най-голям дял на разходите за 2018 година е функция „Образование“ - 47% или 27 123 186 лв. Също с относително голям дял на разходите за миналата година е функция „Жилищно строителство, БКС и опазване на околната среда“ - 23% или 13 356 589 лв. На трето място се нарежда функция „Социално осигуряване, подпомагане и грижи“ с 9% - 5 230 501 лв.", "date": "2019.06.10", "title": "Добрич: Добро изпълнение на данъчните приходите за 2018 година отчита Общината"}
{"url": "http://www.focus-news.net/news/2019/06/10/2668197/dots-antoniy-galabov-politolog-mnogo-yasno-v-zakona-tryabva-da-bade-ukazano-za-kakvo-tochno-se-davat-partiynite-subsidii.html", "text": "Много ясно в закона трябва да бъде указано за какво точно се дават партийните субсидии. Това каза в интервю за сутрешния блок  „Добро утро, България“  на  Радио „Фокус“  политологът доц. Антоний Гълъбов по повод предложението на правителството държавната субсидия за партиите да бъде намалена от 11 лв. на 1 лв. за действителен глас. Според доц. Антоний Гълъбов моментът е подходящ при евентуално отваряне на Закона за политическите партии този дебат да бъде проведен отново. „Това е принцип, който изглежда прост, но всъщност е подвеждащ. Когато мислим за конкретно число спрямо конкретен действителен подаден глас, това отмества важния въпрос, който е за какво са им на партиите пари. Партията е политическа организация с идеална цел, част от гражданството и в това отношение получаването на държавна субсидия би трябвало да бъде обвързано с финансирането на присъщи, необходими и наистина подлежащи на отчетности и на контрол функции на партията. Много важно е да постигнем съгласие по това какво имат право да правят партиите. В предизборната кампания видяхме, че с държавна субсидия се раздаваха стипендии и помощи. Това не е работа на политическа партия. Много ясно трябва да бъде указано в закона за какво точно се дават публичните средства. Когато те са дадени целево, насочени правилно, гражданското общество има възможността да контролира тяхното изразходване. Ако говорим само за цена на глас, не можем да излезем от това блато, в което се намираме и разбирането за политиката като за пазар. Подобен  тип „остойностяване“ на гласа на българските граждани не е сериозен разговор“, каза още политологът. Доц. Антоний Гълъбов добави, че в Закона за държавния бюджет би могло да се фиксира, че средствата трябва да бъдат разпределяни в съответната пропорция на получените гласове.  Доц. Гълъбов не би подкрепил  връщане към схемата за стойност, фиксирана към реално получен глас. Според него предложението на Бойко Борисов за субсидия от 1 лев за действителен глас е провокация към готовността на Народното събрание сериозно да дебатира този въпрос. „Най- вероятно подобно предложение няма да бъде прието. Въпросът е да се фиксира разумна формула, през която да се остойностява гражданският принос към функционирането на партиите. Това са парите на българските данъкоплатци и трябва да е ясно за какво са им необходими тези пари и как ги разходват“, допълни доц. Антоний Гълъбов. Според него политическият живот на страната има нужда от много сериозно преосмисляне и промяна. „Надявам се, че вече е в ход, но не през нови политически фигури, а през променящото се отношение на българските граждани към политическото им участие“, добави доц. Гълъбов. \r\nЙоланда ПЕЛОВА", "date": "2019.06.10", "title": "Доц. Антоний Гълъбов, политолог: Много ясно в закона трябва да бъде указано за какво точно се дават партийните субсидии"}
{"url": "http://www.focus-news.net/news/2019/06/10/2668221/sport-viktoriya-tomova-zagubi-13-pozitsii-v-svetovnata-ranglista.html", "text": "Тенис: най-добрата българска тенисистка Виктория загуби 13 позиции в световната ранглиста по тенис след Откритото първенство на Франция. Томова, която през миналата седмица загуби в първия кръг на турнир на ITF в Бреша (Италия), вече е 187-а в класацията с 306 точки. \r\nНа първо място остава Наоми Осака от Япония с 6486 точки, а на второ място за първи път в кариерата си се изкачи победителката на \"Ролан Гарос\" Ашли Барти от Австралия с 6350 точки. Трета е Каролина Плишкова от Чехия с 5685 точки.", "date": "2019.06.10", "title": "Спорт: Виктория Томова загуби 13 позиции в световната ранглиста"}
{"url": "http://www.focus-news.net/news/2019/06/10/2668222/sliven-zadarzhan-e-mazh-na-34-godini-naranil-30-godishna-zhena-v-grada.html", "text": "На 9 юни е задържан мъж на 34 години за изясняване на обстоятелствата, при които е причинил нараняване на 30-годишна жена. Тя е настанена за лечение в МБАЛ-Сливен без опасност за живота.  Това съобщиха от  ОДМВР-Сливен . Двамата са от град Сливен и са били в близки отношения.            \r\nПо случая е образувано досъдебно производство.", "date": "2019.06.10", "title": "Сливен: Задържан е мъж на 34 години, наранил 30-годишна жена в града"}
{"url": "http://www.focus-news.net/news/2019/06/10/2668223/yambol-spektakalat-karmina-burana-na-karl-orf-shte-bade-predstaven-za-parvi-pat-v-grada.html", "text": "За първи път на ямболска сцена тази вечер ще бъде представен спектакълът „Кармина Бурана“ на Карл Орф. Това съобщиха от пресцентъра на  Община Ямбол . Култовата музикална творба ще видим в изпълнение на Плевенската филхармония под режисурата на Надя Христозова. Началото е в 20.00 часа в зала „Диана“. В концертния спектакъл ще прозвучат още „Болеро“ на Равел, „Завладяването на Рая“ от Вангелис, „Заратустра“ на Р. Щраус, „В пещерата на планинския цар“ от сюитата „Пер Гинт“ на Едвард Григ. Диригент е маестро Найден Тодоров. Солисти: Мария Цветкова-Маджарова – сопран, Александър Крунев – баритон и Георги Султанов – тенор. Участват още плевенският Общински хор „Гена Димитрова”, хор на Русенска опера, хор „Звъника“ и балетна формация на читалище „Съгласие – 1869“ – гр. Плевен. \r\nЧас по-рано - от 19.00 ч., започват и XXІV Театрални празници „Невена Коканова“. В шест поредни вечери (10 – 15 юни) ще гостуват спектакли на театри от София, Русе и Варна. Организатор на събитието е ямболският Драматичен театър „Невена Коканова“, който тази година отбелязва навършването на 70 години от първото си представление. \r\nСпектаклите ще се играят на сцената в зрителния салон на читалище „Съгласие - 1862“, с начален час 19.00.  \r\nДвете събития са част от програмата за Деня на Ямбол.", "date": "2019.06.10", "title": "Ямбол: Спектакълът „Кармина Бурана“ на Карл Орф ще бъде представен за първи път в града"}
{"url": "http://www.focus-news.net/news/2019/06/10/2668225/sliven-3700-leva-sa-otkradnati-ot-lek-avtomobil-na-67-godishen-mazh-parkiran-pred-doma-mu-v-selo-kaloyanovo.html", "text": "На 8 юни, около 09.30 часа, 67-годишен мъж се е явил в Районно управление на МВР-Сливен и е заявил, че  му е открадната парична сума в размер на около 3700 лева и лични документи. Това съобщиха от  ОДМВР-Сливен . Парите и вещите са оставени от заявителя в личния му лек автомобил, паркиран пред дома му в село Калояново. По случая е образувано досъдебно производство.", "date": "2019.06.10", "title": "Сливен: 3700 лева са откраднати от лек автомобил на 67-годишен мъж, паркиран пред дома му в село Калояново"}
{"url": "http://www.focus-news.net/news/2019/06/10/2668227/pleven-46-godishen-mazh-e-postradal-sled-vazniknal-spor-v-zhk-storgoziya.html", "text": "46-годишен мъж е пострадал след възникнал спор. Това съобщиха от  ОДМВР - Плевен . На 9 юни в полицията е получен сигнал, че в град Плевен в междублоково пространство в ж.к. „Сторгозия“ има пострадало лице. Местопроизшествието е посетено от полицейски служители, които са установени 46-годишен с прободна рана в областта на корема и 59-годишен мъж. Изяснено е, че е възникнал спор между двамата плевенчани. За разрешаване на конфликта по-възрастният е извадил нож и е нанесъл удар в областта на корема на опонента си. И двамата участници в инцидента са отведени от екип на ЦСМП - Плевен в спешно отделение за преглед. След оказана им медицинска помощ те са освободени за домашно лечение. При извършения оглед е иззет метален нож с кания. По случая е образувано досъдебно производство за извършено престъпление от НК. Уведомен е прокурор при Районна прокуратура - Плевен. Работата по случая продължава разследващ полицай.", "date": "2019.06.10", "title": "Плевен: 46-годишен мъж е пострадал след възникнал спор в ж.к. „Сторгозия“"}
{"url": "http://www.focus-news.net/news/2019/06/10/2668224/smolyan-dvama-dushi-sa-postradali-sled-kato-zhena-e-zaspala-na-volana-i-se-e-blasnala-v-skat-s-lek-avtomobil-koyto-se-e-preobarnal-na-patnoto-platno.html", "text": "На 9 юни 2019 г., около 16.30 ч., на път III-864, км 2+080, лек автомобил \"Опел Астра\", собственост на 47-годишен мъж от село Ягодина, община Борино, област Смолян и управляван от 45-годишната Е. М. от Смолян, поради заспиване, губи контрол над управляваното МПС и се блъска в дясно на пътното платно в ската и автомобилът се обръща на пътното платно. Това съобщиха от  ОДМВР-Смолян . При удара е пострадала жената, която е с охлузни рани в областта на левият лакът. Леки наранявания е получил и пътуващия с нея собственик на автомобила. Пострадалите са транспортирани в МБАЛ „Д-р Братан Шукеров“-Смолян, където след преглед са освободени за домашно лечение. Използвани са обезопасителни колани. Местопроизшествието е посетено от екип на „Пътна полиция“ и е взето отношение по Закона за движение по пътищата.", "date": "2019.06.10", "title": "Смолян: Двама души са пострадали, след като жена е заспала на волана и се е блъснала в скат с лек автомобил, който се е преобърнал на пътното платно"}
{"url": "http://www.focus-news.net/news/2019/06/10/2668228/pazardzhik-politsiyata-zadarzha-49-godishen-mazh-vlachil-kuche-s-kolata-si.html", "text": "След подаден сигнал на телефон 112 от граждани в Пазарджик е задържан мъж, влачил куче с автомобила си, каза за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че мъжът се е движил с лек автомобил „Ауди“ по улица „Васил Левски“ в Пазарджик. На теглича на автомобила е било вързано куче и влачено от него. На място е изпратен дежурен екип на полицията, който е установил, че лекият автомобил вече е бил спрян от граждани, на които полицията благодари за съдействието. Установено е, че колата е управлявана от 49-годишен жител на пазарджишкия квартал „Марица“. Той по незаконен начин и в разрез с нормалното отношение към животните е теглил кучето със синджир, вързан за лекия автомобил. Мъжът е задържан за 24 часа. Уведомен е ветеринарен специалист, който е прегледал животното. То е в лошо състояние и с опасност за живота. Има извършен оглед, а досъдебното производство е под наблюдението на прокуратурата“, коментира Стоянов. \r\nВаня НИКОЛОВА", "date": "2019.06.10", "title": "Пазарджик: Полицията задържа 49-годишен мъж, влачил куче с колата си"}
{"url": "http://www.focus-news.net/news/2019/06/10/2668229/nkiz-i-kraybrezhnata-zona-za-ikonomichesko-razvitie-v-kitay-podpisaha-memorandum-za-satrudnichestvo.html", "text": "Антоанета Барес, изпълнителен директор на „Национална компания индустриални зони” (НКИЗ), и Мао Мъндзюн, директор на Крайбрежната зона за икономическо развитие на Цъси, Джъдзян (Zhejiang Cixi Coastal Economic Development Zone). подписаха Меморандум за сътрудничество в град Нинбо, Китай. Това съобщиха от  НКИЗ . Антоанета Барес е част от делегацията, водена от икономическия министър Емил Караниколов.  \r\nС подписването на Меморандума НКИЗ и Китайските зони са се договорили да се подсилят двустранните икономически и бизнес отношения между Република България и град Цъси, което ще спомогне за насърчаването на инвестиционното сътрудничество между тях. Антоанета Барес подчерта, че двете страни могат да обменят опит и добри практики в привличането на инвестиции, изграждането, развитието и управлението на индустриалните зони. \r\nПо време на официалното посещение в Китай беше подписан и Меморандум за сътрудничество с цел засилване на търговско-икономическите взаимоотношения между Министерството на икономиката на Република България и Общинското народно правителство на Нинбо от министъра на икономиката Емил Караниколов и Джън Шанджие, партиен секретар на град Нинбо. По време на срещата си с него министър Караниколов изтъкна, че оценява важността на Нинбо в инициативата за сътрудничество между страните от Централна и Източна Европа и в инициативата за свързаност между Европа и Азия „Един пояс, един път“.  \r\n„За шеста поредна година българските фирми участват в панаира в  Нинбо, в който Министерството на икономиката организира всяка година българско национално участие“, каза Емил Караниколов. В изложението Експо за търговия и инвестиции се представиха близо 20 български компании. Тази година те участваха основно с храни и селскостопански продукти, вино, минерална вода и козметика. Град Нинбо е неформалната столица в Китай на търговското и икономическо сътрудничество в рамките на инициативата „17+1“ и е една от началните точки на Морския път на коприната. \r\nПо време на визитата си в Нинбо Антоанета Барес и делегацията посетиха  българските щандове на Експото. Министърът на икономиката Емил Караниколов откри изложба с картини на български и китайски художници в градската библиотека по повод 70-тата годишнина от установяване на дипломатическите отношения между България и Китай.", "date": "2019.06.10", "title": "НКИЗ и Крайбрежната зона за икономическо развитие в Китай подписаха Меморандум за сътрудничество"}
{"url": "http://www.focus-news.net/news/2019/06/10/2668231/kardzhali-chetirima-mazhe-sa-zadarzhani-a-krazhba-na-500-kg-drehi-vtora-upotreba.html", "text": "Четирима мъже са били задържани непосредствено след извършена кражба на около 500 кг дрехи втора употреба. Това съобщиха от  ОДМВР - Кърджали . След подаден сигнал за престъплението полицаи от РУ - Крумовград предприели заградителни действия на 7 юни през нощта Около 23.00 часа на разклона за село Гулийка бил спрян лек автомобил „Флоксваген“, в който пътували двама мъже - на 26 и 36 години. В колата полицаите открили два чувала с дрехи втора употреба. Час и половина по-късно в село Пелин бил проверен друг лек автомобил „Фолксваген“ с 22-годишен водач и 21-годишен пътник. В колата полицаите намерили 3 чувала дрехи втора употреба. Извършени са огледи. Откраднатите стоки са иззети, а четиримата мъже задържани за срок до 24 часа в полицейското управление. Образувани са бързи производства по чл.195, ал.4 от Наказателния кодекс и работата продължават разследващи полицаи.", "date": "2019.06.10", "title": "Кърджали: Четирима мъже са задържани а кражба на 500 кг дрехи втора употреба"}
{"url": "http://www.focus-news.net/news/2019/06/10/2668230/pleven-38-godishen-mazh-e-postradal-sled-sbivane-v-selo-nikolaevo.html", "text": "38-годишен мъж е пострадал след сбиване. Няма опасност за живота му. Това съобщиха от  ОДМВР-Плевен . На 8 юни  в полицията е съобщено, че след сбиване в село Николаево е пострадал 38-годишен мъж от село Баховица, община Ловеч. На място са изпратени полицейски служители и екип на Център за спешна медицинска помощ (ЦСМП) – Плевен. Установено е, че по време на тържество е възникнал скандал между роднини. При инцидента е пострадал 38-годишният гост. Той е преведен в ЦСМП-Плевен с две прободни рани в крака и фрактура на лицевата кост. Освободен е за домашно лечение, без опасност за живота. Установени са извършителите на деянието – двама 26-годишни мъже от селото. Те са задържани за срок до 24 часа. Образувано е досъдебно производство за престъпление от НК. Уведомен е прокурор от Районна прокуратура-Плевен. Продължава работа разследващ полицай.", "date": "2019.06.10", "title": "Плевен: 38-годишен мъж е пострадал след сбиване в село Николаево"}
{"url": "http://www.focus-news.net/news/2019/06/10/2668215/prof-nikolay-radulov-ekspert-po-natsionalna-sigurnost-za-parvi-pat-balgarsko-hristiyansko-momche-e-verbuvano-ot-idil-koyato-dosega-privlichashe-poddrazhnitsi-vodeyki-neadresirana-propaganda.html", "text": "За първи път българско християнско момче е вербувано от ИДИЛ, която досега привличаше поддръжници, водейки неадресирана пропаганда към таргет групи. Това каза за сутрешния блок „Добро утро, България“ на  Радио „Фокус“  проф. Николай Радулов, експерт по национална сигурност по повод случаят с 16-годишния радикализиран младеж от Пловдив. „До сега не сме имали такъв случай за лице, което не изповядва исляма, от добро семейство, неживеещо в гето да бъде привлечено. Това до известна степен ме учуди, но в положителен аспект ме зарадва, че е единственият случай от последните 10 години, когато близки на лице, което е вкарано в престъпна дейност на етапа на подготовката, сами са се обърнали към органите на държавна власт,“ каза той. Проф. Николай Радулов припомни, че основен проблем е липсата на доверие и сигнална дейност. Случаят с 16-годишното момче е доказателство, че доверието в специалните служби се възвръща, обясни той, като добави, че по този начин от една страна се пресича престъпление, водещо до жертви, а от друга се спасява млад човек от превръщането му в престъпник.  \r\nЙоланда ПЕЛОВА", "date": "2019.06.10", "title": "Проф. Николай Радулов, експерт по национална сигурност: За първи път българско християнско момче е вербувано от ИДИЛ, която досега привличаше поддръжници, водейки неадресирана пропаганда"}
{"url": "http://www.focus-news.net/news/2019/06/10/2668233/nsi-prez-april-2019-g-v-stranata-sa-funktsionirali-2-052-mesta-za-nastanyavane-s-nad-10-legla.html", "text": "През април 2019 г. в страната са функционирали 2 052 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 74 600, а на леглата – 157 900. В сравнение с април 2018 г. общият брой на местата за настаняване, функционирали през периода, се увеличава с 0.7%, а на леглата в тях - с 10.0%. Това съобщиха от  Националния статистически институт  (НСИ). \r\nОбщият брой на нощувките във всички места за настаняване, регистрирани през април 2019 г., е 962 7000, или със 7.6% повече в сравнение със същия месец на предходната година, като най-голямо увеличение на нощувките (с 12.3%) се наблюдава в местата за настаняване с 4 и 5 звезди.  \r\nПрез април 2019 г. в хотелите с 4 и 5 звезди са реализирани 77.0% от общия брой нощувки на чужди граждани и 36.9% - на българи. В местата за настаняване с 3 звезди са осъществени 15.1% от нощувките на чужди граждани и 31.7% - на българи, докато в останалите места за настаняване (с 1 и 2 звезди) те са съответно 7.9 и 31.4%. \r\nБроят на пренощувалите лица в местата за настаняване през април 2019 г. се увеличава с 4.3% в сравнение със същия месец на 2018 г. и достига 450 700, като е регистрирано увеличение както при българските граждани, така и при чуждите, съответно с 4.3 и 4.2%. Българските граждани, нощували в местата за настаняване през април 2019 г., са 281 800 и са реализирали средно по 2.0 нощувки. Чуждите граждани са 168 900 и са реализирали средно по 2.4 нощувки, като 75.1% от тях са нощували в хотели с 4 и 5 звезди. \r\nОбщата заетост на леглата в местата за настаняване през април 2019 г. е 22.9%, като се увеличава с 0.9 процентни пункта в сравнение с април 2018 година. Най-висока е заетостта на леглата в хотелите с 4 и 5 звезди - 26.6%, следват местата за настаняване с 3 звезди - 23.8%, и с 1 и 2 звезди - 16.5%.  \r\nПриходите от нощувки през април 2019 г. достигат 51.7 млн. лв., или с 9.9% повече в сравнение с април 2018 година. Регистрирано е увеличение на приходите както от български граждани - с 14.5%, така и от чужди граждани - с 6.0%.", "date": "2019.06.10", "title": "НСИ: През април 2019 г. в страната са функционирали 2 052 места за настаняване с над 10 легла"}
{"url": "http://www.focus-news.net/news/2019/06/10/2668232/yanis-varufakis-aleksis-znae-che-az-znam-che-toy-znae.html", "text": "Алексис (Ципрас) знае, че аз знам, че той знае, пише електронното издание на гръцкия вестник  Kathimerini  за бившият гръцки финансов министър и бивш съратник на гръцкия премиер Янис Варуфакис.  \r\nПолитиките на премиера Алексис Ципрас и неговия финансов министър по това време Янис Варуфакис доведоха до налагането на контрол върху капитала през лятото на 2015 г. Гърция се оказа на ръба на дефолта. Той също беше изправен пред заплахата от спиране на всички транзакции в резултат на излизане от еврозоната и прибързаното въвеждане на нова валута (или криптовалута) без сделка за привързване към еврото и без нов заем от Европа и Международен валутен фонд. \r\nПод натиска на международната изолация, след като Русия и Китай не се възползваха от възможността да гарантират дълга на Гърция и подкрепят разходите на държавата, Ципрас осъзна, че прилагането на гласа „Не“ на референдума за спасителната програма би нанесло опустошителни национални, икономически и правни последици. Непокорният Варуфакис подаде оставка. Преди това той вече се беше появил в Лондон, Брюксел и Берлин, облечен небрежно и раздразни всичките си колеги от Еврогрупата. В крайна сметка арогантността и нарцистичността на Варуфакис струват на Гърция приблизително 100 милиарда евро. \r\nЧетири години по-късно той се завръща, за да лиши СИРИЗА от решаваща подкрепа. MeRA25 (движението на Варуфакис) спечели 169,287 гласа, или 2,99%, на изборите за Европейски парламент на 26 май. Партията не успя да спечели място в Европейския парламент, което щеше да се заеме от София Сакофара,  като не му досигнаха по-малко от 400 гласа.  \r\nМного наблюдатели смятат, че представянето на партията предполага подобна или по-добра представа за предстоящите национални избори. Фактът, че партията на Варуфакис работи самостоятелно, ще улесни кандидатурата на Нова демокрация, основната консервативна опозиция. \r\nМоже ли Варуфакис отново да обмисли работа с Ципрас? „Никога няма да демонизираме никого, но Ципрас просто се заблуждава“, каза бившият министър на Катимерини. \r\n„Алексис е като актьор, който се качва на сцената и влиза в роля, за да изиграе една лъжа, като същевременно знае, че за да се представи убедително, той трябва да вярва, че ролята е„реална“и това, което казва е вярно.\" \r\nИзползвайки тази метафора, Варуфакис изключва всякаква възможност за сътрудничество с Ципрас. „Алексис знае, че аз знам, че той знае“ - подхвърли той. \r\nВаруфакис със сигурност знае много. Ние знаем, че има слухове, че той е записвал поверителни правителствени срещи и заседания на Еврогрупата. Той не потвърждава тези слухове. \r\nБившият финансов министър, макар и с носталгия за миналото, е най-вече е развълнуван от бъдещето. Той иска да се увери, че MeRA25 няма да стане жертва на така наречения сценарий за изгубено гласуване. \"Големият марж между Нова демокрация и СИРИЗА в европейските избори прави теорията излишна\", казва той. \r\nСпоред него тежкото поражение на СИРИЗА на евроизборите означава, че управляващата партия със сигурност ще пострада на предстоящите парламентарни. В светлината на това, гласуването за СИРИЗА би било загубено гласуване. „Защо да гласуваме за депутати от СИРИЗА, които гласуваха за меморандумите? Ще имат ли смелостта да се противопоставят на новите мерки и новите меморандуми? Няма съмнение, че СИРИЗА не може да поведе съпротива срещу завръщането на олигарсите.\" \r\nВаруфакис обаче не изключва сътрудничеството след изборите с олигарсите. „Разделението е най-лошият враг. Трябва да говорим помежду си. Лидерът на Нова демокрация Кириакос Мицотакис иска да намали данъчните ставки. Опитах се да направя същото и през 2015 г. Трябва да обсъдим как това може да се постигне. “ \r\nВ очите на неговите поддръжници, както и на неговите врагове, 58-годишният политик се радва на статут на рок звезда в социалните медии. Експертите твърдят, че критиката му към механизма за рефинансиране на дълга, от който зависи глобалната икономика, се състои от лесни за възприемане уловки. \r\nТой все пак има публика. Неговите книги му дават публичност, особено във Великобритания, където той остава близо до лидера на лейбъристката партия Джереми Корбин и финансовия министър в сянка Джон Макдонъл. \r\nВ навечерието на европейските избори той се бори за „Нова Зелена сделка“, предложен пакет за икономически стимули, предназначен за справяне с изменението на климата и икономическото неравенство. Инициативата бе рекламирана в Берлин с 1000 плакати с актрисата и активистка Памела Андерсън, за която се знае, че има слабост към „лошите момчета“, когато посети основателя на „Укилийкс“ Джулиан Асандж в затвора във Великобритания. На европейските избори Варуфакис се кандидатира в Германия, но не беше избран. Но той няма да се откаже. С подновено доверие той се подготвя да се бори, ако не с икономиите, то с монотонността на политическата сцена.  Юлиян Марков", "date": "2019.06.10", "title": "Янис Варуфакис: Алексис знае, че аз знам, че той знае"}
{"url": "http://www.focus-news.net/news/2019/06/10/2668217/gazeta-express-savetat-za-sigurnost-na-oon-shte-obsadi-situatsiyata-v-kosovo.html", "text": "Съветът за сигурност на ООН ще обсъди днес своя тримесечен редовен доклад за положението в Косово, пише англоезичната версия на косовския вестник  Gazeta Express . \r\nГенералният секретар на ООН Антонио Гутереш ще представи своя доклад за работата на мисията на ООН в Косово - ЮНМИК. На дебата ще присъства  посланика на Косово във Вашингтон Вльора Читаку, докато Сърбия ще бъде представлявана от външния министър Ивица Дачич. Сръбският външен министър каза пред медиите в Белград, че по време на срещата днес ще поиска от ЮНМИК да продължи да изпълнява поставените цели, без да променя мандата си. \r\nОперацията на Косовска полиция в северната част на страната, населена със сърби, насочена срещу  организирана престъпна група, и арестуването на служител на ЮНМИК по време на операцията за възпрепятстване на полицейската работа, ще бъде в центъра на днешната дискусия. \r\nПостоянните членове на Съвета за сигурност на ООН САЩ и Великобритания искат да бъдат намалени заседанията на Съвета за сигурност на ООН за Косово, като се има предвид новата реалност, създадена в Косово след обявяването на независимостта, както и намаляване на персонала и бюджета на Мисията на ООН в Косово.   Юлиян Марков", "date": "2019.06.10", "title": "Gazeta Express: Съветът за сигурност на ООН ще обсъди ситуацията в Косово"}
{"url": "http://www.focus-news.net/news/2019/06/10/2668234/pazardzhik-obshtina-sarnitsa-zapochna-proverka-na-kmeta-na-selo-medeni-polyani-za-nezakonno-podavane-na-tok.html", "text": "Община Сърница започна проверка по случай в село Медени поляни, каза за  Радио „Фокус“ – Пазарджик  кметът на община Сърница Неби Бозов. „Бях сигнализиран от майка на болно дете от селото, че са получавали ток от кметството, а общината не е разрешавала на кметството да префактурира електроенергия на никого. Сутринта се срещнах с жената, подала сигнала. Тя сподели с мен, че на евроизборите не е гласувала за когото трябва по препоръка на кмета. Това буквално го е вбесило и той е решил наказателно да им спре тока. Обадих се на кмета на село Медени поляни, за да изясним случая. Той и на мен отказа да им пусне тока. При условие, че жената е с болно малко дете това не е начинът“, коментира Бозов. Той уточни, че семейството се снабдява с ток от сградата на кметството, което е незаконно, защото трафопостът е само за кметството, а само кметът на Медени поляни има ключ от трафопоста. „Предстои установяване на това дали само това семейство е получавало електричество по този начин или има и други. Хората са получавали някакви хвърчащи разписки от кметството, че са ползвали електрическа енергия. Предстои да изясним всички обстоятелства“, допълни Бозов. Той допълни, че са се погрижили семейството с болното дете да има електричество от съседите. „Кметът на село Медени поляни си изключи телефона и отказа комуникация по въпроса“, каза също кметът на община Сърница. \r\nВаня НИКОЛОВА", "date": "2019.06.10", "title": "Пазарджик: Община Сърница започна проверка на кмета на село Медени поляни за незаконно подаване на ток"}
{"url": "http://www.focus-news.net/news/2019/06/10/2668237/kardzhali-politsiyata-e-ustanovila-nezakonen-prevoz-na-25-agneta-v-rayona-na-selo-kazatsite.html", "text": "Незаконен превоз на 25 агнета са установили полицаи от РУ-Джебел в хода на специализирана операция за противодействие на престъпността в малките и отдалечени населени места. Това съобщиха от пресцентъра на  ОДМВР - Кърджали . На 8 юни малко след 12.00 часа в района на село Казаците за проверка бил спрян товарен автомобил „Форд“ с 24-годишен водач и двама пътници на 38 и 47 години. Групата превозвала домашни животни без съответните документи, разрешаващи транспортирането. Служител на Областната дирекция по безопасност на храните съставил акт по Закона за ветеринарномедицинската дейност.", "date": "2019.06.10", "title": "Кърджали: Полицията е установила незаконен превоз на 25 агнета в района на село Казаците"}
{"url": "http://www.focus-news.net/news/2019/06/10/2668238/dobrich-ou-d-r-petar-beron-selo-kolartsi-predstavi-os-na-bchk-v-natsionalnoto-sastezanie-na-uchenicheskite-ekipi-po-parva-pomosht.html", "text": "ОУ „Д-р Петър Берон” - село Коларци, община Тервел, представи Областния съвет на Български червен кръст (ОС на БЧК) в Добрич в Националното състезание на Ученическите екипи по първа помощ. Това съобщи д-р Артюн Еринозов, директор на секретариата в ОС на БЧК в добруджанския град, предаде кореспондентът на  Радио „Фокус” . На 7 и 8 юни в Националния учебно логистичен център на БЧК Лозен – София се е провело ХХХ-то Национално състезание на Ученическите екипи по първа помощ (УЕПП). В него са участвали победителите от областните прегледи на УЕПП. Областната червенокръстка организация на Добрич е била представена от екипа на ОУ „Д-р П. Берон” в с. Коларци, победител на областното състезание на 10 май тази година. Юбилейното състезание е било открито от председателите на БЧК и БМЧК акад. Христо Григоров и Станимир Бояджиев.  \r\nЕкипът на ОУ „Д-р П. Берон” с ръководител Дарина Кобурова се е представил много добре, класирайки се в „Златната лига”, изпреварвайки много утвърдени до този момент екипи, като в поредното подреждане са на 10-то място след победителите - отбора на Пазарджик. Добруджанските представители са получили индивидуални награди, дипломи и паметни медали - „златни” от Дирекция БМЧК при НС на БЧК. Областният съвет на БЧК Добрич изказва благодарност на учениците от ОУ „Д-р П.Берон” в с. Коларци - Мелиса Ниязи, Донка Тодорова, Осман Ембие и Ерай Исмаилов, на директора Ивелин Станчев и на ръководителя, подготвил екипа Дарина Кобурова, за положените усилия в подготовката и завоюваното престижно 10-то място в страната. \r\nЖулиета НИКОЛОВА", "date": "2019.06.10", "title": "Добрич: ОУ „Д-р Петър Берон” - село Коларци представи ОС на БЧК в Националното състезание на Ученическите екипи по първа помощ"}
{"url": "http://www.focus-news.net/news/2019/06/10/2668226/nezavisen-makedoniya-delegatsiya-na-balgarskiya-konstitutsionen-sad-shte-poseti-makedoniya.html", "text": "Делегация на Конституционния съд на Република България ще посети днес Конституционния съд на Република Северна Македония, пише скопският вестник  “Независен“ \r\nДелегацията, оглавявана от председателя на Конституционния съд на Република България Борис Велчев, ще бъде приета от президента Стево Пендаровски. \r\nДнес в София ще се проведе първото заседание на Съвместната междуправителствена комисия между Република Северна Македония и Република България в съответствие със задълженията, произтичащи от Договора за приятелство, добросъседство и сътрудничество, подписан между двете страни през август 2017 г. \r\nМинистърът на външните работи Никола Димитров и министърът на външните работи на Република България Екатерина Захариева ще съпредседателстват Комисията в Министерството на външните работи. \r\nКато част от програмата на Междуправителствената комисия са насрочени двустранни срещи на министрите Димитров и Захариева, както и срещи на представителите от направленията:  икономика, отбрана, местно самоуправление, образование и наука, транспорт и комуникации. Комисията ще обсъди постигнатия напредък в сътрудничеството в тези области, след подписването на Договора за приятелство, добросъседство и сътрудничество и ще бъдат обсъдени бъдещи дейности и проекти.  Юлиян Марков", "date": "2019.06.10", "title": "„Независен“ (Македония): Делегация на българския конституционен съд ще посети Македония"}
{"url": "http://www.focus-news.net/news/2019/06/10/2668240/sport-mirela-demireva-specheli-srebro-na-turnir-v-holandiya.html", "text": "Лека атлетика: Олимпийската вицешампионка от Рио 2016 Мирела Демирева спечели сребърен медал на скока на височина на турнира в Хенгело (Холандия). Тя преодоля 191 сантиметра и зае второто място заедно с италианката Алеся Трост. Победител със 196 сантиметра стана Ерика Кинси от Швеция.", "date": "2019.06.10", "title": "Спорт: Мирела Демирева спечели сребро на турнир в Холандия"}
{"url": "http://www.focus-news.net/news/2019/06/10/2668241/pazardzhik-okrazhniyat-sad-gleda-delo-za-telefonna-izmama.html", "text": "Окръжен съд-Пазарджик гледа дело за телефонна измама, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по протест на Районна прокуратура против присъда на Районен със – Пазарджик, с която подсъдимият е признат за виновен в това, че 18 май 2018 г. в град Пазарджик е пренесъл 1 000 евро и 4 000 лева, които му били хвърлени през терасата от друг мъж. Същият е бил заблуден, че помага и оказва съдействие на полицията в залавянето на телефонни измамници. Подсъдимият е осъден на 2 години лишаване от свобода с изпитателен срок от 5 години. Докладчик по делото е съдия Коста Стоянов. \r\nВаня НИКОЛОВА", "date": "2019.06.10", "title": "Пазарджик: Окръжният съд гледа дело за телефонна измама"}
{"url": "http://www.focus-news.net/news/2019/06/10/2668239/rumen-petkov-abv-iskame-da-znaem-kolko-e-angazhiraniyat-choveshki-i-finansov-resurs-ot-strana-na-mvr-za-parada-i-kontraparada-v-sabota.html", "text": "Искаме да знаем колко е ангажираният човешки и финансов ресурс от страна на органите на МВР за парада и контрапарада в събота. Това каза лидерът на АБВ Румен Петков по време на пресконференция, предаде репортер на  Агенция „Фокус“ .  \r\nТой посочи, че АБВ ще входира две заявления за достъп до обществена информация - до Столична община и до МВР. „Те са свързани с превърналото се в ежегодно шествие – парад на суетата, мога да го квалифицирам по друг начин и ще се въздържа. Никой от нас няма против различието и че то е нещо, което се определя в немалка степен от природата. Тя е определила своя основен фундамент мъжът и жената, залегнали в нормативна уредба, в традициите на християнството, в православието. При положение, че никой под никаква форма не накърнява правата на тези хора, какво предполага ежегодно да се правят тези шумни шествия? В питането, както за гей-шествието, така и за контрагей проявите, искаме да знаем колко е бил ангажираният финансов и човешки ресурс от страна на органите на МВР. Ще проверим действията на другите институции, Столичната община и оценка на затрудненията по придвижването“, допълни още Петков. Лидерът на АБВ посочи, че така и не е разбрал от какво е трябвало да се пази паметникът на Васил Левски. „Въпрос на привличане на внимание. Обществото трябва да знае колко плащаме ние при положение, че няма никакъв проблем. Постоянно се изнасят информации за разлика в заплатите мъже-жени. Бих разбрал един протест на жените и бих го подкрепил, ако се извади и статистически се докаже, че има такъв тип разлика. Това, разбира се, е недопустимо - когато никакви други права не са заплашени, не е извършено посегателство върху тях, всяка година да гледаме протести и контрапротести, шествие и контрашествие, мисля, че не е нормално“, допълни лидерът на АБВ.  \r\n„Колко струват тези контрапротести на държавата, на нас данъкоплатците? Това са неща, които освен до напрежение, нагнетяване и омраза не могат да дадат никакъв друг резултат“, каза Петков.  \r\nДеница КИТАНОВА", "date": "2019.06.10", "title": "Румен Петков, АБВ: Искаме да знаем колко е ангажираният човешки и финансов ресурс от страна на МВР за парада и контрапарада в събота"}
{"url": "http://www.focus-news.net/news/2019/06/10/2668235/lyubomira-gancheva-abv-katastrofata-na-energetika-stava-neobratima.html", "text": "Катастрофата на енергетика става необратима. Това каза заместник-председателят на АБВ Любомира Ганчева по време на пресконференция, предаде репортер на  Агенция „Фокус“ . „През изминалата седмица отново се заговори много активно за енергетика, но само поради причината за поредното увеличаване на цената на електроенергията. Целта на тази пресконференция и нашият експертен прочит е какви са проблемите в сектор „Енергетика“, какво стои зад тях, как могат да бъдат решени“, допълни заместник-председателят на АБВ. Тя разкритикува финансовите резултати в енергетиката за първото тримесечие. „Фанансовите параметри показват, че първото тримесечие на тази година НЕК увеличава своите загуби с 12 млн. лв. на месец. Това са едни 12 млн. лв, които се пишат на нашата сметка - на вас, на нас, на всички граждани“, посочи Ганчева. „Ако миналата година печалбата на БЕХ е била близо 3 млн. лв, тази година е 1 млн. лв.“, допълни  Ганчева. „На фона на всички тези гадни, черни статистики и тежки финансови резултати единствено АЕЦ „Козлодуй“ показва много по-високи резултати\",  каза Ганчева. По думите при 88 млн. лв. печалба за първите три месеца на миналата година сега тя е 125 млн. лв. „Анализът на този енергиен микс показва, че системно всички подсектори на енергетиката са в състояние на тежка криза. Не е ясно какво се случва с въгледобива. Не е ясно какво точно ще се случи с проекта АЕЦ „Белене“, допълни още Ганчева.  \r\nДеница КИТАНОВА", "date": "2019.06.10", "title": "Любомира Ганчева, АБВ: Катастрофата на енергетика става необратима"}
{"url": "http://www.focus-news.net/news/2019/06/10/2668242/plovdiv-zapochva-izplashtaneto-na-vaznagrazhdeniyata-na-chlenovete-na-sektsionnite-izbiratelni-komisii-v-rayon-severen.html", "text": "Започва изплащането на възнагражденията на членовете на секционните избирателни комисии в район „Северен“, участвали в провеждането на избори за членове на Европейския парламент от Република България за 2019 година. Това съобщиха за  Радио „Фокус“ – Пловдив  от районната администрация. Изплащането стартира днес в 13.00 часа и се извършва на касата на районната администрация всеки работен ден за времето от 08.30 до 16.45 часа.", "date": "2019.06.10", "title": "Пловдив: Започва изплащането на възнагражденията на членовете на секционните избирателни комисии в район „Северен“"}
{"url": "http://www.focus-news.net/news/2019/06/10/2668246/stara-zagora-rayonniyat-sad-nalozhi-uslovna-prisada-na-48-godishen-mazh-za-izvarsheno-huliganstvo-i-prichinyavane-na-telesni-povredi-na-politseyski-sluzhiteli.html", "text": "Със сключване на споразумение приключи воденото наказателно производство срещу М. М. С на 48 години. Това съобщиха от пресцентъра на  Прокуратурата . Районен съд – Стара Загора одобри споразумение постигнато между прокурор от Районна прокуратура - Стара Загора и защитника на обвиняемия М. М. С., с което последния се признал за виновен по три обвинения, а именно:  \r\nНа 4 април 2019 година, в град Стара Загора, извършил непристойни действия, грубо нарушаващи общественият ред и изразяващи явно неуважение към обществото, като отправил обидни думи и изрази – „Да ви еба майката. Да ви еба“, „боклуци“, „некадърници“, „нещастници“, „….просто се ебете в гъза…“, …“мога да ви еба в гъза като ви намеря“, „Пундо, ма…“, „Ебал съм ви в гъза…, мога и сега да дойда да ви еба в гъза…“ - по отношение на медицински лица към ЦСМП – Стара Загора, като деянието по своето съдържание се отличава с изключителен цинизъм и дързост и е съпроводено със съпротива срещу орган на властта, изпълняващ задължения по опазване на общественият ред – нанасяне на удари с ръце и крака на униформени полицейски служители от група „Охрана на обществения ред“ при Второ Районно управление на МВР – Стара Загора - старши полицай Г. Н. Г и старши полицай И. П. С. - престъпление по чл.325, ал.2 вр.с ал.1 от Наказателния кодекс  \r\nСтраните се споразумели за извършеното престъпление на обвиняемия М.М.С. да бъде наложено наказание при условията на  чл.325, ал.2 вр. ал.1 от НК  и чл.54 от НК “лишаване от свобода“ за срок от 7 (седем) месеца, изпълнението на което, на основание чл.66, ал.1 от НК, да бъде отложено за срок от 3 (три) години.  \r\nНа 4 април 2019 г., в град Стара Загора, причинил на полицейски орган - старши полицай Г. Н. Г. - служител в група „Охрана на обществения ред\" при  Второ Районно управление на МВР – Стара Загора, при изпълнение на службата му, лека телесна повреда по смисъла на чл.130, ал.2 от НК, а именно: страдание без разстройство на здравето, изразяващо се в кръвонасядане в областта на половите органи и кръвонасядане на лявото бедро - престъпление по чл.131, ал.2, предл „четвърто\", т.4 във вр. с чл.130, ал.2 от Наказателния кодекс.  \r\nСтраните се споразумели за извършеното престъпление на обвиняемия М. М. С. да бъде наложено наказание при условията на  чл.131, ал.2, предл „четвърто\", т.4 във вр. с чл.130, ал.2 и чл.54 от НК “лишаване от свобода“ за срок от 7 (седем) месеца, изпълнението на което, на основание чл.66, ал.1 от НК, да бъде отложено за срок от 3 (три) години.  \r\nНа 04.04.2019 г., в гр. Стара Загора, причинил на полицейски орган - старши полицай И.П.С. - служител в група „Охрана на обществения ред\" при Второ РУ - Стара Загора, при изпълнение на службата му, лека телесна повреда по смисъла на чл.130, ал.2 от НК, а именно страдание без разстройство на здравето, изразяващо се в кръвонасядане в областта на лонното съчленение, кръвонасядане на лявото бедро и кръвонасядане на дясната подбедрица - престъпление по чл.131, ал.2, предл „четвърто\", т.4   във вр. с чл.130, ал.2 от Наказателния кодекс.  \r\nСтраните се споразумели за извършеното престъпление на обвиняемия М.М.С. да бъде наложено наказание при условията на  чл.131, ал.2, предл „четвърто\", т.4 във вр. с чл.130, ал.2 и чл.54 от НК “лишаване от свобода“ за срок от 7 (седем) месеца, изпълнението на което, на основание чл.66, ал.1 от НК, да бъде отложено за срок от 3 (три) години.  \r\nНа основание чл.23, ал.1 от НК така определените наказания били кумулирани, като било определено едно общо наказание, в размер на най - тежкото от всички, а именно “лишаване от свобода“ за срок от 7 (седем) месеца, изпълнението на което, на основание чл.66, ал.1 от НК, да бъде отложено за срок от 3 (три) години.  \r\nВ тежест на обв. М. М. С. били възложени всички разноски по делото в размер на 336 лева.  \r\n                Определението на съда има характер на влязла в сила присъда и не подлежи на обжалване.", "date": "2019.06.10", "title": "Стара Загора: Районният съд наложи условна присъда на 48 годишен мъж за извършено хулиганство и причиняване на телесни повреди на полицейски служители"}
{"url": "http://www.focus-news.net/news/2019/06/10/2668244/lyubomira-gancheva-abv-shte-signalizirame-kevr-za-neprozrachnata-protsedura-na-dostavka-na-vtechnen-priroden-gaz.html", "text": "Ще сигнализираме КЕВР за непрозрачната процедура на доставка на природен газ. Това каза заместник-председателят на PP АБВ Любомира Ганчева по време на пресконференция, предаде репортер на  Агенция „Фокус“ . Ганчева посочи, че АБВ ще настоява да се направи проверка защо не се спазва европейското законодателсто в областта на антитръстовото законодателство при доставки на природен газ. „В миналата седмица се коментираше, беше голяма гордост за правителството – първата доставка на природен газ, който не е руски. Ние от АБВ винаги сме били силно за диверсификацията в доставките на природен газ, само че въпросът е при какви цени и при какви условия. Недоумяваме защо „Булгаргаз“ не обявиха една прозрачна процедура, за да се наберат доставчици с най-ниските цени, а просто в резултат на едно получено писмо обявиха нов доставчик с по-ниска цена. Недоумяваме и нещо друго – за последните 6 месеца цената на алтернативния природен газ, на Европа, на европейско ниво, е 12 евро. Това е наполовина по-ниска цена от тази, която ние имаме с нашия дългосрочен доставчик. Когато това се случва, какво правят другите държави в рамките на ЕС. Има един регламент и едно антитръстово решение на ЕК, с което когато европейската цена е трайно по-ниска, отколкото тази на дългосрочния ти доставчик, ти задействаш процедура и си намаляваш цената от дългосрочния“, каза още Ганчева. Тя попита защо България не го прави, защо умишлено плащаме едни по-високи цени с дългосрочния доставчик и на тъмно се правят процедури, с които някой ще спечели. „За съжаление всички българи ще го платим през по-високата цена“, каза Ганчева.  \r\nДеница КИТАНОВА", "date": "2019.06.10", "title": "Любомира Ганчева, АБВ: Ще сигнализираме КЕВР за непрозрачната процедура на доставка на втечнен природен газ"}
{"url": "http://www.focus-news.net/news/2019/06/10/2668243/vidin-vaveden-e-v-izpalnenie-parvi-etap-povisheno-vnimanie-ot-plana-za-provezhdane-na-visokite-vodi-na-reka-dunav-v-oblastta.html", "text": "Въведен е в изпълнение първи етап „Повишено внимание“ от Плана за провеждане на високите води на река Дунав в област Видин. Това съобщиха за  Радио „Фокус“ – Видин  от Областната администрация. Днес нивото на Дунав в началото на българския участък на реката при Ново село е 732 см, като за изминалото денонощие е отчетен спад с 13 см, при Видин е 785 см, спадът е 8 см, а при Лом е 810 см, като няма промяна в нивото на реката. \r\nСъгласно издадената заповед при въведения първи етап  „Напоителни системи“ ЕАД клон Видин организира всички мероприятия по наблюдението на защитните съоръжения по река Дунав, включващи ежедневно наблюдение на състоянието на дигите и корекциите на вливащите се в  Дунав реки, въвеждането на денонощно дежурство в помпените станции и отводняването от подпочвени води при необходимост. \r\nДиректорът на РДПБЗН – Видин организира измерването на нивото на Дунав при рейката на Видин три пъти в светлата част на денонощието – в 08.00, в 12.00 и в 18.00 часа. Кметовете на общините по поречието на Дунав – Видин, Брегово, Ново село и Димово организират изпълнението на превантивните мероприятия, заложени в съответните общински планове за защита в част „Наводнения“. \r\nВъв връзка с обявяване на първи етап „Повишено внимание“ от Плана за провеждане на високите води на река Дунав в област Видин, областният управител е провел работна среща с представители на ОДМВР – Видин, РДПБЗН, „Напоителни системи“ ЕАД – клон Видин, База гранични полицейски кораби – Видин и дирекция „Морска администрация“. \r\nОбстановката по всички Дунавски диги в област Видин към момента е спокойна, докладваха от  „Напоителни системи“ ЕАД – клон Видин. Извършват се ежедневни наблюдения и обходи на Дунавските диги, отводнителните полета и отводнителните помпени станции. В работен режим са четири помпени станции, които отводняват /предимно през нощта/. Дружеството има готовност при необходимост в работен режим да влязат и други помпени станции. \r\nНяма получени сигнали и данни за опасност за населението и инфраструктурата, към настоящия момент, обобщиха от РДПБЗН. \r\nВъвеждането на първи етап „Повишено внимание“ е превантивна мярка, чрез която се цели засилване на наблюдението на състоянието на дигите и корекциите на реките, за да се гарантира безопасното провеждане на високите води в случай, че продължи повишаването на Дунав. \r\nПри рязка промяна на обстановката се информира Оперативния център на РДПБЗН – Видин и областния управител.", "date": "2019.06.10", "title": "Видин: Въведен е в изпълнение първи етап „Повишено внимание“ от Плана за провеждане на високите води на река Дунав в областта"}
{"url": "http://www.focus-news.net/news/2019/06/10/2668249/pregled-na-osnovnite-temi-v-balkanskiya-pechat-agentsiya-fokus.html", "text": "Заседание на Съвета за сигурност на ООН, визита на българските конституционни съдии в Скопие и на македонския външен министър в София, интервю с бившия гръцки финансов министър Янис Варуфакис и намерение на управляващата Социалистическа партия в Албания за започване на процедура за освобождаване на президента Илир Мета, заради решението му за отлагане на местните избори са сред темите на балканските вестници \r\n*** Съветът за сигурност на ООН ще обсъди днес своя тримесечен редовен доклад за положението в Косово, пише англоезичната версия на косовския вестник  Gazeta Express . \r\nГенералният секретар на ООН Антонио Гутереш ще представи своя доклад за работата на мисията на ООН в Косово - ЮНМИК. На дебата ще присъства  посланика на Косово във Вашингтон Вльора Читаку, докато Сърбия ще бъде представлявана от външния министър Ивица Дачич. Сръбският външен министър каза пред медиите в Белград, че по време на срещата днес ще поиска от ЮНМИК да продължи да изпълнява поставените цели, без да променя мандата си. \r\nОперацията на Косовска полиция в северната част на страната, населена със сърби, насочена срещу  организирана престъпна група, и арестуването на служител на ЮНМИК по време на операцията за възпрепятстване на полицейската работа, ще бъде в центъра на днешната дискусия. \r\nПостоянните членове на Съвета за сигурност на ООН САЩ и Великобритания искат да бъдат намалени заседанията на Съвета за сигурност на ООН за Косово, като се има предвид новата реалност, създадена в Косово след обявяването на независимостта, както и намаляване на персонала и бюджета на Мисията на ООН в Косово.  \r\n*** Делегация на Конституционния съд на Република България ще посети днес Конституционния съд на Република Северна Македония, пише скопският вестник  “Независен“ \r\nДелегацията, оглавявана от председателя на Конституционния съд на Република България Борис Велчев, ще бъде приета от президента Стево Пендаровски. \r\nДнес в София ще се проведе първото заседание на Съвместната междуправителствена комисия между Република Северна Македония и Република България в съответствие със задълженията, произтичащи от Договора за приятелство, добросъседство и сътрудничество, подписан между двете страни през август 2017 г. \r\nМинистърът на външните работи Никола Димитров и министърът на външните работи на Република България Екатерина Захариева ще съпредседателстват Комисията в Министерството на външните работи. \r\nКато част от програмата на Междуправителствената комисия са насрочени двустранни срещи на министрите Димитров и Захариева, както и срещи на представителите от направленията:  икономика, отбрана, местно самоуправление, образование и наука, транспорт и комуникации. Комисията ще обсъди постигнатия напредък в сътрудничеството в тези области, след подписването на Договора за приятелство, добросъседство и сътрудничество и ще бъдат обсъдени бъдещи дейности и проекти. \r\n*** Алексис (Ципрас) знае, че аз знам, че той знае, пише електронното издание на гръцкия вестник  Kathimerini  за бившият гръцки финансов министър и бивш съратник на гръцкия премиер Янис Варуфакис.  \r\nПолитиките на премиера Алексис Ципрас и неговия финансов министър по това време Янис Варуфакис доведоха до налагането на контрол върху капитала през лятото на 2015 г. Гърция се оказа на ръба на дефолта. Той също беше изправен пред заплахата от спиране на всички транзакции в резултат на излизане от еврозоната и прибързаното въвеждане на нова валута (или криптовалута) без сделка за привързване към еврото и без нов заем от Европа и Международен валутен фонд. \r\nПод натиска на международната изолация, след като Русия и Китай не се възползваха от възможността да гарантират дълга на Гърция и подкрепят разходите на държавата, Ципрас осъзна, че прилагането на гласа „Не“ на референдума за спасителната програма би нанесло опустошителни национални, икономически и правни последици. Непокорният Варуфакис подаде оставка. Преди това той вече се беше появил в Лондон, Брюксел и Берлин, облечен небрежно и раздразни всичките си колеги от Еврогрупата. В крайна сметка арогантността и нарцистичността на Варуфакис струват на Гърция приблизително 100 милиарда евро. \r\nЧетири години по-късно той се завръща, за да лиши СИРИЗА от решаваща подкрепа. MeRA25 (движението на Варуфакис) спечели 169,287 гласа, или 2,99%, на изборите за Европейски парламент на 26 май. Партията не успя да спечели място в Европейския парламент, което щеше да се заеме от София Сакофара,  като не му досигнаха по-малко от 400 гласа.  \r\nМного наблюдатели смятат, че представянето на партията предполага подобна или по-добра представа за предстоящите национални избори. Фактът, че партията на Варуфакис работи самостоятелно, ще улесни кандидатурата на Нова демокрация, основната консервативна опозиция. \r\nМоже ли Варуфакис отново да обмисли работа с Ципрас? „Никога няма да демонизираме никого, но Ципрас просто се заблуждава“, каза бившият министър на Катимерини. \r\n„Алексис е като актьор, който се качва на сцената и влиза в роля, за да изиграе една лъжа, като същевременно знае, че за да се представи убедително, той трябва да вярва, че ролята е„реална“и това, което казва е вярно.\" \r\nИзползвайки тази метафора, Варуфакис изключва всякаква възможност за сътрудничество с Ципрас. „Алексис знае, че аз знам, че той знае“ - подхвърли той. \r\nВаруфакис със сигурност знае много. Ние знаем, че има слухове, че той е записвал поверителни правителствени срещи и заседания на Еврогрупата. Той не потвърждава тези слухове. \r\nБившият финансов министър, макар и с носталгия за миналото, е най-вече е развълнуван от бъдещето. Той иска да се увери, че MeRA25 няма да стане жертва на така наречения сценарий за изгубено гласуване. \"Големият марж между Нова демокрация и СИРИЗА в европейските избори прави теорията излишна\", казва той. \r\nСпоред него тежкото поражение на СИРИЗА на евроизборите означава, че управляващата партия със сигурност ще пострада на предстоящите парламентарни. В светлината на това, гласуването за СИРИЗА би било загубено гласуване. „Защо да гласуваме за депутати от СИРИЗА, които гласуваха за меморандумите? Ще имат ли смелостта да се противопоставят на новите мерки и новите меморандуми? Няма съмнение, че СИРИЗА не може да поведе съпротива срещу завръщането на олигарсите.\" \r\nВаруфакис обаче не изключва сътрудничеството след изборите с олигарсите. „Разделението е най-лошият враг. Трябва да говорим помежду си. Лидерът на Нова демокрация Кириакос Мицотакис иска да намали данъчните ставки. Опитах се да направя същото и през 2015 г. Трябва да обсъдим как това може да се постигне. “ \r\nВ очите на неговите поддръжници, както и на неговите врагове, 58-годишният политик се радва на статут на рок звезда в социалните медии. Експертите твърдят, че критиката му към механизма за рефинансиране на дълга, от който зависи глобалната икономика, се състои от лесни за възприемане уловки. \r\nТой все пак има публика. Неговите книги му дават публичност, особено във Великобритания, където той остава близо до лидера на лейбъристката партия Джереми Корбин и финансовия министър в сянка Джон Макдонъл. \r\nВ навечерието на европейските избори той се бори за „Нова Зелена сделка“, предложен пакет за икономически стимули, предназначен за справяне с изменението на климата и икономическото неравенство. Инициативата бе рекламирана в Берлин с 1000 плакати с актрисата и активистка Памела Андерсън, за която се знае, че има слабост към „лошите момчета“, когато посети основателя на „Укилийкс“ Джулиан Асандж в затвора във Великобритания. На европейските избори Варуфакис се кандидатира в Германия, но не беше избран. Но той няма да се откаже. С подновено доверие той се подготвя да се бори, ако не с икономиите, то с монотонността на политическата сцена. \r\n*** Ръководството на Социалистическата партия (СП) реши да започне процедурите за освобождаване на президента на републиката, Илир Мета, пише англоезичното албанско издание  Albaniqan Daily News . \r\nВ публична декларация, направена в края на среща на ръководството в понеделник, говорителят на правителството,Елиса Спиропали, каза, че това е решението на ръководството на СП и процедурите ще започнат веднага. \r\n\"Ръководството на СП обсъди бруталния акт на Илир Мета. Ръководството реши да проведе парламентарен дебат по този въпрос, за да се обсъдят всички аргументи на президента за отмяната на датата на изборите. Накрая ще се произнесе Избирателната колегия или Централната избирателна комисия, които да  анализират ситуацията от юридическа гледна точка”, каза Спиропали. \r\nСпоред нея президентът е загубил правото си да остане на поста си. \r\n\"Сега е нашето право да защитаваме албанската конституция\", каза Спиропали.", "date": "2019.06.10", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2019/06/10/2668245/albanian-daily-news-sotsialisticheskata-partiya-zapochva-protsedura-za-osvobozhdavane-na-prezidenta.html", "text": "Ръководството на Социалистическата партия (СП) реши да започне процедурите за освобождаване на президента на републиката, Илир Мета, пише англоезичното албанско издание  Albanian Daily News . \r\nВ публична декларация, направена в края на среща на ръководството в понеделник, говорителят на правителството,Елиса Спиропали, каза, че това е решението на ръководството на СП и процедурите ще започнат веднага. \r\n\"Ръководството на СП обсъди бруталния акт на Илир Мета. Ръководството реши да проведе парламентарен дебат по този въпрос, за да се обсъдят всички аргументи на президента за отмяната на датата на изборите. Накрая ще се произнесе Избирателната колегия или Централната избирателна комисия, които да  анализират ситуацията от юридическа гледна точка ”, каза Спиропали. \r\nСпоред нея президентът е загубил правото си да остане на поста си. \r\n\"Сега е нашето право да защитаваме албанската конституция\", каза Спиропали.  Юлиян Марков", "date": "2019.06.10", "title": "Albanian Daily News: Социалистическата партия започва процедура за освобождаване на президента"}
{"url": "http://www.focus-news.net/news/2019/06/10/2668248/bulgargaz-predlaga-namalenie-s-060-na-tsenata-na-prirodniya-gaz-za-treto-trimesechie-na-2019-g.html", "text": "В съответствие с изискванията и условията на Наредба № 2/2013 г. за регулиране на цените на природния газ, \"Булгаргаз\" ЕАД, дъщерно дружество на „Български енергиен холдинг” ЕАД предложи на КЕВР да утвърди цена на природния газ за трето тримесечие на 2019 г., в размер 44,90 лв./MWh (без цени за достъп, пренос, акциз и ДДС). Това съобщиха от  \"Булгаргаз\" . В сравнение с утвърдената за второто тримесечие на 2019 г. цена (без цени за достъп, пренос, акциз и ДДС), предложената за третото тримесечие на 2019 г. е по-ниска с \r\n0,60% или 0,27 лв./MWh. \r\nПредложената за утвърждаване по-ниска продажна цена на природния газ за третото тримесечие на 2019 г. се дължи на договорените от \"Булгаргаз\" ЕАД алтернативни доставки на по-ниски цени, в сравнение с тази по дългосрочния договор с основния \r\nдоставчик.", "date": "2019.06.10", "title": "\"Булгаргаз\" предлага намаление с 0,60% на цената на природния газ за трето тримесечие на 2019 г."}
{"url": "http://www.focus-news.net/news/2019/06/10/2668250/prezidentat-rumen-radev-vrachvaneto-na-orden-stara-planina-na-amerikanskiya-poslanik-erik-rubin-pokazva-znachenieto-koeto-balgariya-otdava-na-partnyorstvoto-si-sas-sasht.html", "text": "Връчването на орден „Стара планина“ на американския посланик Ерик Рубин показва значението, което България отдава на партньорството си със САЩ. Това каза президентът Румен Радев, който удостои посланика на САЩ Ерик Рубин с орден „Стара планина“ първа степен, предаде репортер на  Агенция „Фокус“ . \r\n„За мен е чест да удостоя с най-високото държавно отличие посланик Ерик Рубин за неговия безспорен принос и всеотдайна работа за развитие на двустранните отношения между България и САЩ. Считам, че това високо отличие е израз и на значението, което България отдава на стратегическото партньорство със САЩ“, заяви Радев. Той посочи, че посланик Рубин е ръководил американското посолство в България по време на различни глобални предизвикателства. „Но той направи така, че в тази сложна международна обстановка нашите отношения да се развият възходящо и актуализира двустранния дневен ред. Проведоха се много срещи и посещения на високо ниво, които маркираха и за години напред посоката на нашите отношения. Специално в сферата на отбраната и сигурността посланик Рубин внесе нов импулс с особен акцент на модернизацията на българските въоръжени сили“, посочи държавният глава. Радев уточни, че по време на мандата на посланик Рубин се е разширил обхватът на двустранните отношения и тренировките. „Задълбочиха се и нашите търговско-икономически връзки. Тук дойдоха важни американски търговски мисии, организираха се бизнес форуми, имаше срещи на различни нива – правителство, бизнес, образование. И резултатите са красноречиви – в последните години имаме непрекъснат солиден възход на двустранния стокообмен“, коментира президентът. \r\nРумен Радев определи посланик Ерик Рубин като достъпен посланик, който усеща пулса на българското общество. „Със своите многобройни и разнообразни инициативи, посещения в цялата страна и срещи с представители на културата, образованието и бизнеса, той намери достъп до обикновения български гражданин и отправи своите послания“, заяви той.", "date": "2019.06.10", "title": "Президентът Румен Радев: Връчването на орден „Стара планина“ на американския посланик Ерик Рубин показва значението, което България отдава на партньорството си със САЩ"}
{"url": "http://www.focus-news.net/news/2019/06/10/2668252/burgas-keltski-praznitsi-shte-se-provedat-v-turisticheski-kompleks-akve-kalide-na-22-i-23-yuni.html", "text": "Фестивалите, посветени на келтската култура, отдавна спечелиха сърцата на хората в целия свят. Бургазлии ще могат да участват в най-интересните традиции от тези прояви в Туристически комплекс „Акве Калиде“ на 22 и 23 юни. И през двата дни ще има игри, състезания, музикални изненади и награди. Това съобщиха от пресцентъра на  Община Бургас . Няма ограничения за възраст и физически умения. Келтската работилница ще провокира творческото ви мислене, а професионален художник ще ви помогне за изработването на келтски сувенири. Пътешествието в света на келтите започва в 10.00 часа на 22 и 23 юни. Организатори на събитията са Община Бургас, Сдружение „Ценности“ – Бургас, Сдружение „Келтско наследство“ – с. Хлябово, обл. Хасково и Сдружение „ТворецЪ“ – Мъглиж.", "date": "2019.06.10", "title": "Бургас: Келтски празници ще се проведат в Туристически комплекс „Акве Калиде“ на 22 и 23 юни"}
{"url": "http://www.focus-news.net/news/2019/06/10/2668247/rumen-petkov-abv-pri-proverkata-na-kevr-za-dostavkata-na-vtechnen-priroden-gaz-shte-nastoyavame-za-predelna-yasnota-obshtestvoto-tryabva-da-znae-imalo-li-e-posrednik.html", "text": "При проверката на КЕВР за LNG доставката ще настояваме за пределна яснота – обществото трябва да знае имало ли е посредник. Това каза лидерът на АБВ Румен Петков по време на пресконференция, предаде репортер на  Агенция „Фокус“ . Според него доставката на втечнен газ не е публична. „Тя в крайна сметка накърнява интересите на потребителите, независимо дали газът, който получаваме е за битови нужди или за икономика. Има ли посредник? Това ще бъде ключов елемент от питането, което ще поставим към КЕВР. Води се голяма битка срещу посредниците от изток, ако тя е била за сметка да се вкара посредник между LNG доставката и нашия потребител, това задава много въпроси. Кой е посредникът, обвързан ли е? Каква е разликата в цената, ако има посредник от 12 евро нагоре, защото ако разликата е повече от 3 – 3,5 евро, това е спекулативен елемент. Той е за сметка на нас и на нашата аудитория“, посочи още Петков. Според него, ако това е така, се е обогатил определен посредник, който и да е той. „Ще настояваме за пределна яснота и проверка на КЕВР. Обществото трябва да знае ако има посредник, какъв е, как е, този посредник бил ли е регистриран на терминала, имал ли е достъп до терминала, участвал ли е пряко в организация и доставката на танкера или „Бургаргаз“ проспива целия този въпрос, за да може услужливо да се намести вътре посредник, на който гяволъка ще платим ние с вашата аудитория“, допълни Петков.  \r\nТой настоя КЕВР да извърши проверка и на начина на образуване на цената на варовика, който ползват централите от ТЕЦ „Марица“.  \r\nДеница КИТАНОВА", "date": "2019.06.10", "title": "Румен Петков, АБВ: При проверката на КЕВР за доставката на втечнен природен газ ще настояваме за пределна яснота – обществото трябва да знае имало ли е посредник"}
{"url": "http://www.focus-news.net/news/2019/06/10/2668251/varna-23-godishen-mazh-e-udaril-drug-s-yumruk-v-litseto-pri-konflikt-mezhdu-grupa-mazhe-pred-magazin-v-dalgopol.html", "text": "На 9 юни т. г., пред магазин в град Дългопол, група мъже са влезли в конфликт, като един от тях е нанесъл удар с юмрук в областта на лицето на друг. Това съобщиха от  ОДМВР-Варна . След проведени незабавни действия по разследване на случая и оперативно – издирвателни дейности е установено, че извършител на деянието е Н .Н. (23 г.), местен жител, известен на МВР. По случая има образувана преписка, материалите са докладвани на прокурор от Районна прокуратура – Провадия. Мъжът е задържан за срок до 24 часа. Няма опасност за живота и здравето на потърпевшия.", "date": "2019.06.10", "title": "Варна: 23-годишен мъж е ударил друг с юмрук в лицето при конфликт между група мъже пред магазин в Дългопол"}
{"url": "http://www.focus-news.net/news/2019/06/10/2668254/varna-36-godishen-mazh-e-zadarzhan-za-falshiv-signal-za-opasen-predmet-na-avtogarata-v-grada.html", "text": "На 6 юни т.г., около 16:00 часа, на телефон 112, е постъпил сигнал за опасен предмет, намиращ се на Автогара \"Варна\". Това съобщиха от  ОДМВР-Варна . Незабавно са предприети мерки за обезопасяване и проверяване на района, като не са открити съмнителни или опасни предмети. След проведени незабавни действия по разследване на случая и оперативно-издирвателни дейности е установено, че се касае за злоумишлено подвеждащо обаждане и извършител на деянието е С.Я. (36 г.) от Каспичан, известен на МВР. По случая е образувано досъдебно производство, материалите са докладвани в Районна прокуратура – Варна.", "date": "2019.06.10", "title": "Варна: 36 годишен мъж е задържан за фалшив сигнал за опасен предмет на автогарата в града"}
{"url": "http://www.focus-news.net/news/2019/06/10/2668256/varna-35-godishen-mazh-e-katastrofiral-s-lek-avtomobil-sled-upotreba-na-alkohol-s-kontsentratsiya-ot-300-promila-v-izdishaniya-vazduh.html", "text": "На 9 юни т. г., около 21.15 часа, в град Варна, след пътнотранспортно произшествие с материални щети, при извършване на полицейска проверка на 35-годишен шофьор на лек автомобил е установено, че той е управлявал колата след употреба на алкохол с концентрация от 3.00 промила в издишания въздух. Това съобщиха от  ОДМВР-Варна . По случая е образувано бързо полицейско производство, материалите са докладвани в Районна прокуратура – Варна. В.К. е задържан за срок до 24 часа.", "date": "2019.06.10", "title": "Варна: 35-годишен мъж е катастрофирал с лек автомобил след употреба на алкохол с концентрация от 3.00 промила в издишания въздух"}
{"url": "http://www.focus-news.net/news/2019/06/10/2668257/yuriy-shterk-e-osvoboden-ot-dlazhnostta-zamestnik-ministar-na-vanshnite-raboti.html", "text": "Със заповед на министър-председателя Бойко Борисов от длъжността заместник-министър на външните работи е освободен Юрий Щерк. Това съобщиха от  правителствената информационна служба . \r\nЮрий Щерк беше предложен за извънреден и пълномощен посланик на Република България в Кралство Мароко със седалище в Рабат с Решение № 75 на Министерския съвет от 18 февруари 2019 година.", "date": "2019.06.10", "title": "Юрий Щерк е освободен от длъжността заместник-министър на външните работи"}
{"url": "http://www.focus-news.net/news/2019/06/10/2668260/prints-sharl-filip-mari-lui-orleanski-i-printsesa-diana-orleanska-byaha-gosti-na-tsar-simeon-ii-v-dvoretsa-vrana.html", "text": "Негово Кралско Височество принц Шарл-Филип Мари Луи Орлеански и Нейно Кралско Височество принцеса Диана Орлеанска бяха гости на цар Симеон II в двореца „Врана”. Това съобщиха от  пресофиса на Н. В. цар Симеон II . Заедно с тях бяха Ален и Кристиан Фирние-Ларок, граф и графиня Боние де Сан Ком, адвокати, бизнесмени, основатели на фондации и колекционери. \r\nПринц Шарл Филип Мари Луи Орлеански е внук на стария граф на Париж  Анри Орлеански, който почина в началото на 2019 г. и е наследник на последния френски крал Луи Филип. Принц Шарл Филип Мари Луи Орлеански е племенник на цар Симеон по линия на бабата на царя княгиня Клементина и беше близък приятел на покойния Княз Кардам. Принцът е живял в Испания и завършва средното си образование в Мадрид. След което изучава политически науки и международни отношения във Франция и Швейцария. Професионалната му кариера започва като Върховен комисар на ООН за бежанците и първата му мисия е в Руанда през 1994 г. \r\nПринцът е женен за Херцогиня Кадавал, която произхожда от едно от най-знатните благороднически семейства в Португалия. \r\nНа вечерята принцът запозна Негово Величество с дейността на културната организация  „Общество на Капетингите”, която той оглавява. \r\nПо време на визитата си в България гостите присъстваха на представлението  „Пепеляшка” в Софийската опера и балет, посетиха Рилския манастир и Патриаршеската катедрала  „Св. Александър Невски”.  На следващия ден имаха среща с Н. Св. патриарх Неофит, по време  на която Негово Светейшество заяви, че цар Симеон e „силно вярващ човек, обичащ България и имащ изключително добри взаимоотношения с Българската църква”.", "date": "2019.06.10", "title": "Принц Шарл-Филип Мари Луи Орлеански и принцеса Диана Орлеанска бяха гости на цар Симеон II в двореца „Врана”"}
{"url": "http://www.focus-news.net/news/2019/06/10/2668262/api-utre-prodalzhava-remontat-na-patnite-vrazki-na-p-v-tsalapitsa-pri-112-ti-km-na-am-trakiya.html", "text": "Утре - 11 юни, продължава ремонтът на пътните връзки на пътен възел „Цалапица“ при 112-ти километър на АМ „Тракия“. Това съобщиха от пресцентъра на  Агенция „Пътна инфраструктура“ . До 12.00 ч. ще бъде ограничено движението по пътната връзка София – Цалапица, чийто ремонт започна днес. Обходният маршрут е: АМ „Тракия“ - пътен възел „Пазарджик“ при км 90 - гр. Пазарджик - път I-8 Пазарджик-Пловдив - кръгово кръстовище Орта Хан - с. Цалапица. \r\nОт 08.00 ч. до 20.00 ч. ще бъде ограничено движението по пътната връзка Съединение – Бургас. Обходният маршрут е: Съединение – Цалапица - кръгово кръстовище Пловдив - пътен възел Бенковски - Бургас. \r\nПрез следващите дни поетапно ще се затварят и останилите пътни връзки: София - Съединение, Бургас - Цалапица, Бургас - Съединение, Цалапица - Бургас, Цалапица - София и Съединение - София. Ще се ремонтира и настилката на път III-8005 в участъка от п. в. „Цалапица“ до с. Цалапица, а трафикът ще се пренасочва по обходни маршрути. Необходимо е шофьорите да карат внимателно и да спазват стриктно пътната сигнализация. \r\nРемонтните работи включват подмяна на асфалтовата настилка. Предвидените средства за обновяване на пътните връзки на п. в. „Цалапица“ са около 400 000 лв. с ДДС. Дейностите се финансират от бюджета на АПИ по програмата за текущ ремонт.", "date": "2019.06.10", "title": "АПИ: Утре продължава ремонтът на пътните връзки на п. в. „Цалапица“ при 112-ти км на АМ „Тракия“"}
{"url": "http://www.focus-news.net/news/2019/06/10/2668259/targovishte-vtora-osaditelna-prisada-e-postanovena-za-zhena-ot-grada-kupuvala-glasove-na-izborite-za-evropeyski-parlament.html", "text": "Втора осъдителна присъда е постановена за жена от Търговище, купувала гласове на изборите за Европейски парламент. Това съобщиха от  Апелативна прокуратура – Варна . \r\n58-годишната Наталия И. прие да търпи наказание 4 месеца лишаване от свобода с 3-годишен изпитателен срок, след като се призна за виновна за купуване на гласове на изборите за Европейски парламент и сключи споразумение с Районната прокуратура в Търговище. То е било одобрено от състав на Търговищкия районен съд и е влязло в сила на 6 юни тази година.  \r\nНа 21 май в районното управление в Търговище бил получен сигнал, че седмица по-рано Наталия И. е предлагала сумата от 30 лева на различни лица, за да ги склони да упражнят избирателно си право в полза на определена политическа сила. Престъплението по член 167, ал. 2 от НК е извършено като продължавано деяние в периода от 13 до 18 май.", "date": "2019.06.10", "title": "Търговище: Втора осъдителна присъда е постановена за жена от града, купувала гласове на изборите за Европейски парламент"}
{"url": "http://www.focus-news.net/news/2019/06/10/2668263/dobrich-nad-1-740-000-lv-sa-razhodite-na-obshtinata-za-izgrazhdane-remont-i-poddarzhane-na-ulichnata-mrezha-prez-minalata-godina.html", "text": "1 743 280 лв. са разходите на Община град Добрич за изграждане, ремонт и поддържане на уличната мрежа през миналата година. Това е посочено в отчета за изпълнение на бюджета на Общината за 2018 година, предаде кореспондентът на  Радио „Фокус” . За основен ремонт на уличната мрежа са похарчени 307 257 лв. и за зимно поддържане - 723 600 лв. В дейност „Чистота“ изпълнението на плана на разходите е 6 765 681 лв. В това число влизат и разходите на Общинско предприятие „Комуналстрой“ в размер на 59 962 лв. Разходите за дейност „Озеленяване“ са над 1 575 700 лв. В общинските училища и детски градини Общината е извършила капиталови разходи за 713 553 лв. Над 284 700 лв. са за основен ремонт. Общинският младежки център „Захари Стоянов“ е подпомогнат със средства в размер на 303 746 лв. За дофинансиране на държавни дейности с местни приходи са отчетени 28 927 лв.,  от тях 4 750 лв. по Общинската програма на мерки за закрила на деца с изявени дарби. \r\nЖулиета НИКОЛОВА", "date": "2019.06.10", "title": "Добрич: Над 1 740 000 лв. са разходите на Общината за изграждане, ремонт и поддържане на уличната мрежа през миналата година"}
{"url": "http://www.focus-news.net/news/2019/06/10/2668264/martin-mitev-obs-pleven-predlozhenie-za-promeni-v-obshtinskata-naredba-za-obshtestveniya-red-vliza-za-obsazhdane-v-dve-ot-postoyannite-komisii-na-obshtinskiya-savet.html", "text": "Предложение за промени в общинската Наредба №1 за обществения ред и опазване на общинските и други имоти за обществено ползване в община Плевен, влиза за обсъждане в две от постоянните комисии (ПК) на Общински съвет (ОбС)-Плевен. Това каза за  Радио „Фокус“   Мартин Митев, председател на ОбС-Плевен. „В заседания този месец то ще бъде разглеждано от ПК по „Обществен ред и сигурност“ и ПК по „Законност, противодействие на корупцията, установяване конфликт на интереси и контрол по изпълнение на решенията”, каза Мартин Митев. „Със свое решение от август миналата година Общинският съвет прие промени в наредбата, като по този начин нормативният документ бе приведен в съответствие със Закона за нормативните актове и Закона за защита от шума в околната среда. При приложение на изменената вече наредба е установено, че промяната създава практически проблеми във връзка с наказателната разпоредба, което налага корекция на местно ниво и отстраняване на допуснатия пропуск”, допълни Марин Митев.  \r\n„Необходимо е допълване и на един от текстовете с цел категорична яснота за дните, в които се допуска по-либерален подход по отношение на часовия диапазон за спазване на нощната тишина. Става дума за текста на  чл. 3, т. 1. Ако промените в тази част бъдат приети, забраната за вдигане на шум или извършване на дейности, които нарушават тишината и спокойствието ще е забранено, както и досега, в работни дни - от 14.00 до 16.00 ч. и от 22.00 до 07.00 ч., но за празнични и почивни дни забраната ще важи от 13.30 до 16.30 ч. и от 23.00 до 08.00 ч. в случай, че следващият ден също е празничен или почивен. Липсата на подобна яснота сега е повод за съдебна практика на отмяна на наказателни постановления, по съставени актове в почивни дни, предшестващи работен ден”, добави Мартин Митев. Предложението за промяна в общинската Наредба №1 е внесено в Общинския съвет и публикувано за становища и мнения на граждани на интернет страницата на Община Плевен \r\nВиолета КРЪСТЕВА", "date": "2019.06.10", "title": "Мартин Митев, ОбС-Плевен: Предложение за промени в общинската Наредба за обществения ред влиза за обсъждане в две от постоянните комисии на Общинския съвет"}
{"url": "http://www.focus-news.net/news/2019/06/10/2668265/dobrich-otkriti-urotsi-sa-aktsent-v-rabotata-na-obshtinata-po-proekt-zaedno-uchim-tvorim-i-igraem.html", "text": "Акцент в работата по проекта „Заедно учим, творим и играем“ на Община град Добрич през месец май са били откритите уроци и демонстрирането на придобити знания в допълнителните занимания по български език, финансирани от Центъра за образователна интеграция на етническите малцинства. Това съобщават от  Дирекция „Хуманитарни дейности“>. Успеваемост и желание за показване на наученото са излъчвали децата от ДГ №32 „Зорница“, ОУ „Христо Смирненски“ и Обединено училище „Йордан Йовков“ в проведените Дни на отворените врати. Целите на откритите занятия са били да бъдат отчетени положителни резултати и постигнатото в деветте групи за „Овладяване на българския книжовен език от деца и ученици от етническите малцинства“. Ефективността от работата в екип в рамките на двугодишния проект е била отчетена пред гости, родители и съученици от възпитаниците и обучaващите от участвалите образователни институции.", "date": "2019.06.10", "title": "Добрич: Открити уроци са акцент в работата на Общината по проект „Заедно учим, творим и играем“"}
{"url": "http://www.focus-news.net/news/2019/06/10/2668267/spetsialistat-s-1900-uspeshni-transplantatsii-zad-garba-si-prof-alp-gyurkan-shte-konsultira-bezplatno-balgarski-patsienti-v-sofiya.html", "text": "Проф. Алп Гюркан, един от най-авторитетните специалисти и преподаватели в областта на трансплантационната, бариатричната и метаболитната хирургия в Турция, ще гостува в София за безплатни консултации на пациенти на 21 и 22 юни. Това съобщиха от пресцентъра на  Здравен информационен център „Медикъл Караджъ“ . Той пристига у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината, като си партнират с едни от най-добрите лечебни заведения и специалисти от цял свят. \r\nПроф. Гюркан е един от най-известните хирурзи в областта на трансплантациите в южната ни съседка – извършил е над 1900 бъбречни трансплантации от трупни и живи донори с 98% успеваемост. В кариерата си е основал три центъра за трансплантации в Турция, включително първата клиника за бъбречни трансплантации извън университетска болница и първата клиника за трансплантации в Измир. Извършил е първата лапароскопска бъбречна процедура с жив донор в страната си. Извършва и трансплантации на панкреас и тънко черво, включително първата трансплантация на тънко черво в Турция. В момента практикува в Университетска болница Okan, а богатия си опит предава на младите специалисти в областта на общата и трансплантационната хирургия. \r\nДругата област, в която проф. Гюркан постига значителни резултати, е бариатричната и метаболитна хирургия. Тя включва различни като техника операции, прилагани при пациенти със значително наднормено тегло и затлъстяване, при които диета и упражнения не дават резултат или имат склонност бързо да възвръщат изгубеното тегло. Този тип хирургия помага и при наличие на диабет тип 2, като 80% от пациентите спират приема на инсулин, а 65% преустановяват приема на всякакви лекарства за диабет. Положително се повлияват също хипертония, сънна апнея, гастроезофагеална рефлуксна болест (ГЕРБ) и други здравословни проблеми, свързани с излишните килограми. \r\nЗа безплатна консултация с проф. Алп Гюркан в София на 21 и 22 юни е необходимо предварително записване на тел. 0879 977 401 или 0879 977 402. Повече за „Медикъл Караджъ“ : \r\nМисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения в Турция, Испания, Австрия, Израел, Чехия, Украйна, САЩ и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза, като съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента. Повече за Университетска болница OKAN: \r\nУниверситетска болница OKAN прилага мултидисциплинарен подход за лечение на специфични и сложни случаи, с помощта на диагностични и терапевтични услуги, предоставяни от опитен медицински персонал и съвременно технологично оборудване. Разположена на повече от 50 хиляди кв. м площ, болницата разполага с над 500 души медицински персонал, 250 легла, 10 операционни зали и 47 легла в отделенията за интензивни, неонатални и педиатрични грижи.", "date": "2019.06.10", "title": "Специалистът с 1900 успешни трансплантации зад гърба си проф. Алп Гюркан ще консултира безплатно български пациенти в София"}
{"url": "http://www.focus-news.net/news/2019/06/10/2668269/sofiya-mototsikletist-e-zaginal-pri-katastrofa-na-vtoroklasen-pat-82-predi-podstapa-na-dolna-banya.html", "text": "Около 10.55 часа на 8 юни на тел. 112 се получил сигнал за пътнотранспортно произшествие между автомобил и мотоциклет на второкласен път 82, преди подстъпа на Долна баня. Това съобщиха от  ОДМВР-София . Мотоциклетистът е загинал на място. Водачът на лекия автомобил „Мерцедес“ е изпробван с дрегер, отчел отрицателен резултат. По случая е образувано досъдебно производство.", "date": "2019.06.10", "title": "София: Мотоциклетист е загинал при катастрофа на второкласен път 82, преди подстъпа на Долна баня"}
{"url": "http://www.focus-news.net/news/2019/06/10/2668253/rumen-petkov-abv-tryabva-da-se-tarsi-smetka-na-chinovnitsite-koito-sa-doveli-do-nadvzetite-subsidii-a-ne-da-se-nakazvat-nyakolko-partii.html", "text": "Трябва да се търси сметка на чиновниците, които са довели до надвзетите субсидии, а не да се наказват няколко партии. Това каза лидерът на АБВ Румен Петков по време на пресконференция във връзка с надвзетите пари за партийна субсидия, предаде репортер на  Агенция „Фокус“ . „Не мисля, че грешката е при тези, които са получавали парите“, заяви Петков. Той определи идеята партиите да върнат  \r\nполучените в повече средства от партийна субсидия като репресиван мярка и заяви, че ак осе стигне до това от АБВ вероятно ще се обърнат към Венецианската комисия, тъй като по този начин ще бъдат смачкани политическите формации извън парламента. \r\n„Аз го казах – имена и фамилии на всички служители, които са извършили недоглеждането. Утре някой със задна дата ще преразгледа майчинството, какво правим. Има неща, които не могат да бъдат решавани по този начин“, посочи още лидерът на АБВ. Петков обърна внимание, че АБВ не получава субсидия повече от 2 години и половина. „Не бих искал да занимавам обществото за това как организираме работата, каква е ефективността. Мисля, че за никой не е тайна, че някои от партиите имат огромни финансови ресурси и вероятно биха могли да си го позволят. Продължавам да не разбирам, защо трябва да накажем няколко партии, които са получили повече от това, което е планирано, а да не потърсим сметка на чиновниците, които са довели до това нещо. Ръководил съм на администрация и приветствам разбирането на министър Горанов, че първо трябва да си пази служителите. Един ръководител, ако остави служителите му да бъдат подритвани напред и назад, значи първо не е ръководител, второ създава усещане у администрацията, че тя подлежи на всякакъв род шантаж. Случаят е друг. В случая има допуснато грубо нарушение“, каза още Петков. \r\nДеница КИТАНОВА", "date": "2019.06.10", "title": "Румен Петков, АБВ: Трябва да се търси сметка на чиновниците, които са довели до надвзетите субсидии, а не да се наказват няколко партии"}
{"url": "http://www.focus-news.net/news/2019/06/10/2668255/rumen-petkov-abv-obshtestvenata-diskusiya-tryabva-da-se-sasredotochi-varhu-minimalna-partiyna-subsidiya-mezhdu-5-i-7-lv.html", "text": "Обществената дискусия трябва да се съсредоточи върху минимална партийна субсидия между 5 и 7 лв. Това каза лидерът на АБВ Румен Петков по време на пресконференция във връзка с надвзетите пари за партийна субсидия, предаде репортер на  Агенция „Фокус“ . По думите му всичко под 5 лв. обрича партиите за потенциална възможност за натиск и зависимост. „Мисля, че премиерът не трябва да се хлъзга на тази плоскост. Той може би няма да е сред първите, но ще е един от основните плащачи, след като не е премиер“, допълни Петков. Според него предложението партийната субсидия да падне от 11 лв. на 1 лв. е цинизъм. „Замисълът да се въведе партийна субсидия е да се изключи корпоративния натиск и странично влияние върху партиите“, отбеляза Петков и призова да не се шегуваме с една уредба, към която обществото е чувствително. „Утре, ако обявим референдум „Да избесим ли депутатите?“, какъв ще бъде резултатът? С такъв тип вандалски популизъм трябва да бъдем много внимателни“, посочи Петков. Лидерът на АБВ коментира, че не разбира защо медиите се хлъзгат в тази посока, защото се префокусира вниманието на обществото върху 1 лв. партийна субсидия, при положение, че не това е проблемът на България.  \r\nДеница КИТАНОВА", "date": "2019.06.10", "title": "Румен Петков, АБВ: Обществената дискусия трябва да се съсредоточи върху минимална партийна субсидия между 5 и 7 лв."}
{"url": "http://www.focus-news.net/news/2019/06/10/2668270/stolichen-obshtinski-savet-obshtinskata-ikonomika-e-v-dobro-sastoyanie-i-s-golemi-investitsii.html", "text": "Годишните приходи на общинските търговски дружества за 2018-а година възлизат на 867 359 000 лв. Това отчете Николай Стойнев, председател на комисията по икономика и собственост към Столичния общински съвет (СОС), по време на пресконференция за развитието на дружествата, съобщиха от пресцентъра на  СОС . Той допълни, че смененият модел на управление на общинските предприятия през последните години се отразява в повечето инвестиции, по-качествените услуги и по-добрата градска среда. Стойнев посочи, че Столична община е един от най-големите работодатели в страната. Над 10 000 души работят в общинските търговски дружества, които ежедневно осигуряват редица услуги като придвижването и сигурността в града, облагородяване и поддържане на зелената система и т.н.. Благодарение на доброто финансово състояние на дружествата се реализират различни проекти. Такъв е първият нов парк в София – „Възраждане“, който бе изграден изцяло със средства от две общински дружества – „Софийски имоти“ и „Спортна София“. Първият етап беше създаването на спортен комплекс и местна за отдих. Тази година предстои завършването на втория етап –  Аква комплекс, в който за първи път ще се използва минерална вода. „Спортна София“ пък изгради спортни площадки на 24 000 кв. м. \r\n„Общинско дружество „Лозана“ ЕАД, което се занимава с осигуряването на работа на хора с намалена трудоспособност и успешната им интеграция, е пример за оздравяване и привличане на множество външни инвестиции от близо 1 млн. лв.“ – каза още Николай Стойнев. Друг добър пример е дружеството „Егида“, което с наличието на задължения от над 1,5 млн. лв, в момента е стабилизирано и осъществява охранителна дейност в близо 100 общински обекти, 19 училища, 23 детски градини, 6 парка.  Стойнев отчете и добрите резултати на ВИК- София. Дружество, което в миналото бе изправено пред фалит, днес реализира проекти за канализация в Зоопарка, Екоравновесие, паркове и градини. По отношение на транспортните фирми, Стойнев посочи, че Центърът за градска мобилност е с най-голяма печалба – 6 364 000лв. през последната година автотранспорта са направени инвестиции за 400 нови автобуса и 10 електробуса. Електротранспортното дружество е инвестирало в 13 нови трамвая, изграждане на ново тролейбусно трасе от квартал „Манастирски ливади“ до центъра на София, както и нови кондензаторни електробуси и зарядни станции. „Метрополитен“, който реализира най-мащабния проект – изграждане на третата линия от софийското метро, е инвестирал в реновирането на стари влакове и закупуването на нови мотриси. \r\nПо отношение на общинското здравеопазване, председателят на ресорната комисия към СОС д-р Веселин Милев заяви, че всички общински лечебни заведения вече са на печалба. През 2018-а година най-много инвестиции са направени в двете акушеро-гинекологични болници „Света София“ и „Шейново“. Той посочи, че предстоящите инвестиции ще са за развитие на доболничната помощ - дентални и медицинските центрове, както и в диагностично консултативни центрове. \r\nТези седмица СОС ще разгледа годишните финансови отчети на общинските дружества.", "date": "2019.06.10", "title": "Столичен общински съвет: Общинската икономика е в добро състояние и с големи инвестиции"}
{"url": "http://www.focus-news.net/news/2019/06/10/2668271/pregled-na-mezhdunarodnite-novini-do-13-chasa-agentsiya-fokus.html", "text": "Няколко големи технологични компании в САЩ и други страни, са забранили на свои служители да контактуват с колеги от китайската компания Huawei, на фона на санкциите наложени на компанията от администрацията във Вашингтон, предаде агенция  Reuters .  \r\nКомпании, като Intel I Qualcomm, както и южнокорейската LG Uplus, и ред други големи предприятия, са забранили на своите служители неформалните контакти със служители на Huawei, в това число съвместните обсъждания, засягащи новите технологични стандарти.  \r\nСрещите между служители на технологични компании са обичайна практика, но сега много компании се опасяват от възможно недоволство от страна на правителството на САЩ, въпреки че властите във Вашингтон не са налагали никакви ограничения на контакти от този род, допълва агенцията.  \r\n*** Министерството на външните работи на Украйна призова Молдова да предотврати \"реализацията на руския сценарий за федерализация\", цитира ведомството  РИА Новости \r\nПо-рано украинските власти многократно са обещавали да не позволят федерализация в собствената си страна. \r\n\"Като държавен посредник и гарант, Украйна е заинтересована от стабилна, демократична и европейска Молдова, готова да съдейства, ако е необходимо, в решаването на съществуващите проблеми\", заяви украинското външно министерство. \r\nМинистерството също така призова водещите политически сили на страната да действат в рамките на правната рамка и да разрешават споровете чрез политически диалог, за да се избегне насилствената конфронтация. \r\nПроруската социалистическа партия на Молдова и проевропейският блок АКУМ сформираха парламентарно мнозинство в събота след изборите през февруари и след три месеца чакане Молдова получи ново правителство. Конституционният съд обаче обяви тези решения за незаконни и назначи досегашния премиер и заместник-председателя на Демократическата партия Павел Филип за временно изпълняващ длъжността президент, за да подпише указа за разпускане на парламента и провеждане на предсрочни избори на 6 септември. \r\nВ отговор на това парламентът заяви за опит на Демократическата партия да завземе властта чрез Конституционния съд. Молдовският президент Игор Додон нарече решението на Конституционния съд да го отстрани „отчаяна стъпка за узурпиране на властта“. \r\nРуският вицепремиер Дмитрий Козак, специален представител на руския президент за развитието на икономическите отношения с Молдова, определи действията на силите, които преди са били на власт в Кишинев, като \"открито престъпни\". Както отбеляза Козак, подобни решения станаха \"очевидно потвърждение\" на позицията на Москва относно необходимостта от подобряване на политическата ситуация в Молдова. \r\nРъководителят на дипломацията на Европейския съюз Федерика Могерини и еврокомисарят по разширяването Йоханес Хан заявиха, че ЕС е приел за сведение създаването на нова управляваща коалиция в Молдова и е готова да работи със законния кабинет на министрите. Държавният департамент на САЩ също направи изявление, че изборите на 24 февруари в Молдова са конкурентни и изразяват волята на народа и Вашингтон призова за диалог партиите в политическия конфликт в страната. \r\n*** Очаква се през тази седмица да започнат опити за изваждане на останките на кораба за разглеждане на забележителности „Русалка“, които се сблъска с голям круизен кораб и потъна в река Дунав в централната част на Будапеща, пише унгарското англоезично издание  Hungary Today . \r\nЕкипите, работещи по изваждането успешно са запечатали всички отвори на лодката, за да предотвратят възможността тела на загинали да изпаднат по време на самата процедура, заяви официалният представител на антитерористичната прокуратура, на която е възложен случая,  Нандор Ясенски. \r\nСпасителният екип вече инсталира въжета в останките в неделя, добави той. \r\nМеждувременно Ясенски каза, че германска фондация, която е предложила да предостави кучета за търсене в помощ на издирването на останалите жертви, е насочена към Пакш, в централна Унгария, за да подпомогне търсенето там. \r\nМалкият кораб за разглеждане на забележителности бе ударен и потъна на 29 май. На борда имаше 33 южнокорейски туристи и двама унгарци екипаж. Седем туристи бяха спасени от водата след сблъсъка. Телата на 18 туристи и един член на екипаж са открити и идентифицирани, докато все още се извършва претърсване за 9 изчезнали лица. \r\n*** Историята показа, че бомбардировките на СРЮ през 1999 г. са били необходими и легитимни, тъй като са спрели насилието и бежанците са успели да се завърнат у дома, докато КФОР помогна за създаването на безопасна среда в Косово за всички, включително сръбските общности, заяви генералния секретар на НАТО Йенс Столтенберг за белградския вестник  \"Политика\", цитиран от македонското електронно издание  “Локално“ \r\n\"Знам, че НАТО все още предизвиква противоречия в Сърбия и много сърби все още имат болезнени спомени за въздушната кампания през 1999 година. Това е още по-трудно за тези, които са загубили близки. Всеки загубен невинен живот е трагедия и ние дълбоко съжаляваме за това, казва Столтеберг. \r\n\"Тази кампания никога не е била насочена срещу сръбския народ.\" „Напротив, целта беше да се защитят гражданите в по-широкия регион чрез спиране на дейността на режима на Милошевич, осъден от международната общност. Никога не трябва да забравяме миналото, но можем да се поучим от него и да го оставим зад гърба си“,  каза Столтенберг. \r\nТой добави, че това, което НАТО и Сърбия правят чрез партньорство, е полезно за НАТО, Сърбия и региона. \r\n*** Съветът за сигурност на ООН ще обсъди днес своя тримесечен редовен доклад за положението в Косово, пише англоезичната версия на косовския вестник  Gazeta Express . \r\nГенералният секретар на ООН Антонио Гутереш ще представи своя доклад за работата на мисията на ООН в Косово - ЮНМИК. На дебата ще присъства  посланика на Косово във Вашингтон Вльора Читаку, докато Сърбия ще бъде представлявана от външния министър Ивица Дачич. Сръбският външен министър каза пред медиите в Белград, че по време на срещата днес ще поиска от ЮНМИК да продължи да изпълнява поставените цели, без да променя мандата си. \r\nОперацията на Косовска полиция в северната част на страната, населена със сърби, насочена срещу  организирана престъпна група, и арестуването на служител на ЮНМИК по време на операцията за възпрепятстване на полицейската работа, ще бъде в центъра на днешната дискусия. \r\nПостоянните членове на Съвета за сигурност на ООН САЩ и Великобритания искат да бъдат намалени заседанията на Съвета за сигурност на ООН за Косово, като се има предвид новата реалност, създадена в Косово след обявяването на независимостта, както и намаляване на персонала и бюджета на Мисията на ООН в Косово.  \r\n*** Делегация на Конституционния съд на Република България ще посети днес Конституционния съд на Република Северна Македония, пише скопският вестник  “Независен“ \r\nДелегацията, оглавявана от председателя на Конституционния съд на Република България Борис Велчев, ще бъде приета от президента Стево Пендаровски. \r\nДнес в София ще се проведе първото заседание на Съвместната междуправителствена комисия между Република Северна Македония и Република България в съответствие със задълженията, произтичащи от Договора за приятелство, добросъседство и сътрудничество, подписан между двете страни през август 2017 г. \r\nМинистърът на външните работи Никола Димитров и министърът на външните работи на Република България Екатерина Захариева ще съпредседателстват Комисията в Министерството на външните работи. \r\nКато част от програмата на Междуправителствената комисия са насрочени двустранни срещи на министрите Димитров и Захариева, както и срещи на представителите от направленията:  икономика, отбрана, местно самоуправление, образование и наука, транспорт и комуникации. Комисията ще обсъди постигнатия напредък в сътрудничеството в тези области, след подписването на Договора за приятелство, добросъседство и сътрудничество и ще бъдат обсъдени бъдещи дейности и проекти. \r\n*** Ръководството на Социалистическата партия (СП) реши да започне процедурите за освобождаване на президента на републиката, Илир Мета, пише англоезичното албанско издание  Albaniqan Daily News . \r\nВ публична декларация, направена в края на среща на ръководството в понеделник, говорителят на правителството,Елиса Спиропали, каза, че това е решението на ръководството на СП и процедурите ще започнат веднага. \r\n\"Ръководството на СП обсъди бруталния акт на Илир Мета. Ръководството реши да проведе парламентарен дебат по този въпрос, за да се обсъдят всички аргументи на президента за отмяната на датата на изборите. Накрая ще се произнесе Избирателната колегия или Централната избирателна комисия, които да  анализират ситуацията от юридическа гледна точка ”, каза Спиропали. \r\nСпоред нея президентът е загубил правото си да остане на поста си. \r\n\"Сега е нашето право да защитаваме албанската конституция\", каза Спиропали \r\n*** Националната армия на Молдова не възнамерява да се намесва в политическата криза в страната. Това изявление бе направено в понеделник от Министерството на отбраната, цитирано от  TACC . \r\n\"Националната армия продължава своята дейност както обикновено, не участва в кризата и ще остане извън политическите игри\", се казва в документа, публикуван на официалния сайт на Министерството. От там подчертават, че според конституцията \"въоръжените сили са подчинени изключително на волята на народа, за да гарантират суверенитета, независимостта и единството, териториалната цялост на страната и конституционната демокрация\". \r\nВ документа се отбелязва, че в съответствие със закона, ръководството на отбраната \"е изключителен и неотменим атрибут на конституционните органи на държавата. Докато няма ясна увереност в политическата ситуация в страната, националната армия се подчинява само на конституционен ред\". В изявлението се подчертава, че за да се \"намали рискът от ескалация\", достъпът до военни подразделения за \"за ограничен период от време\" е забранен за всички, освен за персонала.", "date": "2019.06.10", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/06/10/2668266/ilir-meta-bez-data-ot-prezidenta-ne-mozhe-da-se-provedat-izbori.html", "text": "Позовавайки се на конституцията, Илир Мета заяви, че президентът на републиката е единственият конституционен орган с правомощия да определя дата за провеждане на избори и референдуми, цитира думите македонското електронно издание  \"Слободен пачат\" , като се позовава на албанската медия Top Channel. \r\nАлбанският президент Илир Мета даде рано тази сутрин извънредна пресконференция, за да изясни решението си относно отлагането на местните избори, които трябваше да се проведат на 30 юни. \r\nСпоред него  изборите са момент на единство за албанските граждани и не могат да се възприемат като ден за разделение \r\n„Без дата, посочена от президента на републиката, не могат да се провеждат общи или местни избори. Датата на изборите никога не може да бъде ден на разделение. Има реална опасност Албания да се насочи към непредсказуема ескалация, която може да предизвика непредвидими последици. Това е заплаха за мира в страната. С провеждането на избори без надпревара и без участието на опозицията, се нарушават някои от конституционните принципи - казва Мета, цитиран от албанската медия Top Chanel. \r\nАлбанският премиер Еди Рама заяви вчера, че албанският президент Илир Мета е загубил правото си да остане в кабинета си. Според него решението за отмяна на изборите, насрочени за 30 юни, не е последното „чудо“ на Илир Мета и че „ще има още“.  Юлиян Марков", "date": "2019.06.10", "title": "Илир Мета: Без дата от президента не може да се проведат избори"}
{"url": "http://www.focus-news.net/news/2019/06/10/2668261/ministar-mladen-marinov-promyanata-v-operativnata-obstanovka-i-v-protsesite-nalaga-sazdavaneto-na-antiteroristichni-tsentrove.html", "text": "Промяната в оперативната обстановка и в процесите налага създаването на антитерористични центрове. Това каза пред журналисти министърът на вътрешните работи Младен Маринов във връзка с опита за терористичен акт на 16-годишно момче в Пловдив, предаде репортер на  Агенция „Фокус“ . „Идеята за тези центрове, е обсъждана с г-н Гешев и с главния прокурор и на ниво Министерски съвет. Това се прави с цел да се концентрира и обработва информацията, така че най-бързо да се стига до тази информация и действията, които се предприемат, да са координирани между всички институции“, каза още той. Маринов уточни, че с промяна на обстановката се налага и промяна в нашата организация. „В момента има Национален контратерористичен център, който работи и в структурата на Национална агенция „Държавна сигурност“. Той е точката за контакт, която имаме с външните партньори“, уточни той.  \r\nПопитан дали е имало други такива случаи, Маринов заяви, че в интерес на работата е добре те да не стават обществено достояние.„Промяната не винаги означава, че има някакъв проблем. Напротив. Ние трябва да правим промяната преди да е дошъл проблемът и тогава, когато е необходима.  \r\nАз не бих искал това дете да влиза в обществения фокус. По този начин ние го лишаваме от възможността то да се адаптира, в която и да е друга среда. С това дете трябва да се работи в посока то да се изведе от тази среда, в която е влязло“, обясни министъра. Той наблегна, че информационна кампания сред учениците трябва да се прави постоянно. „Тя се и прави, но това не е работа само на МВР. Трябва да залегне в Закона за тероризма. Там има изписани мерки, които всяка една институция трябва да изпълнява“, допълни Маринов. Попитан защо точно този случай беше оповестен, министърът обясни, че е станало, защото е имало подготовка и набавяне на вещества, които в определена компилация могат да създадат взрив. „В момента, в който колегите са преценили, че ситуацията не търпи отлагане, тогава са се намесили“, допълни той.  \r\nТеодора ПАТРОНОВА", "date": "2019.06.10", "title": "Министър Младен Маринов: Промяната в оперативната обстановка и в процесите налага създаването на антитерористични центрове"}
{"url": "http://www.focus-news.net/news/2019/06/10/2668273/sofiya-povdignato-e-obvinenie-na-mazh-prevozval-nezakonno-17-nelegalno-prebivavashti-chuzhdentsi.html", "text": "Повдигнато е обвинение на мъж, превозвал незаконно 17 нелегално пребиваващи чужденци. Това съобщиха от  ОДМВР-София . Извършителят бе задържан в късните часове на 7 май, след като по-рано същия ден избяга и изостави управлявания от него автомобил на автомагистрала „Тракия“ в опит да осуети полицейска проверка. В колата бяха установени 17 чужди граждани без документи за самоличност. По случая в Районно управление на МВР-Ихтиман е образувано досъдебно производство. След доклад на събраните доказателства в районната прокуратура, на извършителя е повдигнато обвинение за извършено престъпление по чл. 281, ал.2, т.1 и т.5 вр. ал.1 и по чл. 270, ал.1 от НК. Наложена му е мярка за неотклонение „задържане под стража“ за срок до 72 часа.", "date": "2019.06.10", "title": "София: Повдигнато е обвинение на мъж, превозвал незаконно 17 нелегално пребиваващи чужденци"}
{"url": "http://www.focus-news.net/news/2019/06/10/2668272/ministar-mladen-marinov-predlozhil-sam-sazdavneto-na-denonoshten-natsionalen-organizatsionen-tsentar-po-patna-bezopasnost.html", "text": "Аз съм дал предложение и в момента ще мине на Министерски съвет да се създаде Национален организационен център по пътна безопасност, който да работи 24/7 в седмицата и да включва работни места от всички институции, които имат ангажимент за пътната безопасност. Тогава вече още по-бързо ще може да се прави тази координация и реакция по различни сигнали. Това каза пред журналисти министърът на вътрешните работи Младен Маринов, предаде репортер на  Агенция „Фокус“ .  \r\nТой обясни, че е направено всичко възможно при катастрофата в тунел „Витиня“ на АМ „Хемус“ тази събота движението в едното платно на тунела да бъде пуснато най-бързо. „Още от самото получаване на сигнала за голямата катастрофа тази събота, сме предприели необходимите действия, включително във връзка с АПИ, тъй като беше необходимо да се засили вентилационната система в тунела. Ситуацията става по средата на тунела и обхваща в самия тунел много коли, които няма как да излязат толкова бързо“, обясни той. „В рамките на 20-30 минути тези автомобили са били обърнати и изведени от местопроизшествието. Проблемът е там, че знаете, че в тунел „Витиня“ работи само едната тръба в двете посоки. В същото време са извършва ремонт на обходния маршрут, който минава покрай магистралата“, каза още Маринов. „Това доведе до затруднение по отношение пренасочване на движението. Колеги започнаха действия по пренасочване на движението още в района на Враца и съответно на София, за да минат през Своге и обиколни маршрути. Имаше наистина сериозни затруднения за пътуващите, за което се извинявам“, уточни министърът.  \r\nТеодора ПАТРОНОВА", "date": "2019.06.10", "title": "Министър Младен Маринов: Предложил съм създавнето на денонощен Национален организационен център по пътна безопасност"}
{"url": "http://www.focus-news.net/news/2019/06/10/2668275/sofiya-trima-mazhe-sa-zadarzhani-za-izvarshen-grabezh-v-slivnitsa.html", "text": "Трима мъже са задържани за извършен грабеж в Сливница. Това съобщиха от  ОДМВР-София . Около 7.20 часа на 9 юни жител на Червен бряг съобщил в полицията, че час по- рано на улица в Сливница е бил повален на земята от трима непознати, които насила са му отнели сумата от 400 лева. След бързи оперативно- издирвателни действия криминалистите разкрили и задържали нападателите- трима мъже, на 20, 26 и 27 години, от Сливница. По случая е образувано досъдебно производство. Работата по пълното му документиране продължава под наблюдението на прокуратурата.", "date": "2019.06.10", "title": "София: Трима мъже са задържани за извършен грабеж в Сливница"}
{"url": "http://www.focus-news.net/news/2019/06/10/2668274/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, по данни към 13.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.06.10", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/10/2668277/sofiya-dvama-dushi-sa-zadarzhani-za-narushavane-na-zapoved-za-zashtita-ot-domashno-nasilie-v-oblastta.html", "text": "Двама души са задържани за нарушаване на заповед за защита от домашно насилие. Това съобщиха от  ОДМВР-София .  \r\nСигналът за първия случай бил подаден около 19.20 часа на 8 юни в Районно управление на МВР-Етрополе. Съобщено било, че мъж от село Бойковец е влязъл в имота на 73-годишна жена от същото село, въпреки издадената му съдебна заповед да не я приближава. 40-годишният извършител е задържан за срок до 24 часа.  \r\nОколо 15.14 часа на 9 юни сигнал за нарушена заповед за незабавна защита подала в полицията и 29-годишна жена от Златица. Тя съобщила, че 35- годишният мъж, на когото била издадена заповедта, е предизвикал скандал и я е нападнал. Извършителят е задържан за срок до 24 часа в Районно управление на МВР-Пирдоп.  \r\nСрещу двамата мъже са образувани бързи производства за извършено престъпление по чл. 296, ал.1 от НК.", "date": "2019.06.10", "title": "София: Двама души са задържани за нарушаване на заповед за защита от домашно насилие в областта"}
{"url": "http://www.focus-news.net/news/2019/06/10/2668276/n-pr-erik-rubin-poslanik-na-sasht-v-balgariya-vsyaka-stapka-na-balgariya-kam-diversifitsirane-na-energiynite-iztochnitsi-pravi-stranata-po-nezavisima-i-sigurna.html", "text": "Всяка стъпка на България към диверсифициране на енергийните източници прави страната ни по-независима и сигурна. Това каза Н. Пр. Ерик Рубин, извънреден и пълномощен посланик на САЩ в България, по време на церемонията, на която президентът Румен Радев го удостои с орден „Стара планина“ първа степен, предаде репортер на  Агенция „Фокус“ .  \r\n„За мен е чест и удоволствие да получа тази награда днес. Приемам я от името на страната ми и колегите ми. Считам я за признание за работата, която сме постигнали и направили заедно в много сфери. Българо-американските взаимоотношения днес са по-силни, отколкото  когато пристигнахме тук преди почти 3 години и половина,и това се дължи на работата, която българи и американци свършиха заедно. Не беше лесно, няма да е лесно за нас с Никол да напуснем тази държава. Обикнахме я и сме изградили приятелства, и светли спомени, но със сигурност ще се завърнем, защото България е втори дом за нас. Напускам с удовлетворението, че работата, която сме постигнали в момента ще продължи“, обърна се Рубин към президента Радев. \r\nТой отбеляза, че отношенията между САЩ и България датират още от 19 в., когато САЩ признава независимостта на страната ни. Рубин посочи, че тази година се навършват 30 години от демократичните промени в България. „Нека да прегледаме и това, което сме постигнали за свободния пазар на България и в подкрепата за присъединяването ѝ към НАТО и ЕС. Младите хора в България днес са по-свободни и имат повече възможности отколкото когато и да било. Това не постигнато лесно и не бива да бъде подценявано. Икономическите и бизнес връзките ни са по-силни от всякога. Стотици американски компании инвестираха в България през годините, създавайки добре платени работни места и възможности за младите българи да останат тук и да се завърнат от чужбина. Заедно построихме изцяло нови сектори в икономиката“, отбеляза Рубин. \r\nРубин изтъкна и напредъка в сътрудничеството в сферата на сигурността, обмена на информация между службите и борбата с тероризма.  \r\nТой припомни, че и тази година хиляди български младежи ще заминат за Америка, за да работят и учат. И още веднъж благодари на президента за високото отличие.", "date": "2019.06.10", "title": "Н. Пр. Ерик Рубин, посланик на САЩ в България: Всяка стъпка на България към диверсифициране на енергийните източници прави страната по-независима и сигурна"}
{"url": "http://www.focus-news.net/news/2019/06/10/2668278/radio-fokus-shumen-poluchi-nagradata-priyatel-na-arhivite-na-darzhavniya-arhiv-v-grada.html", "text": "Държавен архив-Шумен отличи дарител, читател и приятел на архивите за 2018 година по повод Международния ден на архивите, предаде репортер на  Радио „Фокус“-Шумен . Началникът на отдела д-р Антония Панева връчи наградите на специална церемония в присъствието на служителите на Архива, гости и приятели. Радио „Фокус“-Шумен получи наградата „Приятел на архивите“, Андрей Соколов, който е ползвал документи по темата за историята на Мъжката гимназия в Шумен бе отличен за „Читател на годината“, а отличието „Дарител на годината“ бе за Николай Калев.  \r\nВ специална изложба бяха подредени част от последните и най-интересни документални постъпления в архива. Сред тях документи, дарени от Николай Калев - на неговия баща художникът Любен Калев Петков и на Михаила Стефанова Пенева, диригент на оркестър и солиаст на пиано. Интерес предизвиква снимка на Пенчо Кубадински от лов на лъвове в Танзания от 1982 година, запазена във фонда на Георги Начев. „Документите дойдоха при нас на практика спасени.  При ремонт един от майсторите ги намира и ги предава в Централен държавен архив-София, от там са пренасочени към нас, заради съществуващия тук такъв фонд“, обясни д-р Антония Панева. В изложбата са представени и документи, дарени от полковник Димо Димов, както и снимки на дългогодишния експерт в Архива Нели Димитрова с български политици.  \r\nПразникът продължи с Ден на отворените врати. Първите гости, които разгледаха постоянната експозиция, изложбата с архивни документи и архивохранилището бяха ученици от 5 и 6 клас на Второ ОУ „Д-р Петър Берон“ в Шумен. „Архивите са уникалното и незаменимо наследство на всяка една държава, паметта, която бива предавана от поколоние на поколение. Екипът на Държавен архив – Шумен изказва благодарност и отправя поздрав към всички колеги, които са работили или работят в сферата на архивното дело – към пазителите на нашата памет и на нашата национална идентичност“, заяви д-р Антония Панева. Тя посочи, че Шуменският архив и неговата история са свързани с делото на Добри Войников и Георги Джумалиев, а сред най-богатите фондове на архива е от т.нар. К период - до 1944 година. \r\nИвелина ИВАНОВА", "date": "2019.06.10", "title": "Радио „Фокус“-Шумен получи наградата „Приятел на архивите“ на Държавния архив в града"}
{"url": "http://www.focus-news.net/news/2019/06/10/2668280/tass-yens-stoltenberg-nareche-rusiya-zaplaha-za-nato.html", "text": "Генералният секретар на Северноатлантическия алианс Йенс Столтенберг нарече Русия основната заплаха за военния блок. Това той  заяви в интервю за сръбския вестник \"Политика\", публикувано в понеделник и цитирано от  TACC .  \r\n\"Абсолютно вярно е, че днес сме изправени пред най-непредвидената ситуация на сигурността от много години. Това е все по-агресивната политика на Русия, кибер заплахите, хибридните заплахи, нестабилността в Близкия изток и Северна Африка и продължаващата терористична заплаха. Във връзка с това НАТО ускорено извърши най-голямото колективно адаптиране на отбраната след Студената война, така че в един все по-малко предвидим свят НАТО е също толкова важно, колкото е било винаги“, каза Столтенберг. \r\n\"Алиансът защитава сигурността на нашите народи в продължение на 70 години. Силните връзки между Европа и Северна Америка направиха НАТО най-силният съюз в историята. Фактът, че скоро ще приемем Северна Македония като 30-ия член, показва, че НАТО е успешен съюз. Последователното разширение показа, че дори след 70 години НАТО предизвиква интерес и е положителна сила за устойчив международен ред”, каза генералният секретар. \r\nВ интервю за сръбското издание Столтенберг говори за \"рязкото нарастване на инвестициите\" в икономиката на Черна гора, която се присъедини към НАТО, и на Македония, която се стреми към Алианса. Столтенберг също потвърди позицията на Aлианса, че бомбардировките на Югославия през 1999 г. са легитимни и не са насочени срещу народа на страната. Той също така посочи, че счита, че стабилността в Косово е един от приоритетите на военния блок.  Юлиян Марков", "date": "2019.06.10", "title": "ТАСС: Йенс Столтенберг нарече Русия „заплаха“ за НАТО"}
{"url": "http://www.focus-news.net/news/2019/06/10/2668281/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.06.10", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/06/10/2668283/plovdiv-preustanovena-e-registratsiyata-na-mps-v-sektor-patna-politsiya.html", "text": "Преустановена е регистрацията на МПС в сектор „Пътна полиция“ в Пловдив, съобщи за  Радио „Фокус“-Пловдив  говорителят на ОДМВР. Към 11.45 ч. поради проблем с централния сървър е преустановено административното обслужване на граждани по дейностите, свързани с регистрацията на МПС. Специалисти от МВР работят по отстраняването на проблема.", "date": "2019.06.10", "title": "Пловдив: Преустановена е регистрацията на МПС в сектор „Пътна полиция“"}
{"url": "http://www.focus-news.net/news/2019/06/10/2668258/moldavskie-vedomosti-mayya-sandu-blagodari-na-evropeyskite-partnyori-za-podkrepata.html", "text": "Избраният министър-председател Майя Санду приветства изявлението на върховния представител на ЕС по въпросите на външните работи и политиката на сигурност, заместник-председателя на Европейската комисия Федерика Могерини и комисаря по добросъседство и преговори за разширяването Йоханес Хан относно политическата ситуация в Република Молдова. На брифинга Майя Санду заяви, че ЕС официално е признал правителството, избрано от парламента в събота, 8 юни, съобщава молдовката агенция IPN, цитирана от електронното издание на вестник  “Молдавские Ведомости“ . \r\nСпоред Майя Санду изявлението на двамата високопоставени представители на ЕС е допълнителен аргумент в полза на това бившите власти да приемат мирно прехвърляне на властта. \"Ние твърдо вярваме, че подобни послания от всички наши международни партньори скоро ще последват, защото те, както всеки гражданин на нашата страна, искат да има демокрация и просперитет в Република Молдова\", заяви лидерът на ПДС. \r\nСпоред Майя Санду всички партньори на Република Молдова искат незабавното спиране на злоупотребите, страха и дестабилизацията. Тя отбеляза също, че както европейските партньори, така и гражданите искат легитимно и демократично правителство, което ще гарантира изпълнението и задълбочаването на всички международни ангажименти, поети от Република Молдова, преди всичко Споразумението за асоцииране с ЕС. \r\nМайя Санду също заяви, че за разлика от предишното правителство, всички ангажименти за реформи и основни принципи, залегнали в споразумението за асоцииране, ще бъдат спазени. \"Зачитането на върховенството на закона, демокрацията и правата на човека е основата, върху която ще изградим отношенията си с Европейския съюз\", каза политикът. \r\nТя също така подчерта, че оценява и споделя призива на ЕС за спокойствие и трезвост. \"Мирното прехвърляне на властта е единственото приемливо решение за преодоляване на политическата криза, причинена от онези, които държат постовете си и властта, въпреки волята на избирателите, изразена на 24 февруари.“  Юлиян Марков", "date": "2019.06.10", "title": "„Молдавские Ведомости“: Майя Санду благодари на европейските партньори за подкрепата"}
{"url": "http://www.focus-news.net/news/2019/06/10/2668284/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява без забавяне. \r\nМария ПОПЧЕВА", "date": "2019.06.10", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/06/10/2668286/makfaks-bil-klintan-i-madlin-olbrayt-shte-prisastvat-na-otbelyazvaneto-na-20-godini-ot-vlizaneto-na-silite-na-nato.html", "text": "Бившият американски президент Бил Клинтън и бившият държавен секретар във втория му мандат Мадлин Олбрайт ще присъстват на честването на 20-годишнината от влизането на силите на НАТО в Косово, предава македонската агенция  „Макфакс“ . \r\nКакто е предвидено в сряда, 12 юни, Клинтън и Олбрайт ще изнесат реч по време на основното събитие в центъра на Прищина. Организаторите казват, че Косово празнува тази годишнина с приятели и съюзници, споделяйки демократични ценности. \r\nСилите на НАТО влязоха в Косово на 12 юни 1999 г. след въздушната кампания на НАТО над Югославия, която продължи 78 дни. По това време президент на Съединените щати беше Бил Клинтън.  Юлиян Марков", "date": "2019.06.10", "title": "„Макфакс“: Бил Клинтън и Мадлин Олбрайт ще присъстват на отбелязването на 20 години от влизането на силите на НАТО"}
{"url": "http://www.focus-news.net/news/2019/06/10/2668268/", "text": "Националната армия на Молдова не възнамерява да се намесва в политическата криза в страната. Това изявление бе направено в понеделник от Министерството на отбраната, цитирано от  TACC . \r\n\"Националната армия продължава своята дейност както обикновено, не участва в кризата и ще остане извън политическите игри\", се казва в документа, публикуван на официалния сайт на Министерството. От там подчертават, че според конституцията \"въоръжените сили са подчинени изключително на волята на народа, за да гарантират суверенитета, независимостта и единството, териториалната цялост на страната и конституционната демокрация\". \r\nВ документа се отбелязва, че в съответствие със закона, ръководството на отбраната \"е изключителен и неотменим атрибут на конституционните органи на държавата. Докато няма ясна увереност в политическата ситуация в страната, националната армия се подчинява само на конституционен ред\". В изявлението се подчертава, че за да се \"намали рискът от ескалация\", достъпът до военни подразделения за \"за ограничен период от време\" е забранен за всички, освен за персонала.  Юлиян Марков", "date": "2019.06.10", "title": "ТАСС: Националната армия на Молдова няма да се намесва в политическата криза в страната"}
{"url": "http://www.focus-news.net/news/2019/06/10/2668279/rayonniyat-sad-v-svoge-ostavi-v-aresta-sobstvenika-na-kuchetata-ubili-mazh-v-s-vlado-trichkov.html", "text": "Районният съд в Своге остави в ареста Йордан Карагьозов, чиито кучета убиха човек, предаде  бТВ . Инцидентът стана миналата седмица в гориста местност в село Владо Тричков, когато петте кучета от породата Кане Корсо се измъкнали от двора и нападнали 39-годишен мъж от селото. \r\nУстановено е, че той е бил нахапан до смърт и е починал от раните си. Собственикът на животните беше арестуван и обвинен за това, че не е полагал грижи за тях. \r\nСъдът обоснова решението си с това, че има обосновано предположение за вината му. Също и с това, че има опасност да извърши ново престъпление. Позова се на показания на кмета на с. Владо Тричков Иван Николов, че от 2016 г. многократно е предупреждавал Карагьозов да се грижи по-добре за животните. В съдебната зала собственикът на кучетата каза, че съжалява. \r\nРешението на Районния съд в Своге подлежи на обжалване.", "date": "2019.06.10", "title": "Районният съд в Своге остави в ареста собственика на кучетата, убили мъж в с. Владо Тричков"}
{"url": "http://www.focus-news.net/news/2019/06/10/2668289/gd-granichna-politsiya-na-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На ГКПП \"Дунав мост-Видин\" на българо-румънската граница трафикът е интензивен на изход за товарни автомобили, по данни към 13.00 часа. Фериботът Оряхово-Бекет превозва само товарни автомобили. Това съобщиха от  ГД „Гранична полиция“ . \r\nНа българо-македонската граница от 15.00ч. на 9 юни 2019 г. на ГКПП \"Златарево\" е възстановено преминаването на товарни автомобили и в двете посоки. Трафикът на останалите пунктове е нормален. \r\nНа българо-сръбската, българо-гръцката и българо-турската граница трафикът е нормален на всички контролно-пропускателни пунктове.", "date": "2019.06.10", "title": "ГД „Гранична полиция“: На ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2019/06/10/2668287/desislava-kuzmanova-obshtina-blagoevgrad-hudozhnitsite-ot-3d-art-festivala-shte-presazdadat-neveroyatni-gledki-ot-blagoevgrad-i-kulturni-obekti-ot-grada.html", "text": "Художниците от 3D Арт фестивала ще пресъздадат невероятни гледки от Благоевград и културни обекти от града. Това каза за  Радио „Фокус“-Пирин  Десислава Кузманова от отдел „Култура“ към Община Благоевград. Тя уточни, че той ще се провежда до 20 юни и е международен. „Мисля, че ще се включат около 10 художници, както е всяка година. Очакваме с нетърпение да видим страхотните изображения. Картините са на различна тематика, но всичките са с културна насоченост. Ще има гледки от Благоевград, както и една библиотека, ако мога така да я нарека. Ще има гледки от Бачиново и от църквата „Въведение Богородично“, както и на герба с коня, така че всички картини са обединени от любовта към изкуството“, отбеляза Кузманова.  \r\nПо думите й в рамките на 10 дни на улица „14-ти полк“ ще бъдат разположени художници, които ще пресъздадат невероятни гледки от Благоевград и културни обекти. Тя подчерта, че това е единственото сдружение в България, което работи с български 3D арт художници, които вече имат участие в различни проекти в Италия, Франция и Германия, така че тук ще видим български художници, един сръбски художник и още други международни художници. \r\nНатали СТЕФАНОВА", "date": "2019.06.10", "title": "Десислава Кузманова, Община Благоевград: Художниците от 3D Арт фестивала ще пресъздадат невероятни гледки от Благоевград и културни обекти от града"}
{"url": "http://www.focus-news.net/news/2019/06/10/2668291/", "text": "Колоездене: Българинът Радослав Константинов спечели колоездачната Обиколка на Камерун. Той завърши осемте етапа от надпреварата за 27:09.04 часа, като изпревари с 20 секунди втория Исиака Сисе (Кот 'Ивоар) и с 40 секунди завършилия трети Патрик Бюкусенге (Руанда). 35-годишният Константинов завърши четвърти в неделния последен етап, но с това той измести от върха на генералното класиране Сисе, за да триумфира с крайната победа.", "date": "2019.06.10", "title": "Спорт: Българин спечели колоездачната обиколка на Камерун"}
{"url": "http://www.focus-news.net/news/2019/06/10/2668290/plovdiv-okrazhniyat-sad-nalozhi-prisada-ot-7-godini-zatvor-na-shofyor-na-tovaren-avtomobil-ubil-dvama-dushi-pri-paten-intsident-sled-upotreba-na-narkotitsi.html", "text": "Окръжен съд – Пловдив призна подсъдимия  Станислав П. за виновен в това, че на 28.05.2018 г. на автомагистрала „Тракия“, км 123+800, област Пловдив, при управляване на моторно превозно средство – товарен автомобил влекач „Волво“ с полуремарке „Шмитц“, е нарушил правилата за движение: чл. 6 т.1 от ЗДвП, чл. 20 ал.1, чл. 20 ал.2 изр. I, чл. 58 т.4 от ЗДвП, (след като е навлязъл в платното за насрещно движение) по непредпазливост е причинил смъртта на И. М. (34 г.) и С. К. (33 г.), като деянието е извършено след употреба на  наркотични вещества (тетрахидроканабинол), от него е настъпила смърт  на повече от едно лице  и случаят е особено тежък, поради което и на основание  чл. 343 ал.3 предл. 2 и предл. 5, б. „Б“, предл. 2, вр. с ал.1, б. „В“ вр. с чл. 342 ал.1 от НК, вр. чл. 54 ал.1 от НК, вр. чл. 373 ал.2 от НПК вр. чл. 58 а, ал.1 от НК го осъжда на седем години лишаване от свобода при първоначален общ режим и го лишава от право да управлява МПС за срок от осем години. Това съобщиха от  Съдебна палата – Пловдив . От Съдебната палата припомнят, че по време на пътнотранспортното произшествие загиналата С. К. е била бременна в осмия месец.  \r\nДелото бе разгледано по реда на съкратеното съдебно следствие по глава XXVII от НПК, като подсъдимият призна фактите и обстоятелствата, описани в обвинителния акт, като се съгласи да не се събират доказателства за тези факти, а съдът да ползва събраните на досъдебното производство доказателства. Размерът на наложеното спрямо подсъдимия наказание лишаване от свобода е определен след намаляването на наказанието с една трета, съгласно чл. 58а от НК. \r\nПрисъдата подлежи на протест и обжалване в 15-дневен срок пред Апелативен съд – Пловдив.", "date": "2019.06.10", "title": "Пловдив: Окръжният съд наложи присъда от 7 години затвор на шофьор на товарен автомобил, убил двама души при пътен инцидент след употреба на наркотици"}
{"url": "http://www.focus-news.net/news/2019/06/10/2668282/ministar-ekaterina-zaharieva-za-parvite-tri-mesetsa-na-2019-g-ima-spad-na-stokoobmena-sas-severna-makedoniya.html", "text": "За първите три месеца на 2019 г. има спад на стокообмена със Северна Македония. Това каза на пресконференция вицепремиерът и министър на външните работи Екатерина Захариева след първото заседание на Съвместната междуправителствена комисия със Северна Македония, предаде репортер на  Агенция „Фокус“ . \r\n„Комисията трябва да прави всяка година както е по договор - оценка на неговото изпълнение. Обсъдихме изпълнението във всички сфери“, заяви Захариева. Тя посочи, че оценката е, че в политическата част има съществен напредък. „За по-малко от 2 години имаме над 8 обмена на визити между двамата премиери, 4 срещи на президенти, много парламентарни делегации в  различните сфери, както и десетки срещи на различни форуми и формати. Изключително интензивен контакт има и в икономическата сфера, в сферата на образованието и културата. Конструктивен, добросъседски и приятелски дух между правителствата на двете държави“, заяви Захариева. \r\nТя посочи, че има ръст на стокообмена за 2017 и 2018 г. „За първите три месеца забелязахме спад на стокообмена и ще се направи анализ защо се е получило така, за да се преодолее“, обясни външният министър. \r\nЗахариева посочи, че във връзка с Коридор 8 добрата новина е, че министерствата на транспорта в двете страни имат обща работна група с цел тясна координация за това коридорът да бъде реализиран по-бързо.  \r\nЦветилена СИМЕОНОВА", "date": "2019.06.10", "title": "Министър Екатерина Захариева: За първите три месеца на 2019 г. има спад на стокообмена със Северна Македония"}
{"url": "http://www.focus-news.net/news/2019/06/10/2668295/plovdiv-mladezh-e-zadarzhan-v-politsiyata-za-otpravena-zakana-za-ubiystvo-i-opit-da-probode-svoy-sased-s-vila-v-selo-gradina.html", "text": "Младеж е задържан в полицията в Първомай за отправена закана за убийство. Това съобщиха от пресцентъра на  МВР . Около 12.30 часа в неделя служители от районното управление се отзовали на сигнал по тел. 112 за сбиване в село Градина. На място е установено, че при скарване помежду им 19-годишен заплашил с физическа саморазправа свой 35-годишен съсед и направил неуспешен опит да го прободе с вила. Извършителят е отведен за едно денонощие в полицейския арест. Срещу него е образувано бързо производство по чл. 144, ал.3 от НК.", "date": "2019.06.10", "title": "Пловдив: Младеж е задържан в полицията за отправена закана за убийство и опит да прободе свой съсед с вила в село Градина"}
{"url": "http://www.focus-news.net/news/2019/06/10/2668288/vanshniyat-ministar-na-severna-makedoniya-nikola-dimitrov-poemam-otgovornost-da-zavarshim-s-madrost-i-priyatelstvo-rabotata-na-obshtata-istoricheska-komisiya.html", "text": "Поемам отговорност да завършим с мъдрост и приятелство работата на общата историческа комисия. Това каза на пресконференция министърът на външните работи на Северна Македония Никола Димитров след първото заседание на Съвместната междуправителствена комисия, предаде репортер на  Агенция „Фокус“ . \r\n„Имаме области, в които има изключително добра работа – имаме приятелство, разбиране и почит един към друг. Има области с голям скок – например туризмът. Най-голям фокус мисля, че можем да сложим върху Коридор 8, за да бъде по-бързо изграден“, обясни Димитров. Той посочи, че продължава работата и по енергийни проекти между двете държави. \r\nПо отношение на общата историческа комисия Димитров заяви, че задачата ѝ не е лесна. „Има много слоеве, но процесът е отворен и вече зрее. Но има две опасности – ако няма резултати, ще загрозим процеса. И ако няма истинско узряване в погледа към историята, пак ще загрозим процеса. И искам да уверя, че Северна Македония е цялостно посветена на този процес и той не е само заради договора за добросъседство, а е важен като цяло за държавата и отношенията ни с България. Аз поемам отговорност да завършим този процес, защото е важен – ще го завършим с мъдрост и приятелство, за да има разбиране между двете държави“, обясни Димитров. \r\nТой посочи, че влизането на Северна Македония в ЕС е важно както за държавата, така и за европейското развитие на региона. \r\nЦветилена СИМЕОНОВА", "date": "2019.06.10", "title": "Външният министър на Северна Македония Никола Димитров: Поемам отговорност да завършим с мъдрост и приятелство работата на общата историческа комисия"}
{"url": "http://www.focus-news.net/news/2019/06/10/2668285/ministar-ekaterina-zaharieva-istoricheskite-vaprosi-sa-krayagalniyat-kamak-v-otnosheniyata-ni-sas-severna-makedoniya.html", "text": "Историческите въпроси са крайъгълният камък в отношенията ни със Северна Македония. Това каза на пресконференция вицепремиерът и министър на външните работи Екатерина Захариева след първото заседание на Съвместната междуправителствена комисия със Северна Македония, предаде репортер на  Агенция „Фокус“ . \r\n„Историческите въпроси за нас са най-важният елемент в договора за добросъседство. Те са крайъгълният камък, защото ние трябва да учим нашите млади хора на истината“, коментира Захариева. „Днес приехме и доклада на смесената историческа комисия и отбелязахме, че има постигнат напредък – св. св. Кирил и Методий, цар Самуил и др. Но ние като политици се надяваме да видим още по-осезаем напредък възможно в най-скоро време“, заяви тя. \r\nЗахариева посочи, че с общите чествания на героите политиците изпреварват работата на общата историческа комисия. „Така че България ще продължи да подкрепя Северна Македония – ратифицирахме вече протокола за съюзничество в НАТО. България продължава да бъде двигател на европейската перспектива на страните от Западните Балкани и за нас е важно договорът за добросъседство да бъде спазван в дух на приятелство“, каза още външният министър. \r\nЦветилена СИМЕОНОВА", "date": "2019.06.10", "title": "Министър Екатерина Захариева: Историческите въпроси са крайъгълният камък в отношенията ни със Северна Македония"}
{"url": "http://www.focus-news.net/news/2019/06/10/2668297/stara-zagora-obshtinata-shte-izgrazhda-ohranitelni-kanali-za-ulavyane-na-skatnite-vodi.html", "text": "Община Стара Загора ще обяви обществена поръчка за проектиране на охранителни канали, които да улавят скатните води, за да не се стичат по улиците на града и да увреждат инфраструктурата. Това съобщиха от пресцентъра на  Общината . За целта е разработен идеен проект от проектанта Трайчо Николов, който го представи на пресконференция пред журналисти.  \r\nНастоящата канализационна система на града не е пригодна да обхване водите при върхови количества от валежи. Охранителните канали, с които Стара Загора е разполагала, са унищожени през 70-те години на миналия век и всички дъждовни води от кв. „Лозенец” се изсипват по скатовете към центъра. Освен това 800-метровият охранителен канал в кв. „Лозенец”, който не функционира, трябва да бъде разкопан, изчистен и възстановен. Дъждовните води няма да влизат в канализационната мрежа, а ще могат да се отвеждат в две посоки – на юг към река Берекетска (настоящият градски канал) и на изток към река Бедечка. Проектът предвижда изграждане на охранителни канали от кв. „Лозенец” към парк „Митрополит Методий Кусев”, като трасето ще минава от запад на изток и ще продължава като закрито съоръжение по ул. „Августа Траяна” до река Бедечка. Проектантът Трайчо Николов не се ангажира с финансова оценка за изпълнението на проекта. Община Стара Загора ще търси за реализацията му външно финансиране, съобщи Янчо Калоянов, зам.-кмет на Общината.  \r\nВ пресконференцията участваха още секретарят на Общината Делян Иванов и главният архитект Виктория Грозева.", "date": "2019.06.10", "title": "Стара Загора: Общината ще изгражда охранителни канали за улавяне на скатните води"}
{"url": "http://www.focus-news.net/news/2019/06/10/2668296/mvr-35-godishna-sluzhitelka-i-nein-34-godishen-sauchastnik-sa-izvarshili-krazhba-na-znachitelna-parichna-suma-ot-kasa-na-finansovo-druzhestvo.html", "text": "Пловдив. След няколкодневна работа карловски криминалисти са разкрили извършители на кражба. Това съобщиха от пресцентъра на  МВР . На 3 юни е стартирало разследване по сигнал за взломно посегателство на значителна парична сума от каса на финансово дружество в града. В хода на оперативно-издирвателните и процесуално-следствени действия са събрани доказателства, че извършители са 35-годишна служителка във фирмата и неин 34-годишен съучастник. С полицейски заповеди двамата са задържани за едно денонощие, привлечени са като обвиняеми за извършеното престъпление.  С постановление на Районна прокуратура – Карлово мъжът е оставен в ареста до 72 часа и се очаква се в днешния ден да бъде внесено искане в съда за постоянното му задържане под стража. Жената е освободена срещу парична гаранция. Цялостното документиране на случая  продължава.", "date": "2019.06.10", "title": "МВР: 35-годишна служителка и неин 34-годишен съучастник са извършили кражба на значителна парична сума от каса на финансово дружество"}
{"url": "http://www.focus-news.net/news/2019/06/10/2668298/petar-kanev-bsp-vze-uchastie-v-prezidentskata-delegatsiya-v-sankt-peterburg.html", "text": "Народният представител от ПГ на \"БСП за България\" и председател на Комисията по икономическа политика и туризъм  в НС Петър Кънев бе единственият депутат, който взе участие в официалната президентска делегация на президента Румен Радев за Петербургския икономически форум. Това съобщиха от пресцентъра на  БСП . Кънев участва в официалните срещи на президента Радев с президента на Руската федерация Владимир Путин и външния министър Сергей Лавров, с председателя на ООН Антонио Гутиереш и с българската общност в Санкт Петербург.", "date": "2019.06.10", "title": "Петър Кънев, БСП взе участие в президентската делегация в Санкт Петербург"}
{"url": "http://www.focus-news.net/news/2019/06/10/2668300/dzhefri-spiar-muzey-pol-geti-vie-ni-vdahnovihte-da-pokazhem-kulturnoto-nasledstvo-na-balgariya.html", "text": "„С уникалната българска изложба в Лувъра, направена по изключителен начин, вие ни вдъхновихте да започнем подготовка в музея „Пол Гети“ в Лос Анджелис за представяне на голяма експозиция с ценни тракийски артефакти“. С тези думи се обърна днес към Вежди Рашидов главният куратор в музея „Пол Гети“ Джефри Спиър, който е на работно посещение в България, съобщиха от  Комисията по културата и медиите . Той поздрави г-н Рашидов и за заслугата му Ларгото в София да бъде прекрасен музей на открито, а некрополът под „Света София“ да привлича толкова много туристи със своята ценна археология. \r\nПредседателят на парламентарната Комисия по културата и медиите Вежди Рашидов се срещна с Джефри Спиър в Огледалната зала на Народното събрание. На срещата присъства и заместник-председателят на Комисията проф. Станислав Станилов. \r\nВежди Рашидов заяви, че е горд с наследството на България, която е страна на древни цивилизации и заслужава колкото може повече страни да се запознаят със съхраненото през вековете.  \r\nГ-н Спиър сподели, че България е много важна за прочутия американски музей, тъй като е страна с изключително богато културно наследство. През 2015 г. след големия успех в Лувъра именно в музея „Пол Гети“ беше изложена бронзовата портретна глава на тракийския владетел Севт Трети, която предизвика истински фурор сред ценители и публика. \r\nСега амбициозният план на музея „Пол Гети“ предвижда впечатляваща експозиция от експонати от българските музеи. В изложбата ще бъдат включени и артефакти, свързани с Тракия, които се съхраняват в музеи в Италия, Германия и САЩ. В момента учени от четири държави са избрани за консултанти на бъдещата експозиция, а петима български специалисти са поканени на специализация в Научния институт на музея „Пол Гети“. Голямата българска изложба в „Пол Гети“ е предвидена за 2023 година.", "date": "2019.06.10", "title": "Джефри Спиър, музей „Пол Гети“: Вие ни вдъхновихте да покажем културното наследство на България"}
{"url": "http://www.focus-news.net/news/2019/06/10/2668299/prof-d-r-ara-kaprelyan-mu-varna-chestotata-na-zabolevaemostta-na-hantingtan-v-balgariya-e-mezhdu-5-do-10-na-100-000-dushi.html", "text": "Не съществуват абсолютно точни епидемиологични данни за заболеваемостта от болестта на Хънтингтън в България, но се предполага, че честотата е между 5 до 10 на 100 000 души. Тя не се различава от тази, което е в останалите европейски държави.Това каза в интервю за  Радио „Фокус“ – Варна  проф. д-р Ара Капрелян от катедрата по Нервни болести и невронауки в Медицински университет (МУ) – Варна във връзка със „Седмица на болестта на Хънтингтън“, която се проведе във Варна. Той обясни, че болестта на Хънтингтън принадлежи към семейството на така наречените редки болести. Единственият район с по-висока честота на заболеваемост е в близост до езерото Маракай във Венецуела, където тази честота достига до 700 случая на 100 000 души. По думите на проф. Капрелян това е генетично заболяване, което засяга нервните клетки, най-вече в областта на челния и теменния мозък, както и някои подкорови структури.  \r\n„Болестта се дължи на мутация на един ген, който кодира протеин или белтък, наречен Хънтингтън. Този мутантен протеин се натрупва в ядрата на нервните клетки и предизвиква тяхната преждевременна смърт чрез нарушение на енергийния метаболизъм на клетъчните структури“, заяви проф. Капрелян. Той разказа, че болестта е описана за пръв път през 1872 г. от 22-годишният лекар – д-р Джордж Хънтингтън, в неговия научен труд относно хореята. „Хореята на Хънтингтън носи своето име от гръцката дума „хорос“, което означава танц, тъй като Джордж Хънтингтън е наблюдавал при своите пациенти резки, неволеви движения на тялото, които много са наподобявали този танц“, обясни специалистът. Проф. Капрелян отбеляза, че болестта е наследствена, като ако родителят има заболяването, то всяко дете има 50% шанс да онаследи копие на хромозома 4, който носи мутантния ген. \r\nБояна АТАНАСОВА", "date": "2019.06.10", "title": "Проф. д-р Ара Капрелян, МУ-Варна: Честотата на заболеваемостта на Хънтингтън в България е между 5 до 10 на 100 000 души"}
{"url": "http://www.focus-news.net/news/2019/06/10/2668293/ministar-ekaterina-zaharieva-obshtata-rabotna-grupa-sas-severna-makedoniya-za-izgrazhdaneto-na-koridor-8-ima-yasen-grafik.html", "text": "Общата работна група със Северна Македония за изграждането на Коридор 8 има ясен график. Това каза на пресконференция вицепремиерът и министър на външните работи Екатерина Захариева след първото заседание на Съвместната междуправителствена комисия със Северна Македония, предаде репортер на  Агенция „Фокус“ . \r\n„Има осигурено финансиране. Вярно е, че това не са прости инфраструктурни проекти. Не трябва да забравяме, че допреди две години ние изобщо не се срещахме“, каза Захариева и припомни, че сега има обща група са изграждането на Коридор 8. „Защото на стоките и туризма им трябват качествени пътища“, каза още тя. „Много работа свършихме, но в  транспорта и историята искаме да видим повече работа. Предстои завършване на програмата за образование и наука, както и подписване на нови отношения относно туризма“, коментира външният министър. „Има много ясен график за Коридор 8 – искам това да подчертая“, каза още Захариева. \r\nОт своя страна, външният министър на Северна Македония Никола Димитров подкрепи Захариева в поставянето на по-голям фокус върху инфраструктурата. „Защото така ще има по-добра икономическа връзка. Затова трябва да положим акцент върху пътната и железопътната инфраструктура“, коментира Димитров. „Мисля, че нашето приятелство има бъдеще и можем да се разберем и по историческите теми“, каза още той. \r\nЦветилена СИМЕОНОВА", "date": "2019.06.10", "title": "Министър Екатерина Захариева: Общата работна група със Северна Македония за изграждането на Коридор 8 има ясен график"}
{"url": "http://www.focus-news.net/news/2019/06/10/2668302/blagoevgrad-prodalzhavat-letni-teatralni-praznitsi-na-publikata-s-lyubov-v-bansko.html", "text": "Продължават Летни театрални празници „На публиката с любов“ в Банско. Това съобщиха за  Радио „Фокус“-Пирин  от отдел „Култура“ към Община Банско. От 19.00 часа Народен театър „Иван Вазов“ ще представи „Идеалният мъж“ от Оскар Уайлд. На 11 юни Театър 199 „Валентин Стойчев“ ще играе „Светулки“ от Андрей Филипов от 10.30 часа. Нов театър НДК ще представи „Антихрист“ по Емилиян Станев на 12 юни от 19.00 часа. На 13 юни в 17.00 часа в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“. Театър „Българска армия“ ще представи „Черна комедия“ от Питър Шафър на 14 юни, от 19.00 часа. Завършекът на фестивала ще постави Самодеен театър „Банско“ с постановката „Има ли смисъл да утепваме мечка“ на 15 юни, от 19.00 часа. \r\nВ театралния фестивал участват доказани актьори като Христо Гърбов, Калин Сърменов, Веселин Ранков, Владимир Карамазов, Иван Юруков, Луиза Григорова, Мария Каварджикова, Стоян Алексиев, Теодора Духовникова, Юлиан Вергов, Елена Петрова, Ники Сотиров, Моньо Монев и други. \r\nНатали СТЕФАНОВА", "date": "2019.06.10", "title": "Благоевград: Продължават Летни театрални празници „На публиката с любов“ в Банско"}
{"url": "http://www.focus-news.net/news/2019/06/10/2668292/ministar-ekaterina-zaharieva-nyama-kak-da-priemem-datata-7-oktomvri-za-savmestni-chestvaniya-na-gotse-delchev.html", "text": "Няма как да приемем датата 7 октомври за съвместни чествания на Гоце Делчев. Това каза на пресконференция вицепремиерът и министър на външните работи Екатерина Захариева във връзка с позиция на вицепремиера Красимир Каракачанов, че смесената комисия на София и Скопие по историческите въпроси не работи, предаде репортер на  Агенция „Фокус“ . „Преди два дни имаше заседание на историческата комисия със Северна Македония, на което не беше постигнато съгласие около личността на Гоце Делчев. Няма как датата 7 октомври да бъде приета за съвместно честване“, заяви Захариева. Тя посочи, че желанието на правителствата на България и Северна Македония е до края на годината общата историческа комисия да постигне по-голям напредък. \r\nОт своя страна, външният министър на Северна Македония Никола Димитров посочи, че делото на Гоце Делчев може да бъде мостът, който да преодолее разделението между това, което е било, и това, което България и Северна Македония имат днес. „Искам да апелирам за мъдрост. Когато има близост и приятелство, не трябва да се поставя ултиматум“, каза той в отговор на изказването на вицепремиера Красимир Каракачанов, че България трябва да постави ултиматум на Северна Македония, че няма да я подкрепи за членство в НАТО, ако продължава да изопачава историята. \r\nЦветилена СИМЕОНОВА", "date": "2019.06.10", "title": "Министър Екатерина Захариева: Няма как да приемем датата 7 октомври за съвместни чествания на Гоце Делчев"}
{"url": "http://www.focus-news.net/news/2019/06/10/2668304/burgas-rayonniyat-sad-nalozhi-myarka-za-neotklonenie-zadarzhane-pod-strazha-spryamo-mazh-obvinen-v-neizpalnenie-na-sadebna-zapoved-za-zashtita-ot-domashno-nasilie.html", "text": "Районен съд – Бургас, съдът наложи мярка за неотклонение „задържане под стража“ спрямо Красимир К. Това съобщиха от  Апелативна прокуратура – Бургас . Той е обвинен за това, че за времето от 26 май 2019 г. до 5 юни 2019 г. в Бургас, в условията на продължавано престъпление не изпълнил Заповед за незабавна защита, издадена на 3 май 2019 г. с определение на Районен съд – Бургас, както следва: \r\n-\tна 26 май 2019 г. в град Бургас, изричайки към майка си заканителна реплика „ако още веднъж стъпиш в апартамента, ще ти пусна 220 волта ток“, като така не изпълнил съдебната заповед за незабавна защита, според която обвиняемият е бил длъжен да се въздържа от домашно насилие; \r\n-\tна 5 юни 2019 г. в офис в града, доближавайки се на по-малко от 50 метра от майка си, като заплашително настоял същата да му даде пари и й взел мобилния телефон, като по този начин също нарушил съдебна заповед, според която му е било забранено да доближава майка си за разстояние по-малко от 50 метра – престъпление по чл.296, ал.1, вр. чл.26, ал.1 от НК.  \r\nТой е обвинен и за това, че на 2 юни 2019 г. в. Бургас, ж.к. „Изгрев“, до бл.15, противозаконно повредил чужди движими вещи – два леки автомобила, собственост на различни граждани (счупил панорамните им стъкла на двата и страничните огледала на единия от тях) – престъпление по чл.216, ал.1, вр. чл.26, ал.1, вр. чл.23, ал.1 от НК. \r\nСпоред прокурора, налице е обосновано предположение за това, че Красимир К. е извършил престъплението, в което е обвинен. Представителят на държавното обвинение е категоричен, че Красимир К. би могъл да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Бургас подлежи на обжалване пред Окръжния съд в града.", "date": "2019.06.10", "title": "Бургас: Районният съд наложи мярка за неотклонение „задържане под стража“ спрямо мъж, обвинен в неизпълнение на съдебна заповед за защита от домашно насилие"}
{"url": "http://www.focus-news.net/news/2019/06/10/2668303/kmetat-na-sofiya-yordanka-fandakova-40-kameri-ot-dnes-sledyat-bus-lentite.html", "text": "40 камери от днес следят бус лентите – целта е да увеличим скоростта на движение на градския транспорт и точността. Това написа кметът на София Йорданка Фандъкова в профила си в социалната мрежа  „Фейсбук“ . Моля, шофьорите да не нарушават правилата. А КАТ вече имат всички инструменти, за да осигуряват спазването на закона за движение.  \r\n„Поредните 20 нови автобуса тръгват от днес по линии 85 и 280. Те са на природен газ, с най-високия екологичен стандарт и осигурена достъпност за майки с колички и трудно подвижни хора. От този транш нови автобуси остават още 20, които ще обслужват линия 204“, пише още Фандъкова.  \r\nЗа 5 г. обновихме 90% от всички градски автобуси на линия и намалихме 2,5 пъти вредните емисии от обществения транспорт. Модернизацията не спира – през тази година очакваме още 13 нови трамвая и 15 електробуса, които ще бъдат експлоатирани от „Столичен електротранспорт“, отбелязва още столичният кмет.", "date": "2019.06.10", "title": "Кметът на София Йорданка Фандъкова: 40 камери от днес следят бус лентите"}
{"url": "http://www.focus-news.net/news/2019/06/10/2668306/sport-portugaliya-specheli-105-miliona-evro-sled-pobedata-v-ligata-na-natsiite.html", "text": "Футбол: Спечелилият купата в Лигата на нациите отбор на Португалия ще получи в банковата сметка на федерацията сумата от 10,5 милиона евро, пише местното издание  Record . \r\nТимът получава по 2,25 милиона евро за участието си в Дивизия А, както и за първото място в групата, а другите 6 милиона са от финала. За спечелването на Европейското първенство  през 2016 година португалците са получили доста по-голяма сума - 25,5 милиона евро.", "date": "2019.06.10", "title": "Спорт: Португалия спечели 10,5 милиона евро след победата в Лигата на нациите"}
{"url": "http://www.focus-news.net/news/2019/06/10/2668307/veliko-tarnovo-preasfaltirat-tsyalostno-uchastatsi-ot-chetvartoklasni-patishta-kray-grada.html", "text": "Започна цялостното преасфалтиране на участъци от четвъртокласни пътища край Велико Търново, където настилката бе нарушена и компрометирана. Това съобщиха от  Общината . Кметът Даниел Панов провери хода на ремонтните дейности по отсечката между старопрестолния град и с. Леденик. Обхванати са няколко зони - от центъра на селото до края му в посока Старата столица, край депото за строителни отпадъци, при разклона с главния път за София. Предстои полагане на нова асфалтова настилка и на участъци от четвъртокласния път от Велико Търново до с. Шемшево, както и ремонт на пътя след с. Ресен към селата Паскалевец и Дъскот – в частта, която спада към територията на Великотърновска община. С планираните дейности съществено ще бъде подобрено експлоатационното състояние на гореописаните пътища, част от четвъртокласната мрежа. Финансирането бе осигурено от правителството. Със средства от общинския бюджет бяха преасфалтирани още две натоварени отсечки: от с. Арбанаси до разклона за Петропавловския манастир и от Килифарево до с. Плаково.", "date": "2019.06.10", "title": "Велико Търново: Преасфалтират цялостно участъци от четвъртокласни пътища край града"}
{"url": "http://www.focus-news.net/news/2019/06/10/2668294/nova-makedoniya-makedoniya-dobrosasedstvoto-se-dokazva-s-dela.html", "text": "В материал, озаглавен „Добросъседството се доказва с дела“ македонският вестник  „Нова Македония“ , посветен на първото заседание на съвместната междуправителствена комисия между Македония и България, който Агенция „Фокус“ представя без редакторска намеса.  \r\nДнес в София ще се проведе първото заседание на съвместната междуправителствена комисия между Македония и България, със съпредседателството на македонския външен министър Никола Димитров и министъра на външните работи на Република България Екатерина Захариева. Тази среща на междуправителствената комисия се провежда в съответствие със задълженията, произтичащи от Договора за приятелство, добросъседски отношения и сътрудничество, подписани между двете страни през август 2017 г. Според македонското Министерство на външните работи в рамките на програмата на междуправителствената комисия са насрочени двустранни срещи на министрите Димитров и Захариева, както и срещи на представителите на  министерствата на : икономика, отбрана, местно самоуправление, образование и наука, транспорт и съобщения, на които ще се обсъжда постигнатия напредък в сътрудничеството в тези области след подписването на Договора за приятелство, добросъседство и сътрудничество и ще обсъди бъдещи дейности и проекти. \r\nВъпреки че това ще бъде първата официална междуправителствена среща между българските и македонските правителствени екипи, в края на миналата седмица се проведе шестата среща на смесената Македоно-българска комисия, която преразгледа учебниците по история за началното образование в двете страни. Също така тази образователна и историческа комисия е част от задълженията, произтичащи от Договора за приятелство, добросъседство и сътрудничество между Македония и България. На срещата, проведена в Скопие, бяха разгледани исторически книги за пети клас в България и за шести в Македония, т.е. учебниците за средновековния период. Бяха разгледани забележките, които преди бяха обменяни от експерти от двете страни, и бяха отбелязани местата, около които могат да се направят препоръки. \r\n„Изводът беше, че първият проект за средновековния период ще бъде разгледан през следващите два месеца и се надяваме, че на следващото заседание през септември ще можем да приемем препоръките за средновековието, каза председателят на македонската част на комисията Драги Георгиев. \r\nЗа праистория, античност и средновековие между двете страни няма големи различия. За древността българската страна има забележка, например, че в македонските учебници е писано, че апостол Павел е сформирал македонска църква, а македонските забележки са, че под термина \"български земи“ се посочват и македонските, които са били извън границите на българската средновековна държава. \r\nНа това заседание на Образователна и историческа комисия започна дискусия за възпоменанието на Гоце Делчев, но тази тема ще бъде обсъдена на следващото заседание на комисията, което ще се проведе през септември. \r\nМакедоно-българската експертна комисия по образователни и исторически въпроси работи от една година и до края на годината са планирани две или три срещи за завършване на процеса с учебници, които обхващат периодите на праисторията, античността и средновековието. Според модела на тази комисия функционира още една, която разглежда учебниците в Македония и Гърция и е създадена в съответствие с разпоредбите на Преспанския договор, подписан на 17 юни миналата година. \r\nМакедоно-гръцката експертна комисия по-късно започна своята работа и досега проведе две заседания. След всяка среща комисиите изпращат препоръки към своите правителства, а това, което е хармонизирано, съгласно двустранни споразумения, трябва да се прилага в учебниците в трите страни. След срещите на Македоно-гръцката комисия някои членове на гръцката част на комисията обявиха, че заключенията на Комисията ще бъдат въведени в учебниците у нас през следващата учебна година, т.е. от септември. Учебната година в Македония приключва днес, но Министерството на образованието и науката не са съобщили за промянана учебниците по история. \r\n„Миналата година коригирахме 22 учебника за начално образование, математика и наука, които вече имат значително подобрено съдържание. Също така подготвихме 31 нови учебника за средно образование и, надявам се, ще бъдат достъпни за учениците до или поне в началото на новата учебна година. От тези процеси са отделени учебници по история, защото знаете, че са сформирани комисии, в които се формират представители на нашата и съседните страни, с намерението да се обсъдят фактите и да се уточни съдържанието, което трябва да се съдържа в тези учебници.“ След като комисиите изпълнят задачите си, ние като министерство ще подходим към тяхното създаване и отпечатване“,  каза в интервю министърът на образованието Арбър Адеми.  Юлиян Марков", "date": "2019.06.10", "title": "„Нова Македония“ (Македония): Добросъседството се доказва с дела"}
{"url": "http://www.focus-news.net/news/2019/06/10/2668308/pernik-60-godishen-mazh-e-bil-otkrit-prostrelyan.html", "text": "60-годишен мъж е бил открит прострелян. Това съобщиха за  Агенция „Фокус“  от пресцентъра на  ОДМВР-Перник . Сигналът за инцидента е подаден на 8 юни по обяд. Няма данни смъртта му да е настъпила насилствено.  \r\nИрина ИВАНОВА", "date": "2019.06.10", "title": "Перник: 60-годишен мъж е бил открит прострелян"}
{"url": "http://www.focus-news.net/news/2019/06/10/2668309/kyustendil-dve-detski-ploshtadki-shte-badat-iztsyalo-remontirani-v-dupnitsa.html", "text": "ве детски площадки ще бъдат изцяло ремонтирани в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му от тази седмица е започнал ремонтът на детската площадка в квартал „Възход”. Служители от „Строителен отдел“ извършват подмяна на изпочупените съоръжения, възстановяване на дървените и метални елементи и пейки. Детският кът ще бъде ограничен с ограда, ще бъде възстановен пясъчникът. Планира се и полагане на ударопоглъщаща настилка под едно от съоръженията и обособяване на допълнителен кът за отдих. След приключването на дейностите, на цялостен ремонт подлежи детската площадка в жилищен комплекс „Яворов”, където ще има монтирана също ударопоглъщаща настилка, съоръженията изцяло ремонтирани заедно с компрометираните дървени елементи и възстановен пясъчникът. \r\nВенцеслав ИЛЧЕВ", "date": "2019.06.10", "title": "Кюстендил: Две детски площадки ще бъдат изцяло ремонтирани в Дупница"}
{"url": "http://www.focus-news.net/news/2019/06/10/2668301/psihiatarat-d-r-veselin-gerev-16-godishniyat-radikaliziran-mladezh-ot-plovdiv-e-zhertva-na-psihotronnoto-orazhie-na-islyamska-darzhava.html", "text": "16-годишният радикализиран младеж от Пловдив е жертва на психотронното оръжие на „Ислямска държава“. Това каза за  Радио „Фокус“ – Пловдив  психиатърът д-р Веселин Герев. Той коментира, че една от възможните причини за успешното вербуване на младежа е факта, че  във възрастта между 14 и 16 години тотално се променя психиката на тийнейджърите. „Първо се сменят авторитетите – вече не са родителите, а учителите. Обикновено лидери в образуваните групички в училище са тези с асоциално поведение, които са един вид „бунтари“ срещу училищната система, срещу системата на обществото. Втората голяма криза в тази възраст е смяната на приоритетите. Приоритетите учене, образование, дисциплина се изместват тотално от нов приоритет, който е бунтарство, асоциално поведение или някаква реакция, с която човек да бъде забелязан“, каза Герев.  \r\nТой посочи, че липсата на комуникация между родители и деца води до загуба на емоционална връзка. „Не трябва да се подценява факта, че в днешно време децата имат електронен достъп на практика до целия свят. Затова на тази възраст много често стават обект на внимание от педофили, затова и този 16-годишен младеж е попаднал в такива среди. Момчето е било психологически обработено по електронен път чрез психотронно оръжие на вербовчик от „Ислямска държава“. Вербовчиците са привлекли момчето чрез разкази за религията, за неговата значимост, как той може да стане значим, как от него зависи ситуацията, как може да я контролира, как може всички други да видят, че той е важен човек. Ето по този начин става и промиването на мозъка на един тийнейджър, който на практика започва да си мисли, че вербовчиците са хората, които го разбират, ще го направят известен и значим. Това е същото както при случаите с правенето на опасни селфита, с бясното каране на автомобили, с употребата на алкохол и наркотици“, коментира психиатърът. \r\nД-р Веселин Герев посочи още, че в тийнейджърската възраст психиката е много податлива на влияния. „Вербовчиците му оказват разбиране, подкрепа, внушават му емпатия. Тук е мястото да кажем, че църквата стои много далеч от младежта. Така че, религиозната нотка тук трябва да я изключим – това, че е първото православно дете. То е толкова православно, колкото ислямистите. Не можем да говорим за религиозна нотка, по-скоро става въпрос за много ловка и умела психологическа обработка“, каза той. \r\nТони МИХАЙЛОВ", "date": "2019.06.10", "title": "Психиатърът д-р Веселин Герев: 16-годишният радикализиран младеж от Пловдив е жертва на психотронното оръжие на „Ислямска държава“"}
{"url": "http://www.focus-news.net/news/2019/06/10/2668311/dobrich-4-krazhbi-sa-osashtestveni-v-malkite-naseleni-mesta-na-oblastta-prez-pochivnite-dni.html", "text": "4 кражби са осъществени в малките населени места на област Добрич през почивните дни. Това съобщиха от  ОДМВР – Добрич . Сигнали за две кражби са получени на 7 юни. При първия случай е получено съобщение за извършена взломна кражба на територията на село Безмер. По данни на тъжителя е извършена кражба на широкоекранен телевизор. Още едно престъпление е извършено на територията на село Крапец. Откраднати са широкоекранен телевизор и моторна коса от частен. На следващия ден е получено съобщение за извършена взломна кражба на широкоекранен телевизор, музикална уредба и два броя въдици от частен имот на територията на село Безводица. По случая е образувано досъдебно производство. Около 09.10 часа, на 9 юни, е подаден сигнал за извършена кражба на 4 броя автомобилни гуми ведно с джанти монтирани на лек автомобил с добричка регистрация. Превозното средство е било паркирано на улицата пред частен имот в село Полковник Минково. По всички случаи са образувани досъдебни производства.", "date": "2019.06.10", "title": "Добрич: 4 кражби са осъществени в малките населени места на областта през почивните дни"}
{"url": "http://www.focus-news.net/news/2019/06/10/2668312/sofiya-zadarzhan-e-izbyagal-46-godishen-vodach-na-avtomobil-blasnal-mazh-na-peshehodna-pateka-v-botevgrad.html", "text": "Задържан е избягал 46-годишен водач на автомобил, блъснал мъж на пешеходна пътека в Ботевград. Това съобщиха от  ОДМВР – София .  Сигналът за инцидента е подаден около 12.56 часа на 8 юни в РУ- Ботевград. Пътният инцидент е между лек автомобил и пешеходец, след който водачът и автомобилът са напуснали местопроизшествието. На място е установено, че лек автомобил с неустановена марка и модел е блъснал на пешеходна пътека пресичащ мъж, който бутал колело. Пострадалият е настанен за лечение с фрактура на дясна подбедрица. По случая е образувано досъдебно производство. След бързи оперативно- издирвателни действия на полицейските служители, броени часове след инцидента е установен автомобилът -  \"Шкода Октавия\". Установен и задържан е и избягалият водач - на 46 години от Ботевград. Разследването по случая продължава.", "date": "2019.06.10", "title": "София: Задържан е избягал 46-годишен водач на автомобил, блъснал мъж на пешеходна пътека в Ботевград"}
{"url": "http://www.focus-news.net/news/2019/06/10/2668313/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. ІІ-ри Фестивал на „Здравословния начин на живот“ ще се проведе в град Петрич. Фестивалът е осъществяване на идеята да се популяризира здравословния начин на живот във всички негови аспекти: физическо, емоционално, ментално и духовно здраве. Повече за фестивала ще ни разкаже един от неговите организатори и основоположници Живко Стоилов. Наш събеседник ще бъде и един от лекторите на фестивала – д-р Светла Балтова. Ще Ви представим и повече информация за новата кислородна инсталация и новото отделение в сградата на болницата в Петрич. В края на предаването ще се спрем на една забележителна личност за Петрич, а именно поетът Евтим Евтимов, който почина на 8 юни преди 3 години. Очакваме и Вас на телефоните в студиото 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник, от 15.00 до 16.00 часа ,с водещ Натали Стефанова.", "date": "2019.06.10", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/06/10/2668315/aktsenti-v-predavaneto-sofiyska-tribuna-po-radio-fokus.html", "text": "В първата част на днешното издание на предаването „Софийска трибуна“, продукция на БСП-София, която се излъчва на честотите на софийската програма на  Радио „Фокус“  поставяме акцент върху спорния устройствен план на емблематичната за София и софиянци Борисова градина. След историческия ремонт на столичния „Граф Игнатиев“ той разпали нов голям конфликт преди изборите на местно ниво. Може ли и Борисовата градина да бъде опропастена, както станахме свидетели с други проекти? За спорните предложения и за обещанията на столичния кмет те да бъдат премахнати ще разговаряме със заместник-председателя на БСП в Столичния общински съвет Милка Христова. \r\nВъв втората част на предаването отново се връщаме към Европейските избори през май и правим равносметка и анализ на резултатите. Каква е връзката им с местния вот наесен и какво влияние могат да окажат върху него? Гост в студиото ни ще бъде Мирослав Мурджов – експерт по изборни технологии и управител на агенция \"Рисърч десижън мейкинг\". \r\nГостите в студиото ни ще отговарят на слушателски въпроси на телефон 0882 802 802. Предаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.06.10", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/06/10/2668317/varna-okrazhnata-prokuratura-predade-na-sad-dvama-lovtsi-zaradi-smarten-sluchay-po-vreme-na-lov.html", "text": "Окръжната прокуратура във Варна предаде на съд 54-годишния Христо Х. и 40-годишния Живко И. Това съобщиха от  пресцентъра на Апелативна прокуратура–Варна . Първият подсъдим ще отговаря за причиняване смъртта на мъж по време на лов – престъпление по член 123, ал. 1 от НК, а вторият за това, че е предал ловната си пушка на пострадалия по време на лова, без той да има надлежно разрешение за това – престъпление по член 339, ал. 1 от НК. \r\nЛовът на дружинката в село Рудник започнал на 25 февруари 2017 г. в местността Герените в землището на селото с разрешително за отстрел на чакали и лисици. Определени били позициите на всички ловци. Придружаващият ловната дружинка горски стражар проверил разрешителното, но не и документите на ловците и така пропуснал участието на пострадалия Ж. Ст., който не бил вписан в него.  \r\nЖ. Ст. бил ловец до 2016 г. През август същата година той продал ловното си оръжие на своя приятел Живко И. Сутринта преди лова, пострадалият Ж.Ст. помолил своя приятел да му даде пушката, за да участва в отстрела на хищници, въпреки че не е имал право на това. Подсъдимият му се доверил и му дал пушката. \r\nПо време на лова Ж.Ст. пуснал своите кучета и тръгнал през терена в разрез с всички правила – бил без светлоотразителна жилетка, шапка или лента. Подсъдимият Христо Х. произвел два изстрела в посоката, в която се намирал Ж.Ст., въпреки че нямал добра видимост, след като в полето изскочило животно. След втория изстрел установил, че е прострелял смъртоносно в главата Ж.Ст., който починал на място.  \r\nПредстои делото срещу двама ловци да бъде насрочено за разглеждане във Варненския окръжен съд.", "date": "2019.06.10", "title": "Варна: Окръжната прокуратура предаде на съд двама ловци заради смъртен случай по време на лов"}
{"url": "http://www.focus-news.net/news/2019/06/10/2668316/dobrich-mazh-osazhdan-20-pati-poluchi-poredno-nakazanie-za-opit-za-grabezh.html", "text": "Наказание „лишаване от свобода“ за срок от 3 години получи 44-годишен мъж от село Победа за опит за грабеж, извършен при условията на опасен рецидив. Това съобщиха от  пресцентъра на Окръжния съд в Добрич . Мъжът е признал вината си и е сключил е споразумение с Прокуратурата, което е одобрено от Окръжния съд. Страните по делото приемат за безспорно установено, че на 9 април тази година, в село Победа, подсъдимият е отнел от жител на същото село 358.44 лв., като употребил за това сила и деянието му останало недовършено по независещи от него причини. Потърпевш от престъплението бил 83-годишен мъж, който на същата дата взел пенсията си, а после седнал да се почерпи в заведение, в което бил и подсъдимият. След известно време възрастният човек решил да се прибира и тръгнал към дома си заедно със свой познат. 44-годишният поел след тях, изчакал докато двамата се разделят и когато 83-годишният останал сам на пътя, го ударил в гръб. Пострадалият паднал напред, а извършителят опитал да измъкне портфейла от джоба на якето му. Грабежът бил предотвратен от хора от селото, които чули виковете на пострадалия и се притекли на помощ. Хванали извършителя и го издърпали настрани от възрастния човек, но той успял да се измъкне и хукнал да бяга. За случилото се била уведомена полицията и мъжът бил задържан. Пред съда той е потвърдил, че се признава за виновен и увери, че е подписал доброволно споразумението, съгласен е с неговите клаузи и се отказва от по-нататъшното разглеждане на делото по общия ред. 44-годишният мъж, който вече е осъждан 20 пъти, ще търпи наложеното му сега наказание при първоначален строг затворнически режим. Постановеният от Окръжния съд съдебен акт е окончателен и има последиците на влязла в сила присъда.", "date": "2019.06.10", "title": "Добрич: Мъж, осъждан 20 пъти, получи поредно наказание за опит за грабеж"}
{"url": "http://www.focus-news.net/news/2019/06/10/2668319/dobrich-detski-panair-shte-se-provede-v-sabota-i-nedelya-sas-sadeystvieto-na-obshtinata.html", "text": "Детски панаир ще се проведе на 15 и 16 юни със съдействието на Община Добрич, предаде кореспондентът на  Радио „Фокус” – Варна . Малки и големи деца ще се забавляват в ателиета. Ще бъдат организирани занимателни игри - забавна физика и химия, забавна математика, рисунка на асфалт, пиксел арт, търсачи на съкровища, музикално ателие, плъсти, енкаустика (восъчни рисунки), ебру (рисунки във вода), детски играчки, мода, глобус, стенопис, детска архитектурна работилница, урбанистична игра, грънчарско ателие, цветя от салфетки, стъклопис, макиаж и други занимания. Организатор е „Изиарт“. Ателиетата ще бъдат отворени за малчуганите в часовете от 10.00 до 18.00 и ще бъдат разположени на площад „Свобода“.  \r\nЖулиета НИКОЛОВА", "date": "2019.06.10", "title": "Добрич: Детски панаир ще се проведе в събота и неделя със съдействието на Общината"}
{"url": "http://www.focus-news.net/news/2019/06/10/2668322/kyustendil-parviyat-ot-poreditsata-kontserti-na-uchastnitsite-v-mezhdunarodnata-kamerna-akademiya-shte-se-provede-v-chitalishte-bratstvo.html", "text": "Първият от поредицата концерти на участниците в Международната камерна академия ще се проведе в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Концертът ще се състои от 18.00 часа в голямата зала на читалището. „Ще прозвучат изпълнения на студенти от Илинойски Уеслиън университет – САЩ, както и на ученици и студенти от градовете Кюстендил и София. В концертната програма са предвидени произведения от български и славянски композитори”, каза Иван Андонов. Деветото издание на Международната камерна музикална академия се провежда от 7 до 27 юни. Организатори на проявата са читалище „Братство”, Илинойски Уеслиън университет – САЩ и читалище „Пробуда”. \r\nВенцеслав ИЛЧЕВ", "date": "2019.06.10", "title": "Кюстендил: Първият от поредицата концерти на участниците в Международната камерна академия ще се проведе в читалище „Братство”"}
{"url": "http://www.focus-news.net/news/2019/06/10/2668320/tass-vlastite-na-republika-kipar-sa-izdali-zapovedi-za-arest-na-ekipazha-na-turski-sondazhen-korab.html", "text": "Властите на Република Кипър са издали заповеди за арест на екипажа на турския сондажен кораб „Фатих“, който се намира близо до Кипър за сондажни дейности. Това съобщи в понеделник турската агенция Demiroren, цитирана от  TACC . \r\nВластите на гръцката част на острова твърдят, че от месец май са събирали информация за екипажа на кораба и служителите на компании, които работят с държавната петролна компания на Турция. Заповедите, според агенцията, са международно валидни. Общо 25 души са изложени на риск от арест, включително екипажа на сондажния кораб  и служителите на компании, свързани с TPAO. \r\nРъководителят на \"правителството\" на \"Турската република Северен Кипър\" Ерсин Татар осъди тази стъпка на Никозия, наричайки я незаконна. Той призова властите в южната част на острова да се включат в диалог и дипломатическо решение на всички съществуващи въпроси. \r\nМиналата седмица турският президент Тайип Ердоган обяви готовността на страната си да защитава правата на кипърските турци в областта на шелфа, включително  въоръжените сили.  Юлиян Марков", "date": "2019.06.10", "title": "ТАСС: Властите на Република Кипър са издали заповеди за арест на екипажа на турски сондажен кораб"}
{"url": "http://www.focus-news.net/news/2019/06/10/2668321/kyustendil-proektat-antichnostta-ozhivyava-na-hisarlaka-shte-bade-chast-ot-praznika-na-chereshata.html", "text": "Проектът „Античността оживява на „Хисарлъка” ще бъде част от Празника на черешата в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Празничната програма ще започне от 21.00 часа на 21 юни на Късноантична и средновековка крепост „Хисърлъка“, където всички гости и жители на Кюстендил ще имат възможността да се потопят в атмосферата на античността. Римски боеве, лечебни обреди и огнени ритуали ще са само част от магията на проекта „Античността оживява на „Хисарлъка”, създаден от 50 младежи на сдружение „Дебют“.  \r\nПразникът на черешата ще се проведе за дванадесета поредна година, съвместно с Института по земеделие. Програмата е от 21 до 23 юни и включва разнообразни събития, чрез които центърът на града ще се преобрази в своеобразна платформа, обединяваща търговци, занаятчии, производители на череши, любители и гости на празника. Тази година в празничния концерт ще участват групата „4Magic” „ Диана Експрес”. \r\nВенцеслав ИЛЧЕВ", "date": "2019.06.10", "title": "Кюстендил: Проектът „Античността оживява на „Хисарлъка” ще бъде част от Празника на черешата"}
{"url": "http://www.focus-news.net/news/2019/06/10/2668323/pleven-bolnitsata-v-grad-levski-e-edna-ot-sedemte-obshtinskite-lechebni-zavedeniya-v-stranata-koito-poluchavat-kuvyoz-ot-kampaniyata-kapachki-za-badeshte.html", "text": "В благородната кампания \"Капачки за бъдеще\" в Левски се включиха малки и големи. Това каза за  Радио \"Фокус\"  Любка Александрова, кмет на община Левски по повод даряването на нов кувьоз на  болницата в Левски в рамките на кампанията. \"В тази благородна кампания в Левски се включи мало и голямо - от децата в детските градини до пенсионерския клуб. Това е една освен материална и духовна придобивка за града. Благодаря на екипа на болницата за отдадеността към професията. МБАЛ – Левски няма как да не се развива към по-добро, защото  се усеща една много добра енергия и желание целият персонал да бъде полезен на хората от региона\", каза Любка Александрова. Кметът на Община Левски поздрави екипа на „Капачки за бъдеще“ за реализираните инициативи и за прекрасния пример. \"Когато хората мислят разумно и иновативно, те могат да бъдат полезни\", каза още Любка Александрова.  \r\nБолницата в град Левски е една от седемте общинските лечебни заведения в страната, които получат кувьоз от кампанията \"Капачки за бъдеще\". \"Благодаря ви за каузата, за идеята и вниманието към малките болници, което променя тяхната съдба\", каза управителят на МБАЛ–Левски Евгения Иванова. \"Изключително ценната за нас  придобивка ще подобри условията при отглеждането на бебетата\", подчерта Евгения Иванова. По думите й новата придобивка дава и надежда на целия персонал, смисъл и кураж да продължи да работи с необходимия хъс и ентусиазъм. \"С новия кувьоз в АГО вече ще може да се предоставя по-добра медицинска помощ на нуждаещите се малки бебенца. За здравето на новородените при необходимост ще има адекватни грижи и ще се работи по-спокойно\", каза Евгения Иванова.  \r\nВ момента тече мащабно проучване на кампанията \"Капачки за бъдеще\" за нуждите на здравните заведения в страната. \r\nВиолета КРЪСТЕВА", "date": "2019.06.10", "title": "Плевен: Болницата в град Левски е една от седемте общинските лечебни заведения в страната, които получават кувьоз от кампанията \"Капачки за бъдеще\""}
{"url": "http://www.focus-news.net/news/2019/06/10/2668326/sport-zho-vilfred-tsonga-se-klasira-za-vtoriya-krag-na-turnira-v-shtutgart-na-treva.html", "text": "Жо-Вилфред Цонга се класира за втория кръг на тенис турнира на трева в Щутгарт след победа над Миша Зверев с 2:0 сета  – в отделните части 6:3, 6:0 . Така Цонга продължава напред, където чака победителя от двубоя между австралийския квалификант Алексей Попирин и шестия в схемата Милош Раонич. Канадецът бе финалист през изминалата година, когато загуби от Роджър Федерер, който сега пропуска надпреварата в германския град.", "date": "2019.06.10", "title": "Спорт: Жо-Вилфред Цонга се класира за втория кръг на турнира в Щутгарт на трева"}
{"url": "http://www.focus-news.net/news/2019/06/10/2668327/atanas-zafirov-bsp-imahme-mnogo-dobra-viziya-za-tezi-izbori-no-ne-uspyahme-da-ya-obyasnim-dobre-na-horata.html", "text": "Нормално е да има оживена дискусия след резултата от изборите, който не коренспондираше с нашите очаквания. Имахме много добра визия за тези избори, но не успяхме да я обясним добре на хората. Нашият разказ за бъдещето на Европа не се случи. Това заяви членът на ИБ на БСП Атанас Зафиров по Канал 3, съобщиха от  пресцентъра на партията . По думите на Зафиров когато си изгубил едни избори с близо 7%, преизчислено с ниската избирателна активност и равнявайки се на 100 хил. гласа, трябва по-прецизно да се категоризира дали си спечелил, или изгубил. „Моето лично мнение е, че никой не спечели тези избори”, изрази мнение той.  \r\n„Поздравявам Корнелия Нинова за поемането на отговорност, защото това не е практика в партията. Това действие е похвално, но друг е въпросът какво следва с него. Мисля, че все пак оставката е пресилен ход и мисля, че не трябваше да я подава”, заяви Зафиров. По думите му Нинова няма вина за изборния резултат. Той добави, че темата за корупцията не трябва да бъде изоставена, защото тя вълнува хората.  \r\n„Партията влезе не много балансирано в тази кампания – това са вътрешните проблеми”, коментира Зафиров. По думите му външните причини не са споменати в документите за равносметка за изборния резултат на БСП – купеният вот, административният вот, натискът, общата апатия. Той отбеляза, че в последните 2 седмици нещо се е объркало в кампанията на социалистите.  \r\n„Нямам основание да смятам, че Корнелия Нинова няма да бъде преизбрана. Относно метода на избора – това ще реши Конгресът. Съгласно сегашния Устав – председателят трябва да бъде избран от цялата партия. Партията подкрепя Корнелия Нинова”, каза още Зафиров.", "date": "2019.06.10", "title": "Атанас Зафиров, БСП: Имахме много добра визия за тези избори, но не успяхме да я обясним добре на хората"}
{"url": "http://www.focus-news.net/news/2019/06/10/2668310/sofiya-eksperti-na-darzhaven-fond-zemedelie-i-ministerstvo-na-zemedelieto-hranite-i-gorite-izvarshiha-proverka-na-hotel-v-s-gurgulyat.html", "text": "Експерти на Държавен фонд „Земеделие“ и Министерство на земеделието, храните и горите  извършиха проверка на хотел в с. Гургулят. Това съобщиха от пресцентъра на  министерството . Кандидатът е подал проектно предложение чрез МИГ Сливница- Драгоман за финансиране на проект „Оборудване за отопление на съществуващ хотел (водогреен котел на твърдо гориво 116 kW)” по ,,Програма за развитие на селските райони‘‘ (2014-2020 г.). Стойността на исканата субсидия е 58 157 лв. Този хотел е изграден със средства по Програма САПАРД. Проектът е одобрен през декември 2006 г. и  е платен през 2008 г. \r\n„След построяването през 2008 г., обектът функционира като предоставя туристически услуги. Бил е проверяван от ДФЗ преди да бъде изплатено окончателното финансиране по Програма САПАРД. В периода 2009 – 2013 г., в рамките на мониторинговия период, са извършени пет последователни проверки. Обектът функционира, като предоставя туристически услуги“. Това обяви Стефан Спасов, началник отдел в  Министерството на земеделието, храните и горите след извършената проверка. Той поясни, че хотелът действа като туристически обект и не се използва за лични нужди. Има собствен интернет сайт, в който са обявени цени на услуги и форма за резервация, има договор с интернет сайт за резервации. „При изписване на името на туристическия обект, той фигурира и в други сайтове, които предоставят хотелски услуги. По данни на собствениците, средната заетост на обекта на месец е около 25 нощувки“, каза още той. \r\nГ-жа Николинка Миланова, която е собственичка на хотела  коментира, че е кандидатствала по програма САПАРД и е била одобрена. Обектът се  посещава от гости основно през почивните дни. „Кандидатствам за отопление, защото се изгарят по 100 кубика дърва за 1 година и е трудно да се поддържа отопление“, каза. Тя заяви, че проверката не я притеснява, защото не използва хотелът за собствено жилище. \r\nСтефан Спасов уточни, че 14-те обекта, чиято проверка започна от вчера, са свързани с туристически дейности и проектните им предложения са подадени през новия програмен период. „Проверяваме дали това са обекти, които реално функционират или се използват за лични нужди“, коментира експертът. Преди тяхното одобрение от ДФЗ ние извършваме проверката. Резултатите от извършената проверка ще бъдат предоставени на Фонда и същите те ще бъдат взети предвид от тях при разглеждането на проектното предложение“, каза още Стефан Спасов. \r\nПредстои да бъдат проверени още 12 проекта, кандидатствали за развитие на туристически дейности. Поредността им се определя от медиите.", "date": "2019.06.10", "title": "София: Експерти на Държавен фонд „Земеделие“ и Министерство на земеделието, храните и горите  извършиха проверка на хотел в с. Гургулят"}
{"url": "http://www.focus-news.net/news/2019/06/10/2668314/afp-germanskiyat-vanshen-ministar-prizova-iran-da-se-pridarzha-kam-yadrenoto-sporazumenie.html", "text": "Германският външен министър Хайко Маас заяви в понеделник, че \"политическият и стратегическият интерес\" на Иран е да остане в ядрената сделка за 2015 г., на фона на опасенията на Международната агенция за атомна енергия (МААЕ) за повишеното напрежение във връзка с важното споразумение, предава  AFP . \r\nПо време на посещението си в Техеран Маас също настоява, че сделката, чието бъдеще е неясно, след като САЩ едностранно се оттеглиха от нея миналата година, остава \"изключително важна\" за Европа. \r\nХайко Маас се срещна с иранския външен министър Мохамд Джавад Зариф, за да обсъдят бъдещето на ядрената сделка. \r\n„Проведохме сериозен, честен и доста дълъг разговор., зави Зариф. \r\n„Заедно с Германия и ЕС имаме обща цел: да запазим споразумението и да сложим край на напрежението и конфликтите в региона и да позволим на иранския народ да се възползва от икономическите ползи от това споразумение“, заяви Зариф.  Юлиян Марков", "date": "2019.06.10", "title": "АFP: Германският външен министър призова Иран да се придържа към Ядреното споразумение"}
{"url": "http://www.focus-news.net/news/2019/06/10/2668328/bolnitsite-v-sevlievo-gabrovo-i-gorna-oryahovitsa-poemat-semestrialnite-taksi-na-badeshti-studenti-vav-filiala-na-meditsinski-universitet-varna-vav-veliko-tarnovo.html", "text": "20 акушерки и 20 медицински сестри приема филиала на Медицински университет (МУ) – Варна във Велико Търново. Първият етап на кандидат-студентската кампания започна днес и продължава до 26 юни. Това уточни за  Радио „Фокус“ – Велико Търново  д-р Даниела Тасева, зам.-директор на филиала. Вторият етап ще е от 9 до 15 юли. Във филиала в старопрестолния град се приемат документи единствено от желаещи да се обучават в града, а в МУ –Варна се приемат кандидати за всички структури на ВУЗ-а. Специалностите общо са 17. „Кандидатстудентският изпит е тест по биология, който ще се проведе на 18 юли. В помощ на кандидатите на 6 и 7 ще има подготвителен курс, в който всеки може да се включи след предварителна заявка. Семестриалната такса се запазва и тази година – 400 лв.“, обясни още д-р Тасева. Тя допълни, че болниците в Севлиево, Габрово и Горна Оряховица отделят средства за семестриални такси на студенти, които след завършване на образованието си имат ангажимент за работа в съответната структура за поне три години. Студентите, които изберат този вариант имат възможност да карат част от предипломния си стаж в болницата, в която предстои да бъдат наети. \r\nД-р Тасева коментира също, че съвместните събития на филиала с Общината и РЗИ помагат много за привличане на нови студенти. Тя определи сътрудничеството с местната администрация и Здравната инспекция като изключително ползотворно. Освен това д-р Тасева уточни, че още през миналата година е започнала информационна кампания за популяризиране на двете специалности на филиала – акушерка и медицинска сестра. „Посетени са над 45 училища. Проведени са срещи с над 500 ученика. Освен това ние активно участваме и в инициативи с РЗИ и Община Велико Търново, което създава възможност за популяризиране на специалностите. Нашите студенти, при среща с учениците, освен че презентират професиите, изнасят и здравни беседи, което много се харесва на младежите“, допълни д-р Тасева. Тя подчерта, че всички, на които предстои да изберат специалност, свързана със здравните грижи, трябва да са отговорни и отдадени на каузата да помагат \r\nЛуиза ТРАНЧЕВА", "date": "2019.06.10", "title": "Болниците в Севлиево, Габрово и Горна Оряховица поемат семестриалните такси на бъдещи студенти във филиала на Медицински университет  – Варна във Велико Търново"}
{"url": "http://www.focus-news.net/news/2019/06/10/2668325/obshtata-istoriya-ostava-krayagalniyat-kamak-v-otnosheniyata-mezhdu-balgariya-i-severna-makedoniya-obzor.html", "text": "Първото заседание на Съвместната междуправителствена комисия на България и Северна Македония, създадена съгласно Договора за приятелство, добросъседство и сътрудничество между двете държави, се проведе на 10 юни в София. Срещата премина под съпредседателството на министъра на външните работи на България Екатерина Захариева и на македонския външен министър Никола Димитров. Сред основните акценти беше сътрудничеството на двете държави в сферата на историята, инфраструктурата, енергетиката, образованието, културата и др. \r\nМинистър Екатерина Захариева обясни, че общата оценка на комисията е, че в политическата част на договора има съществен напредък. По думите ѝ за по-малко от 2 години има над 8 обмена на визити между двамата премиери, 4 срещи на президенти, много парламентарни делегации в различните сфери, както и десетки срещи на различни форуми и формати. Според нея интензивен контакт се наблюдава и в икономическата сфера, както и в сферата на образованието и културата. Захариева посочи, че има ръст на стокообмена за 2017 и 2018 г. „За първите три месеца на 2019 г. обаче забелязахме спад на стокообмена и ще се направи анализ защо се е получило така, за да се преодолее“, обясни външният министър. Тя коментира и темата за изграждането на Транспортен коридор номер 8, като обясни, че добрата новина е, че министерствата на транспорта в двете страни са създали обща работна група с цел по-бързата му реализация. \r\nОт своя страна, външният министър на Северна Македония Никола Димитров заяви, че има области, в които двете държави имат изключително добра работа. „Имаме приятелство, разбиране и почит един към друг. Има сфери с голям скок – например туризмът. Най-голям фокус мисля, че можем да сложим върху Коридор 8, за да бъде по-бързо изграден“, обясни Димитров. Той посочи, че продължава работата и по енергийни проекти между двете държави. Димитров заяви, че влизането на Северна Македония в ЕС е важно както за самата държава, така и за европейското развитие на региона. \r\nКрайъгълният камък в отношенията на България и Северна Македония обаче остана общата история. „Историческите въпроси за нас са най-важният елемент в договора за добросъседство. Днес приехме и доклада на смесената историческа комисия и отбелязахме, че има постигнат напредък – св. св. Кирил и Методий, цар Самуил и др. Но ние като политици се надяваме да видим още по-осезаем напредък възможно в най-скоро време“, заяви Захариева и посочи, че все още не може да бъде постигнато съгласие около личността на Гоце Делчев. Във връзка с предложението на македонската страна общи чествания на Гоце Делчев да се провеждат на 7 октомври – датата, на която костите му са предадени от комунистическата власт в София на Скопие, Захариева посочи, че България няма как да приеме тази идея. На свой ред Никола Димитров коментира, че делото на Гоце Делчев може да бъде мостът, който да преодолее разделението между това, което е било, и това, което България и Северна Македония имат днес. Той апелира за мъдрост и подчерта, че лично поема отговорност работата на общата историческа комисия да завърши с дух на приятелство.  \r\nДвамата външни министри коментираха и излязлата ден по-рано официална позиция на ВМРО и нейния лидер Красимир Каракачанов, според която комисия по историческите въпроси е „зациклила върху живота и делото на Гоце Делчев“. В писмото, изпратено до медиите, се посочва още, че България трябва да постави ултиматум на Северна Македония, че няма да я подкрепи за членство в НАТО, ако продължава да изопачава историята. Във връзка с това Никола Димитров заяви, че когато има близост и приятелство, не трябва да се поставят ултиматуми. Агенция „Фокус“ припомня:  Седмица преди първото заседание на съвместната междуправителствена комисия, се проведе шестата среща на смесената комисия, която преразгледа учебниците по история за началното образование в двете страни. На срещата в Скопие бяха разгледани исторически книги за пети клас в България и за шести в Македония - т.е. учебниците за средновековния период. Тогава стана ясно, че за праистория, античност и средновековие между двете страни няма големи различия. За древността обаче българската страна има забележки, като например, че в македонските учебници е писано, че апостол Павел е сформирал македонска църква. А македонските забележки са, че под термина „български земи“ се посочват и македонските, които са били извън границите на българската средновековна държава. На това заседание на комисията започна дискусия за възпоменанието на Гоце Делчев, но тази тема ще бъде обсъдена на следващата среща, която ще се проведе през септември. \r\nЦветилена СИМЕОНОВА", "date": "2019.06.10", "title": "Общата история остава крайъгълният камък в отношенията между България и Северна Македония (ОБЗОР)"}
{"url": "http://www.focus-news.net/news/2019/06/10/2668330/bivshiyat-izpalnitelen-direktor-na-iara-yancho-yanev-e-osaden-za-dlazhnostno-prestaplenie.html", "text": "Специализираният наказателен съд наложи наказание от 1 година лишаване от свобода с 3-годишен изпитателен срок на бившия изпълнителен директор на Агенцията по рибарство и аквакултури Янчо Янев за длъжностно престъпление (по чл. 282 от НК). Това съобщиха от пресцентъра на  Апелативната специализирана прокуратура . Янев е признат за виновен по обвинителeн акт на Софийската градска прокуратура в това, че е нарушил задълженията си като лице, заемащо отговорно обществено положение. Издал заповед, с която включил в разпределението на допълнителната квота за улов на калкан за 2014 г. на риболовен кораб, собственост на фирма „Капитан Зет“ ЕООД, без да са налице законови предпоставки за това (напр. наличие на GPS-оборудване на плавателния съд). Така предоставил възможност на дружеството да получи Специално разрешение за улов на калкан за 2014 г. (впоследствие и за 2015 г.), с което набавил за фирмата и друга облага - осигурил формалното покриване на критериите по Националната схема за извеждане от експлоатация на кораби от Българския черноморски риболовен флот при 100 процента обезщетяване на собственика. \r\nФакт е, че Европейският съюз поддържа строго определени квоти за улов на калкан в Черно море. За безболезненото въвеждане и поддържане на тази мярка, ЕС предоставя обезщетение под формата на безвъзмездна финансова помощ по Оперативна програма за развитие на сектор „Рибарство“ на всяко дружество, което прекрати улова на калкан и нареже на скрап специализирания си за това кораб. 85 на сто от стойността на изведения от употреба плавателен съд собственикът получава по Оперативната програма, а останалите 15 на сто - от държавния бюджет. \r\nЗа да бъдат изплатени средствата, въпросният кораб трябва да отговаря на различни условия, в т.ч. поне 2 години да е имал разрешение за улов на калкан, да е излизал за риба в морето поне 15 пъти годишно и др. \r\nПо същото дело служител на ИАРА в Бургас е осъден да плати глоба за това, че съставил 4 документа от името на управителя на „Капитан Зет“ ЕООД, сред които заявление за издаване на специално разрешение за улов на калкан в Черно море през 2014 г. (дни по-късно и същото заявление за 2015 г.); декларация, че дружеството няма задължения към ИАРА по влезли в сила наказателни постановления, че корабът на дружеството не е извършвал незаконен улов, няма нарушения по европейския Регламет, че е оборедван с апаратура за проследяване от от системата за наблюдение на ИАРА. Присъдата може да бъде обжалвана и протестирана пред Апелативния специализиран наказателен съд.", "date": "2019.06.10", "title": "Бившият изпълнителен директор на ИАРА Янчо Янев е осъден за длъжностно престъпление"}
{"url": "http://www.focus-news.net/news/2019/06/10/2668324/sofiya-mazh-e-skochil-ot-zhilishtna-sgrada-na-stolichniya-kvartal-tolstoy.html", "text": "Мъж е скочил от жилищна сграда на столичния квартал \"Толстой\" и е паднал на козирката на входа. Това съобщиха за  Агенция „Фокус“  от пресцентъра на  МВР . Инцидентът е станал по обяд. По данни на МВР най-вероятно става въпрос за опит за самоубийство. Няма информация за състоянието на мъжа.  \r\nИрина ИВАНОВА", "date": "2019.06.10", "title": "София: Мъж е скочил от жилищна сграда на столичния квартал \"Толстой\""}
{"url": "http://www.focus-news.net/news/2019/06/10/2668305/tass-pavel-filip-otkaza-da-napusne-premierskiya-post-v-moldova.html", "text": "Заместник-председателят на Демократическата партия на Молдова Павел Филип отказа да подаде оставка като изпълняващ длъжността  министър-председател и свика заседание на правителството в понеделник. \r\n\"Проведохме днес среща с всички министри, държавни секретари и ръководители на правителствени агенции, за да обсъдим работата на правителството в настоящата политическа ситуация. Има конституция и закони на страната, които ръководят нашата дейност\", пише политикът на своята страница в социалната мрежа „Фейсбук“ в понеделник. \r\nТой призова служителите да работят по нормален начин, така че гражданите да не страдат от политическа криза, която може да бъде преодоляна чрез \"диалог на политическите сили\". Филип проведе заседанието в правителствена сграда, заобиколена от полицейски служители. \r\nВ същото време новоизбраният министър-председателят Майя Санду, назначена от парламента, проведе заседание на новия кабинет в сградата на Парламента, на която се обсъдиха оставките на силите за сигурност. \r\nМолдовският президент Игор Додон високо оцени признаването на парламента и новото правителство на републиката от външните партньори, включително Европейския съюз, САЩ и Русия. С тези думи политикът говори на среща в понеделник с ръководителите на чуждестранни дипломатически мисии. \r\n\"Срещнах се с акредитираните посланици в Република Молдова и говорих за ситуацията в нашата страна. На срещата присъстваха 30 ръководители на дипломатически мисии и представителства на международни организации от 31 мисии в Република Молдова с резиденция в Кишинев. Те говориха за рисковете и перспективите за развитие на ситуацията \"Високо оценявам факта на признаване на новия парламент и правителство от нашите външни партньори, включително ЕС, САЩ и Руската федерация\", пише вчера президентът на Молдова във „Фейсбук“. \r\nДодон увери, че той ще работи активно с правителството на Майя Санду и с парламентарното мнозинство в блока АКУМ (Сега) и Социалистическата партия, за да \"извърши необходимите реформи и да промени криминално-олигархичната система\". Както отбеляза президентът, \"има шанс да се промени ситуацията в страната и това ще зависи от позицията на външните партньори колко бързо ще се случи това.\"  Юлиян Марков", "date": "2019.06.10", "title": "ТАСС: Павел Филип отказа да напусне премиерския пост в Молдова"}
{"url": "http://www.focus-news.net/news/2019/06/10/2668329/kmetat-na-sofiya-yordanka-fandakova-nastilkata-na-tramvaynoto-trase-na-ul-graf-ignatiev-se-e-nadignala-zaradi-visokite-temperaturi.html", "text": "Настилката на трамвайното трасе на ремонтираната улица „Граф Игнатиев“ се е надигнала вследствие на високите температури. Това съобщи столичният кмет Йорданка Фандъкова при представянето на нови автобуси за столичния градски транспорт, предаде  БНР . На изпълнителя на ремонта – Джи Пи Груп – ще бъде наложена глоба, заяви Фандъкова.", "date": "2019.06.10", "title": "Кметът на София Йорданка Фандъкова: Настилката на трамвайното трасе на ул. „Граф Игнатиев“ се е надигнала заради високите температури"}
{"url": "http://www.focus-news.net/news/2019/06/10/2668318/hristo-smolenov-ekspert-po-antiterorizam-sluchayat-s-radikaliziranoto-momche-pokazva-che-zaplahata-ne-e-prez-devet-planini-v-deseta-a-debne-ot-vseki-monitor.html", "text": "Случаят с радикализираното момче показва, че заплахата не е през девет планини в десета, а дебне от всеки монитор. Това каза в интервю за  Агенция „Фокус“  експертът по антитероризъм Христо Смоленов. „Заплахата дебне във всеки контакт, който нашите неукрепнали още деца могат да осъществяват в киберпространството. Там не са само милите социални медийки, които фокусират върху себе си огромен процент от общественото внимание. Там има и тъмна мрежа. Има и такива дълбини, за които можем да кажем мисълта на Ницше: „Колкото по-дълго се вглеждаш в бездната, толкова по-страшно тя се вглежда в теб“, посочи още Смоленов. „Превантивният антитероризъм, профилактиката на терора не са нито военна, нито чисто полицейска работа. Самият тероризъм и борбата с него не се вписват във формата „Екшън“, така познат ни във филмите. Ако трябва да го сравняваме с някакъв филмов жанр това е трилър, хорър, но със силна интелектуална и психологическа заостреност. Тероризмът преди всичко е психологическа война. В този смисъл обществото ни трябва да намери адекватните институционални средства за трайно и ефективно противодействие. Това не могат да са само силите на детската педагогическа стая или на един или друг отдел от ДАНС“, каза Смоленов. Той отчете, че в ДАНС работят отлични специалисти. „Познавам ръководителя на антитерористите в ДАНС. С отлични впечатления съм, но забележете дори ДАНС няма тази специфична задача да организира в масов мащаб превенцията срещу тези неща и съответно защитата на населението. Нужен е комплексен подход. Нужна е система, форматирана като един център, най-малкото един, ако не и мрежа от такива центрове за противодействие и превенция на терора. Естествено нужна е международна координирана работа, която не може да се върши по досегашния начин. Терористите вербовчици, анализатори, за съжаление са с по-висока лична компетентност от тези евробюрократи, които трябва да вземат решенията за противодействие на тази общоевропейска заплаха“.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.10", "title": "Христо Смоленов, експерт по антитероризъм: Случаят с радикализираното момче показва, че заплахата не е през девет планини в десета, а дебне от всеки монитор"}
{"url": "http://www.focus-news.net/news/2019/06/10/2668334/prof-d-r-ara-kaprelyan-mu-varna-za-sazhalenie-bolestta-na-hantingtan-predizvikva-ne-samo-meditsinski-no-sashto-taka-i-mnogo-sotsialni-i-farmako-ikonomicheski-posledstviya.html", "text": "За съжаление болестта на Хънтингтън предизвиква не само медицински, но също и така много социални и фармако-икономически последствия. Това каза в интервю за  Радио „Фокус“ – Варна  проф. д-р Ара Капрелян от катедрата по Нервни болести и невронауки в Медицински университет (МУ) – Варна във връзка със „Седмица на болестта на Хънтингтън“, която се проведе във Варна. Той обясни, че част от изявените симптоми на заболяването са неволеви и неконтролируеми движения, забавени движения, скованост, нарушения на равновесието и др. „Втория сериозен проблем е свързан с един упадък на интелекта, който може да стигне до деменция. Също така сериозни са психичните прояви под формата на депресия, психози, раздразнителност. Може да има и нарушения на съня при тези пациенти“, посочи проф. Капрелян.  \r\nПо думите му освен постепенната загуба на трудоспособност, при тези пациенти се появяват различни проблеми в семейството, отчуждаване от обществото, и зараждаща се необходимост от медицински и социални грижи. Поради тези причини диагностицирането, проследяването и лекуването на болестта изисква участието на богат спектър от специалисти. „Това трябва да бъдат невролози, които извършват клинично изследване на неврологичното състояние на тези болни. Това са психиатри, психолози, които провеждат различни невро-психологични тестове за оценка на интелектуалния спад. Специалисти-генетици, разбира се, за генетични консултации и съответните генетични изследвания. Специалисти по образна диагностика – тези, които извършват различни морфологични и функционални изследвания. Имам предвид компютърна томография, магнитен резонанс и от по-съвременните, с които разполага и Университетската болница „Св. Марина“, това е позитронната-емисионна томография“, заяви специалистът. \r\nПо думите на проф. Капрелян в екипа трябва да бъдат включени още физиотерапевти, кинезитерапевти, както и представители на неправителствени и здравни организации.  Такива структури са Българската Хънтингтън асоциация, Националния алианс на хората с редки болести,  Българското дружество и здравни институции. \r\nБояна АТАНАСОВА", "date": "2019.06.10", "title": "Проф. д-р Ара Капрелян, МУ-Варна: За съжаление болестта на Хънтингтън предизвиква не само медицински, но също така и много социални и фармако-икономически последствия"}
{"url": "http://www.focus-news.net/news/2019/06/10/2668333/dobrich-zapochna-uchenieto-shabla-2019-vremenno-sa-obyaveni-nyakolko-opasni-zoni-za-koraboplavane-i-vazduhoplavane.html", "text": "Учението „Шабла `2019“  се провежда от днес до 14 юни на зенитния полигон на Военновъздушните сили в морския град, съобщиха от  Областна администрация - Добрич . Ще се проведе тактическо учение с бойни стрелби на формирования за противовъздушна отбрана от Българската армия, както и съвместни експериментални и бойни стрелби на авиационни формирования от ВВС с международно участие, стрелба с ракетен комплекс 9К79 „Точка“ и изпълнение на огневи задачи с артилерийска материална част по надводни цели от Сухопътни войски. Стрелбите са част от Плана за подготовката на Щаба на отбраната, Българската армия и структурите, пряко подчинени на министъра на отбраната. За времето от 08.00 часа на 10 юни до 19.00 часа на 14 юни за временно опасни зони за корабоплаване и въздухоплаване се обявяват участъците от въздушното и морското пространство между нос Карталбурун и нос Калиакра и линията, отстояща на 55 мили успоредно на бреговата ивица, както и пространството на височина до 40 000 м над морската повърхност. В учението ще вземат участие представители на въоръжените сили на Република Сърбия и САЩ. В хода на учението са предвидени стрелби с няколко типа зенитно-ракетни комплекси по радиоуправляеми, аеробалистични и парашутни мишени. От Зенитно-ракетната база участват разчети на ЗРК „Нева”, “Куб” и С-300. Пускове от полигона ще извършват още военнослужещи от 250-а бригада за ПВО на Сърбия и от американската армия в Европа. За ръководител на стрелбите на зенитно-ракетните формирования е назначен командирът на Базата полковник Валери Ценов.", "date": "2019.06.10", "title": "Добрич: Започна Учението „Шабла `2019“ , временно са обявени няколко опасни зони за корабоплаване и въздухоплаване"}
{"url": "http://www.focus-news.net/news/2019/06/10/2668335/chez-investira-45-mln-lv-v-rekonstruktsiyata-na-podstantsiya-festivalna.html", "text": "ЧЕЗ Разпределение България извършва реконструкция на подстанция „Фестивална“. Проектът е на стойност 4,5 млн. лв. и се очаква да приключи през ноември 2019 г. Това съобщиха от пресцентъра на  ЧЕЗ . Подстанция „Фестивална“ осигурява електрозахранването на 40 хил. потребители в кварталите Младост 1 и 2, Дружба 1 и 2, Гара Искър, Горубляне, Полигона, както и потребителите в района на 7-ми километър. В рамките на проекта, въз основа на одобрен инвестиционен проект и разрешение за строеж, в подстанцията се реконструират разпределителни уредби средно напрежение, извършва се демонтаж на съществуващи, доставка и монтаж на нови съоръжения и оборудване. \r\nПроектът е един от най-сложните за реализация сред изпълняваните от дружеството. С цел осигуряване на безопасната работа на служителите и защитата на живота и здравето им се извършват оперативни превключвания, за извеждане на съоръженията от работа и осигуряване на алтернативно електрозахранване. Компанията предприе всички възможни мерки за гарантиране на сигурността на услугата на потребителите по време на ремонта и минимизиране на смущения в електрозахранването, като предвиди и временна възлова станция, която да изпълнява функциите на подстанцията, докато трае нейната реконструкция.    \r\nПретоварване на алтернативно осигуреното електрозахранване обаче доведе до аварийни прекъсвания в кв. \"Дружба\" в столицата в работните дни на миналата седмица и днес. ЧЕЗ Разпределение се извинява за причиненото неудобство и полага усилия да сведе прекъсванията на електрозахранването до възможния минимум.  \r\nС изпълнението на проекта компанията многократно ще подобри качеството и сигурността на електрозахранването на голяма част от София и ще осигури възможност за присъединяване на нови клиенти в източните райони на столицата.", "date": "2019.06.10", "title": "ЧЕЗ инвестира 4,5 млн. лв. в реконструкцията на подстанция \"Фестивална\""}
{"url": "http://www.focus-news.net/news/2019/06/10/2668336/burgas-obshtinskata-komisiya-po-vodno-spasyavane-izvarshva-proverka-na-vsichki-otkriti-i-zakriti-vodni-ploshti-v-obshtinata.html", "text": "Общинската комисия по водно спасяване извършва проверка на всички открити и закрити водни площи, намиращи се на територията на община Бургас. Това съобщи за  Радио „Фокус“ – Бургас  д-р Андрей Найденов, председател на комисията. По думите му 13 плажа ще останат неохраняеми през тази година. „Обходихме неохраняемите плажове, в момента там има поставени предупредителни знаци „Къпането забранено“ и „Плажът е неохраняем“. Утре завършват проверките по язовирите, намиращи се на територията на общината, където също се поставят необходимите предупредителни табели“, добави д-р Найденов.  \r\nПо думите му Законът за устройство на Черноморското крайбрежие сочи, че основни дейности по плажовете са „водно спасяване“, „медицинско осигуряване“ и „поддържане на плажната ивица“, затова според него те трябва да бъдат под контрола на Министерството на здравеопазването. „За съжаление, все още съществуват такива неуредици. Единственото задължение е на плажовете да се създаде безметежно лято и да няма загинали хора“, допълни още д-р Найденов. Според него липса на спасители все още има, затова трябва да се помисли и за подобрение в тази насока. \r\nМария ПОПЧЕВА", "date": "2019.06.10", "title": "Бургас: Общинската комисия по водно спасяване извършва проверка на всички открити и закрити водни площи в общината"}
{"url": "http://www.focus-news.net/news/2019/06/10/2668338/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В днешното предаване  „Садово в сърцето на Тракия“  на  Радио „Фокус“-Пловдив  ще говорим за дъждовете, реките и язовирите и безводието през лятото. Ще попитаме зам.-кмета Петър Георгиев за актуалното състояние на речните нива в общината, за нивото на язовирите. Ще разберем също колко са язовирите в общината и потенциално опасни ли са. Ще говорим също с Петър Георгиев и за това има ли безводие през летните месеци в Садовско. \r\nСлед това ще се прехвърлим в село Моминско, за да чуем любопитни неща от кмета Христо Марков за живота и поминъка на хората в селището. Предаването „Садово в сърцето на Тракия” се излъчва всеки понеделник, от 16.00 до 17.00 часа. \r\nВодещ на предаването е Цветана Тончева.", "date": "2019.06.10", "title": "Акценти в предаването „Садово в сърцето на Тракия” по Радио „Фокус”- Пловдив"}
{"url": "http://www.focus-news.net/news/2019/06/10/2668339/sofiya-pochinal-e-mazhat-skochil-ot-zhilishtna-sgrada-na-stolichniya-kvartal-tolstoy.html", "text": "Починал е мъжът, скочил от жилищна сграда на столичния квартал \"Толстой\". Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Сигналът за инцидента е получен в 11.35 часа. Мъжът е паднал от високо върху козирката на входа на блока. В 11.40 часа е пристигнала линейка на място и малко след като е бил качен в нея той е починал. Той е бил на 68 години.", "date": "2019.06.10", "title": "София: Починал е мъжът, скочил от жилищна сграда на столичния квартал \"Толстой\""}
{"url": "http://www.focus-news.net/news/2019/06/10/2668341/dobrich-parvo-myasto-na-turnir-po-futbol-i-zlatni-medali-zavoyuvaha-detsata-ot-tsentrovete-za-nastanyavane-ot-semeen-tip-v-grada.html", "text": "Първо място на турнир по футбол и златни медали завоюваха децата от Центровете за настаняване от семеен тип за деца без увреждания (ЦНСТДБУ) в Добрич – 1 и 2. Това съобщиха от пресцентъра на  Община град Добрич . На 7 юни 2019 в град Търговище се е провел Зонален турнир на Българска спортна федерация за деца и младежи в риск. В спортното мероприятие за поредна година е участвал футболният отбор на ЦНСТДБУ1,2 с ръководители Валентин Велчев и Димитър Докторов и играчи Серкан (капитан), Емре, Димко (вратар), Нермин, Ташо, Илия, Найден. Децата са ученици на Спортно училище  „Г.С.Раковски“. За втора поредна година децата от Център за настаняване от семеен тип 1,2 са наградени със златни медали. Първото място в турнира печелят след убедителна победа с 6:0 над отбора на Лудогорец-Разград. Общината поздравява отбора на ЦНСДБУ1,2 и им пожелава за нови успехи.", "date": "2019.06.10", "title": "Добрич: Първо място на турнир по футбол и златни медали завоюваха децата от Центровете за настаняване от семеен тип в града"}
{"url": "http://www.focus-news.net/news/2019/06/10/2668342/plovdiv-zhitelite-na-chetiri-sela-v-oblast-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода за неопределен период от време са населените места Богдан и Маноле, а с частично нарушено водоподаване са селата Васил Левски и Тополово. \r\nЗаради авария е нарушено водоподаването и в района на улица „Любен Каравелов“ в Асеновград и към МБАЛ – Асеновград. Без вода са също живущите в района на улиците „Георги Котов“, „Мария Кюри“, „Пере Тошев“ и „Хъшовска“ в град Пловдив, също при блок №142 в пловдивския квартал „Тракия“. \r\nТони МИХАЙЛОВ", "date": "2019.06.10", "title": "Пловдив: Жителите на четири села в област са с нарушено водоподаване заради аварии"}
{"url": "http://www.focus-news.net/news/2019/06/10/2668343/blagoevgrad-mezhdunarodniyat-3d-art-festival-zapochna-v-grada.html", "text": "Стартира десетдневният Международния 3D арт фестивал в Благоевград. Това съобщиха от пресцентъра на  Община Благоевград . Утвърдени творци вече започнаха работа по изрисуване на картините върху стената на казармата по ул. „14 полк“. За тях се използва специална фасадна боя, а самите изображения са тематично свързани с историята на града. Проектът се финансира по Фонд „Култура“ към Община Благоевград.  \r\n3D уличното изкуство, познато още като паважно, теренно, анаморфично, е художествен стил, създаващ оптична илюзия, която се получава от наблюдението от една единствена гледна точка. Използвайки анаморфозата, художниците създават изображения, които изглеждат триизмерни, а получените произведения на изкуството дотолкова създават илюзия за реалност, че застанал човек до тях изглежда наистина погълнат от изображението. \r\n3D изкуството е мощна платформа за достигане на обществено любопитство и интерес, буди нови различни емоции, отваря духа и обединява хората в името на нещо ново, като създава свят, в който главната идея е не само изкуството да присъства в живота на хората, но и да ги провокира да станат участници в самото изкуство.", "date": "2019.06.10", "title": "Благоевград: Международният 3D арт фестивал започна в града"}
{"url": "http://www.focus-news.net/news/2019/06/10/2668340/kardzhali-darzhavniyat-arhiv-otkri-izlozhben-shtand-i-nominira-nay-dobrite-chitatel-i-daritel-za-izteklata-godina.html", "text": "Държавен архив - Кърджали откри изложбен щанд и номинира най-добрите читател и дарител за изтеклата година, предаде кореспондент на  Радио \"Фокус\" . Изложбата e по повод 80 години от откриването на паметника нa Освободителите в града. „Ще връчим и грамоти, с които  отбелязваме номинирането на читател на годината, който за 2018 г. е господин Рафет Саидахмед“, заяви Гергана Димитрова, Началник отдел \"Държавен архив – Кърджали\" в дирекция „Регионален държавен архив“ – Пловдив. „Другата грамота, която ще връчим, е грамотата за дарител на годината на архива. Това е госпожа Пепи Арнаудова, съпруга на доцент Димитър Арнаудов, която миналата година предостави на архива документи на две партии - Народна демокрация и Българска партия либерали“, каза Гергана Димитрова. Третата грамота, която днес се връчва, е за приятел на архива за 2018 година, за която е номиниран Иван Бунков, главен редактор на вестник „Нов живот“ за това, че е допринесъл за популяризирането на дейността на Архива в медиите и оказва съдействие при различни мероприятия, които провежда Архива. „Имаме отчетни форми, в които записваме посещенията и колко архивни единици всеки е използвал. Рафет Сеидахмед работи по различни теми - той е пенсионер, който се занимава се с изследователска дейност за ДКМС, за БКП, за архива на БКП, а също и по теми за развитието на селското стопанство в Източните Родопи, той е читател с най-много посещения“, обясни началничката на отдел Архиви-Кърджали. Тя каза още, че дарителят на годината, жената на доц. Димитър Арнаудов, след смъртта му е дарила значително количество документи от началото на 90-те години. Това са документи за партии, от които са създадени като формации и които представляват ценност за историята и трябва да се съхранят, за да се види кои са били създателите, основателите, каква дейност са развивали първите години след началото на демокрацията. Арнаудов е бил депутат във Великото народно събрание от Отечествената партия на труда. „Има предадени документи, които все още не сме обработили. Предстои тяхното обработване и те ще станат достъпни за читателите, който се интересуват от този период. Надяваме се на още постъпления от неговата научна дейност“, каза Гергана Димитрова.   \r\nДарина ДЕЕНИЧИНА", "date": "2019.06.10", "title": "Кърджали: Държавният архив откри изложбен щанд и номинира най-добрите читател и дарител за изтеклата година"}
{"url": "http://www.focus-news.net/news/2019/06/10/2668344/smolyan-zapochna-blagoustroyavaneto-i-obnovyavaneto-na-ploshtada-v-selo-dolen-obshtina-zlatograd.html", "text": "Кметът на Златоград Мирослав Янчев даде старт на строителните дейности по благоустрояване на площада и обновяване на площи за обществено ползване в центъра на село Долен. Това съобщиха от  Общината . Финансирането на проекта е осигурено от Министерски съвет и е на стойност 344 943 лв. Изпълнител на строително-монтажните дейности е „Атрим” ЕООД, с управител Атанас Топчиев. \r\nНа събитието присъстваха Председателят на Общински съвет Златоград Емилия Кръстева, кметът на с. Долен, представители на Общинска администрация Златоград, имамът на селото г-н Камберов, представители на „Екоинженеринг” ЕООД, -Строителен надзор на обекта, представители на „Атрим” ЕООД – изпълнител на строителните дейности на обекта, както и много жители на селото. \r\nКметът Мирослав Янчев сподели радостта си от факта, че с реализирането на този проект, ще се подобри не само визията на с. Долен, но и жителите и гостите му ще могат да прекарват свободното си време пълноценно и приятно. Изказа и благодарности на всички, които са помогнали да се реализира идеята за обновяване на центъра на селото, както и на жителите му за проявеното търпение и разбиране. \r\nВ проекта е предвидено богато озеленяване с декоративна растителност и благоустрояване на площада с декоративни цветни бетонови вибропресовани изделия. Ще бъде обособен кът за почивка с перголи, сцена за културни мероприятия, две детски площадки (0-3 години и 3-12 години), както и площадка за стрийт фитнес. В рамките на осигуреното финансиране ще се изгради обществена тоалетна, включително и за хора в неравностойно положение, ще бъде реконструирана съществуващата чешма и водопровода в близост до чешмата. В цялото площадно пространство ще бъде монтирано ново парково осветление. \r\nАвтор на проекта е арх. Олег Николов – ЕТ „ДЖЕНЕРАЛ-А-ОЛЕГ НИКОЛОВ”, който ще осъществява и авторски надзор.", "date": "2019.06.10", "title": "Смолян: Започна благоустрояването и обновяването на площада в село Долен, община Златоград"}
{"url": "http://www.focus-news.net/news/2019/06/10/2668332/hristo-smolenov-atakite-sreshtu-edinstvoto-na-natsiyata-ni-sa-prioritet-za-teroristite-regionat-plovdiv-pazardzhik-kato-preddverie-kam-rodopite-e-ot-strategicheski-interes-za-tyah.html", "text": "Атаките срещу единството на нацията ни са приоритет за терористите, регионът Пловдив – Пазарджик като преддверие към Родопите е от стратегически интерес за тях. Това каза в интервю за  Агенция „Фокус“  експертът по антитероризъм Христо Смоленов. „Изобщо смятам, че радикализацията в региона Пловдив – Пазарджик е особено показателна и обръщам внимание на компетентните органи точно върху това“, каза Смоленов. „Хората, които са се занимавали с противодействие с терора, много добре знаят, че вълната на първия терористичен набег срещу страната ни през 80-е години на миналия век започна именно с терористичен акт в Пловдив. На гарата в Пловдив беше взривено самоделно устройство. Имаше жертва. Оттам започна серия от бомбени атентати на летището във Варна, в хотела в Сливен, на гара Буново. Във вагона на гарата пътуваха майки с деца. Бяха убити седем души, сред които четири деца. Някак си забравяме тези неща в еуфорията на комплексите, които ни създават и естествено грижата за оцеляване в „пазарния концлагер“, в който живеем. Склонни сме да смятаме, че това нещо е отдавна отминало предизвикателство“, каза Смоленов. Според него не е случайно, че радикализираното момче е от Пловдив. По думите му това е свързано с опита да се провокира едно много голямо гето. „Може би най-голямото и компактно такова не само в България, а и на Балканите. Опитите да се провокират напрежения са извън всяко съмнение. Освен всичко в този регион отдавна циркулира далавера с опиати, наркотици и прочее. Нещо, което още не е ликвидирано като проблем“, допълни още експертът по антитероризъм. Смоленов коментира, че е вероятно това, че радикализираното момче е от Пловдив, да е свързано с внимание върху града в рамките на един европейски контекст. „Това е нещо, с което ние не бива да се захласваме, тъй като всяка година два града в Европа стават такива столици на европейската култура“, допълни още експертът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.10", "title": "Христо Смоленов: Атаките срещу единството на нацията ни са приоритет за терористите, регионът Пловдив – Пазарджик като преддверие към Родопите е от стратегически интерес за тях"}
{"url": "http://www.focus-news.net/news/2019/06/10/2668345/ekipat-na-fokus-chestiti-parvorodnata-dashterya-na-redaktora-na-mediyata-lyuba-aleksieva.html", "text": "Семейството на Информационна агенция „Фокус“ се увеличи с още един член. В 09.14 часа на 10.06.2019г. проплака първородната дъщеря на редактора в отдел „Вътрешна информация“ Люба Алексиева. Малката Йоана е с размери 49 см и тежи 2,620 кг. Люба и близките ѝ благодарят за грижите на специалистите на болничното заведение.  \r\nЦелият екип на „Фокус“ пожелава на малката дама и родителите ѝ Люба Алексиева и Михаил Стоянов много здраве, щастие и късмет! Добре дошла в семейството ни, Йоана!", "date": "2019.06.10", "title": "Екипът на „Фокус“ честити първородната дъщеря на редактора на медията Люба Алексиева"}
{"url": "http://www.focus-news.net/news/2019/06/10/2668348/emiliya-ilieva-statisticheski-izsledvaniya-blagoevgrad-305-123-dushi-e-bilo-naselenieto-v-oblastta-prez-2018-g.html", "text": "305 123 души е било населението в област Благоевград през 2018 г. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“ – Благоевград към Териториално статистическо бюро – Югозапад. Демографската ситуация в областта показва, че населението продължава да намалява и застарява, намалява и абсолютният брой на живородените и се запазва коефициентът на обща раждаемост. Освен това намалява броят на умрелите лица и коефициентът на обща смъртност. Увеличава се детската смъртност. Нараства броят на сключените граждански бракове, а броят на бракоразводите намалява. „Към 31 декември 2018 г. населението на област Благоевград е 305 123 души, което е 4.4% от цялото население на страната. В сравнение с 2017 г. населението на областта намалява с 2 759 души, или с 0.9%. Мъжете са 148 542 (48.7%), а жените – 156 581 (51.3%), или на 1 000 мъже се падат 1 054 жени“, каза още Илиева. Тя добави, че броят на мъжете преобладава във възрастите до 49 години. С нарастване на възрастта се увеличава броят и относителният дял на жените от общото население на областта. \r\nЛивия НИНОВА", "date": "2019.06.10", "title": "Емилия Илиева, „Статистически изследвания“ – Благоевград: 305 123 души е било населението в областта през 2018 г."}
{"url": "http://www.focus-news.net/news/2019/06/10/2668349/euronews-gsdp-gledat-nalyavo-za-alternativa-koyato-mozhe-da-uskori-izlizaneto-na-merkel-ot-vlastta.html", "text": "Членове на Германската социалдемократическа партия (ГСДП) уговарят ръководството на фракцията да влезне в троен ляв съюз, като алтернатива на крехката „голяма коалиция“ с Блока ХДС/ХСС на канцлера Ангела Меркел, предава  Euronews . \r\nКакто отбелязва медията, бъдещето на германското правителство е под въпрос след нарасналото напрежение в редиците на социалдемократите след катастрофалното им представяне на проведените наскоро регионални и европейски избори. Те получиха само 16% от вота на изборите за ЕП, с 11% по-малко от преди четири години. \r\nВ началото на юни председателят на ГСДП Андреа Налес се оттегли от поста заради отлива на избиратели, въпреки че партията успя да постигне ключови победи в сферите на енергетиката и миграцията при формирането на правителството. \r\nЧленовете на ГСДП призоваха партията да напусне коалицията и да се премести в ляво, което ще ускори изхода на Меркел и може да доведе до предсрочни избори, правителство на малцинството или тромав троен съюз. \r\nКакто посочва „Евронюз“, много вероятно изглежда постигането на споразумения със „Зелените“, които дори изпреварват Съюза ХДС/ХСС в някои анкети и радикалната „Левица“ от Източна Германия. \r\nЗаместник-председателят на ГСДП Ралф Стегнер заяви пред  Frankfurter Allgemeine Sonntagszeitung, че \"разбира се\" левият съюз е \"стратегическата алтернатива на консерваторите\". \r\nМалу Драйер, един от трите ръководители на партията, също намекна за тази възможност. \r\nПревод и редакция:", "date": "2019.06.10", "title": "Euronews: ГСДП гледат наляво за алтернатива, която може да ускори излизането на Меркел от властта"}
{"url": "http://www.focus-news.net/news/2019/06/10/2668351/hristo-smolenov-ekspert-po-antiterorizam-edinstveniyat-shans-za-pobeda-vav-voynata-s-terora-e-masovizirane-na-bditelnostta.html", "text": "Единственият шанс за победа във войната с терора е масовизиране на бдителността. Това каза за  Радио „Фокус“  експертът по антитероризъм Христо Смоленов, във връзка с арестувания 16-годишен младеж в Пловдив за подготвян атентат. По думите му все повече младежи, водени от любопитство, попадат в мрежата на подобни групировки. Преди да се е случил атентатът има много дълъг път на двустранни отношения между невинните жертви и радикалните групировки.  \r\n„Искам да кажа, за тези които си мислят, че техните деца са добре възпитани, спокойни, че ако такова нещо се беше случило в едно училище терористичният атентат, бомбата нямаше да отсява кои са добрите и кои непослушните деца. Преплетеността на интересите и зависимостите в цялото наше сложно ежедневие прави потенциални жертви всички и това е голямата опасност от тероризма. Той масовизира заплахата, затова човешката отговорност трябва да се мотивира, да се мобилизира и да се масовизира, за да избягваме подобни трагедии“, обясни той. Христо Смоленов добави, че на атитерористичните служби по света като че ли се пречи умишлено. Експертът припомни, че в продължение на 10 години настоява да се обмисли не само за създаването на атитерористични центрове, но и да се търси възможност за създаване на единна агенция за борба с радикализацията.  \r\nРосица АНГЕЛОВА", "date": "2019.06.10", "title": "Христо Смоленов, експерт по антитероризъм: Единственият шанс за победа във войната с терора е масовизиране на бдителността"}
{"url": "http://www.focus-news.net/news/2019/06/10/2668350/kazanlak-folklorni-sastavi-i-individualni-izpalniteli-ot-tsyala-balgariya-uchastvaha-v-natsionalniya-konkurs-dimitar-gaydarov.html", "text": "Над 1500 участници събра четвъртото издание на Националния фолклорен конкурс „Димитър Гайдаров – 1906 - 1986 г.“, чийто домакин бе Казанлък, каза за  Радио „Фокус”  Димитър Гайдаров, внук на мъжа, чието име носи конкурсът. За четвърти път проявата се проведе под патронажа на кмета на община Казанлък Галина Стоянова в рамките на три дни – всяка втора седмица на месец юни в парк „Розариум“. Организатори на конкурса са Община Казанлък, Академия за музикално, танцово и изобразително изкуство „Асен Диамандиев” – Пловдив, Народно читалище „Възродена искра“ и Фолклорен ансамбъл „Гъдулица“. \r\nБлизо 70 фолклорни формации и стотици индивидуални изпълнители от всички фолклорни области на България – Пиринска, Шопска, Тракийска, Странджа, Северняшка, Добруджа и Родопска, показаха характерни за техните области песни, танци и носии. Най-многобройни бяха представителите на Тракия. В конкурса участваха както състави, които са част от него още от първото му издание, така и такива, които се явиха за първи път. В конкурса участваха и множество деца и ученици от музикалните училища в България, както и фолклорни читалищни състави и школи. „Вече е традиция за конкурса в него да представят своето ниво цели школи като гъдуларска и гайдарска”, каза Гайдаров. \r\nИ тази година сред най-малките участници в проявата бяха такива, които са на 4 години и участваха за първи път във фолклорна надпревара, а най-възрастният - на 87 години – Геньо Генев, хореограф и събирач на национални носии, обявен за живото човешко богатство на Габрово от Националната програма „Живи човешки съкровища“.  \r\nЗа поредна година много силно представени бяха фолклорните формации от община Казанлък, на което организаторите особено държат.  \r\nОфициално конкурсът бе открит с изпълнения на гайдарския представителен оркестър на Националното училище за фолклорни изкуства „Филип Кутев” – Котел, който взе и участие в конкурсната програма. \r\nУчастията в конкурса бяха оценявани от жури с председател проф. Тодор Киров от Академията за музикално, танцово и изобразително изкуство „Асен Диамандиев” - Пловдив. \r\nКонкурсът няма такси за участие, като това дава възможност на повече състави да участват в проявата. „Това е и целта на конкурса – фолклорни състави и изпълнители от цяла България да припознаят Казанлък като едно от местата – люлка на фолклора и българщината. Също така една от целите е в тези три дни казанлъчани да имат възможност да видят, да чуят и съпреживеят с участниците незабравими мигове с българския фолклор“, поясни Гайдаров. \r\nФолклористът Димитър Гайдаров, на когото е посветен конкурсът, е един от най-изтъкнатите за времето си фолклористи не само в Казанлъшко, но и в България. Той е роден през 1906 г. Основател е на фолклорните ансамбли „Арсенал“ и „Искра“, които съществуват и до днес – единият към оръжейния завод в Казанлък, а другия към НЧ „Искра“. Гайдаров създава още музикални школи за народни инструменти и народно пеене към някогашния Пионерски дом и НЧ „Искра” в Казанлък, както и 54 фолклорни музикални школи, хорове и оркестри в населените места под Балкана. Възпитаници на Гайдаров са и едни от първите ученици на Средното  музикално училище в град Котел. Освен музикант и диригент той  е автор на множество инструментални и вокални фолклорни  обработки. \r\nСлавяна ГАЙДАРОВА", "date": "2019.06.10", "title": "Казанлък: Фолклорни състави и индивидуални изпълнители от цяла България участваха в Националния конкурс „Димитър Гайдаров”"}
{"url": "http://www.focus-news.net/news/2019/06/10/2668347/kmetat-na-sofiya-yordanka-fandakova-279-hil-lv-e-novata-sanktsiya-koyato-nalagam-na-izpalnitelya-za-remonta-na-ul-graf-ignatiev.html", "text": "279 хил. лв. е новата санкция, която налагам на изпълнителя за ремонта на ул. „Граф Игнатиев“. Причината е надигания на настилката на няколко места в зоната на релсовия път, които служители на общината констатираха през уикенда. Според тях причината е температурно разширение около напречните отводнители. Това написа кметът на София Йорданка Фандъкова в профила си  в социалната мрежа „Фейсбук“ . На този обект работиха и продължават да работят десетки инженери, проектанти и строители – затова не приемам оправданията на всяка от страните в момента. Релсовият път беше завършен в края на миналата година и това е първото лято, в което е в експлоатация. Не мога да допусна, че никой от проектантите и инженерите, не се е сетил, че в София е горещо през лятото и е нужна фуга, която да поеме температурните разширения. \r\nПоискала съм проектантите да дадат решение, което изпълнителят ще изпълни за своя сметка в рамките гаранцията на обекта.  \r\nНад половин милион лева е общият размер на санкциите, които съм наложила до момента за ремонта на ул. „Граф Игнатиев“ (зона 2). \r\nЗа ремонта в Зона 4 – отказах приемане на обекта с Акт 15 и върнахме фирмата да коригира дефекти по първия етап – градините „Кристал“ и „Св. Кл. Охридски“ – затова време те нямат право да работят по други участъци, а срокът на договора им продължава да тече. \r\nВ момента Столична община обжалва две решения на Управляващия орган на оперативна програма „Региони растеж“ за наложени санкции от 5% за двете зони. Управляващият орган на програмата налага санкции заради завишени изисквания към образователната квалификация на експертите, с които искаме фирмите-участници да разполагат и недостатъчно пълна информация в отделни части на методологията.  \r\nПред съда ние защитаваме становището, че по-високите изискванията към експертите по контрол на качество и инженер геодезистите са съобразени със сложността и обема на проектите. Безспорно и двете поръчки са свързани с изразходване на значителни публични средства и не намираме за основателно да са заложени минималните изисквания към експертите.  \r\nВ жалбите си пред съда посочваме още, че Управляващият орган не е отчел фактът, че поръчката е минала през предварителен контрол от Агенцията по обществени поръчки и констатацията на АОП е: „не са установени несъответствия с изискванията на ЗОП“. В своите решения Управляващият орган все пак посочва, че процедурите са проведени при добро ниво на конкуренция и за коментираните по-високи изисквания към експерти, няма отстранени участници.", "date": "2019.06.10", "title": "Кметът на София Йорданка Фандъкова: 279 хил. лв. е новата санкция, която налагам на изпълнителя за ремонта на ул. „Граф Игнатиев“"}
{"url": "http://www.focus-news.net/news/2019/06/10/2668352/tass-iran-ratifitsira-vremenno-sporazumenie-za-svobodna-targoviya-s-eais.html", "text": "Парламентът на Иран е ратифицирал закон за временно споразумение, водещо до формиране на зона за свободна търговия (ЗСТ) между Евразийския икономически съюз (ЕАИС) и Иран, съобщи в понеделник агенция Icana, предава  ТАСС . \r\nНа 17 май 2018 година ЕАИС и Техеран подписаха временно споразумение за свободна търговия, което трябва да увеличи стокооборота между страните за сметка на облекчаване на митнически режим. В одобрения от меджлиса закон, конкретно, се закрепят разпоредби за преференциален данъчен режим за импортно-експортните операции и за изготвяне на списък на стоки, предмет на намалените мита. \r\nЕАИС е международна икономическа асоциация за интеграция, чиито членове са Русия, Беларус, Казахстан, Армения и Киргизстан. Съюзът започна работа на 1 януари 2015 г. \r\nПревод и редакция:", "date": "2019.06.10", "title": "ТАСС: Иран ратифицира временно споразумение за свободна търговия с ЕАИС"}
{"url": "http://www.focus-news.net/news/2019/06/10/2668331/veliko-tarnovo-s-13-sm-se-e-povishilo-nivoto-na-reka-yantra-pri-selo-karantsi-sled-valezhite-ot-poslednoto-denonoshtie.html", "text": "С 13 см се е повишило нивото на река Янтра при село Каранци, община Полски Тръмбеш, след валежите от последното денонощие. Стоежът на реката там е 140 см. Това съобщиха за  Радио „Фокус“ – Велико Търново  от Хидрометеорологичната обсерватория във Велико Търново. При останалите водни басейни в областта се наблюдава незначително повишение или понижение. Водният стоеж на Янтра при великотърновския кв. „Чолаковци“ е 126 см, като спрямо вчера спадът е с 5 см. Река Джулюница при едноименното село е повишила новото си с 1 см и до 117 см. Голяма Река при Стражица е понижила стоежа си с 25 см за последните 24 часа и там са измерени 96 см. \r\nСпоред прогнозата на специалистите нивата на наблюдаваните реки в района ще се понижават или ще останат без съществени изменения в следващите дни. Водните количества ще бъдат под праговете за предупреждение. \r\nЛуиза ТРАНЧЕВА", "date": "2019.06.10", "title": "Велико Търново: С 13 см се е повишило нивото на река Янтра при село Каранци след валежите от последното денонощие"}
{"url": "http://www.focus-news.net/news/2019/06/10/2668353/ralitsa-marinova-nch-napredak-1871-kulturno-informatsionno-sabitie-ot-uchenitsi-za-uchenitsi-v-nikopol-predstavi-evropeyskoto-kulturno-mnogoobrazie.html", "text": "Културно-информационно събитие от ученици за ученици в Никопол представи европейското културно многообразие. Това каза за  Радио „Фокус“  Ралица Маринова, секретар на НЧ „Напредък-1871“ в Никопол. „Темите за европейското културно многообразие и толерантността вдъхновиха събитието. Културно-информационната инициатива се организира от областна администрация Плевен в сътрудничество с читалището в рамките на дейност 2 от Комуникационната стратегия на Република България за ЕС-2019. В подготвената ученическа презентация бе акцентирано върху духовното и материалното културно наследство на България и Европа. Обърнато бе внимание на това, че националната идентичност на страните членки създава неповторима пъстрота на общия културен облик на Европа“, каза Ралица Маринова. „Концертната програма включваше изпълнение на популярна еврейска песен, на български народни и поп песни, както и с вокални изпълнения на италиански език, представени от талантливите деца от вокална група „Орфееви гласчета” – Никопол. Овациите на публиката събраха танцьорите от състава „Милковчани“ с. Милковица, които представиха фолклорна плетеница от български и румънски народни танци“, допълни Ралица Маринова.  \r\nПо думите ѝ публиката на събитието е била предимно от ученици от начален, прогимназиален и гимназиален курс от Никопол и близките населени места. В създаването на творческия продукт участие отново са взели младежи от крайдунавския град. \r\nВиолета КРЪСТЕВА", "date": "2019.06.10", "title": "Ралица Маринова, НЧ „Напредък - 1871“: Културно-информационно събитие от ученици за ученици в Никопол представи европейското културно многообразие"}
{"url": "http://www.focus-news.net/news/2019/06/10/2668337/psihiatarat-d-r-veselin-gerev-ako-nyamashe-roditelska-namesa-pri-sluchaya-s-16-godishnoto-radikalizirano-momche-v-plovdiv-shteshe-da-se-stigne-do-atentat-i-zaguba-na-mnogo-hora.html", "text": "Ако нямаше родителска намеса при случая с 16-годишното радикализирано момче в Пловдив, щеше да се стигне до атентат и загуба на много хора. Това каза за  Радио „Фокус“ – Пловдив  психиатърът д-р Веселин Герев в коментар на опита за терористичен акт от 16-годишния ученик в Пловдив. „Близките разбират винаги последни за случващото се, защото са ангажирани с динамичното ежедневие, не обръщат внимание на децата си, не се интересуват от тях, не разговарят с тях, не познават желанията и емоциите им. Вижте какви времена настанаха. Родителите нямат пряк контакт с учителите, не знаят какво става в обществото на класа и заобикалящата детето им среда. Не говорят за агресията, която е навсякъде около нас и как човек трябва да може да се справя с нея. Това са много големи обществени проблеми, които са наслоявани години наред и сега просто им берем плодовете. За съжаление, просветление в тази област няма. Животът ще става още по-затегнат, родителите ще обръщат все по-малко внимание на децата си и в един момент ще се окаже, че просто не познават децата си. Същото беше и при случая в Сливен с онзи ученик, който наръга с нож друго дете. Това е непредвидимостта на тези взривоопасни реакции, на практика те много трудно могат да бъдат прогнозирани. Затова трябва да се работи емоционално с детето години наред“, коментира д-р Веселин Герев. \r\nПсихиатърът посочи, че при случая с 16-годишния радикализиран младеж става въпрос за затворен и изолиран човек, най-вероятно с малко приятели. „В самото общество на тийнейджърите има личности, които просто биват изолирани, подигравани, след което стават затворени. Това, че са затворени ги кара да трупат много вътрешно напрежение срещу лидерската общност в тези мини-общества на тийнейджърите. Това може да го е подтикнало към такива действия – да покаже, че може да стане значим и известен. Това че е странял, че е бил затворен, е само и единствено предимство, за да бъде вербуван. Тоест, сигурно е, че той с никому няма да сподели тези свои намерения за атентат, а ще си изпълнява стриктно указанията на вербовчика, докато най-накрая евентуално пристъпи към действия“, каза още Герев. \r\nТони МИХАЙЛОВ", "date": "2019.06.10", "title": "Психиатърът д-р Веселин Герев: Ако нямаше родителска намеса при случая с 16-годишното радикализирано момче в Пловдив, щеше да се стигне до атентат и загуба на много хора"}
{"url": "http://www.focus-news.net/news/2019/06/10/2668354/veliko-tarnovo-chetirima-dushi-sa-napadnali-i-ograbili-mazh-pred-igralna-zala-v-grada.html", "text": "Грабеж разследват служители на полицейското управление във Велико Търново. Това съобщиха от пресцентъра на  Областна дирекция на МВР – Велико Търново . В събота. в 05.30 часа. в управлението в областния град е получен сигнал от 39-годишен мъж, който заявил, че му е бил извършен грабеж на 800 лв. От проведените първоначални действия по разследването е изяснено, че същата вечер потърпевшият с четирима приятели, всички криминално проявени, посетили игрална зала в града. Един от мъжете в компанията играл с пари на потърпевшия и спечелил сумата от 900 лв. Спечелилият взел 300 лв., а останалите дал на тъжителя. След напускане на игралната залата пострадалият е бил застинат от приятелите си, нападнат и ограбен. В Районното управление в града е започнато досъдебно производство. Работата по изясняване на случая продължава.", "date": "2019.06.10", "title": "Велико Търново: Четирима души са нападнали и ограбили мъж пред игрална зала в града"}
{"url": "http://www.focus-news.net/news/2019/06/10/2668355/kyustendil-nikola-kadiyski-beshe-otlichen-kato-daritel-na-darzhavniya-arhiv-v-grada-za-2018-g.html", "text": "Никола Кадийски беше отличен като дарител на Държавен архив – Кюстендил за 2018 г., предаде репортер на  Радио „Фокус” – Кюстендил . Отличието беше връчено на специална церемония в сградата на архива. Никола Кадийски е предоставил свои архиви от служебната си и лична дейност, като изследовател на своя род и на други просветни теми. Отличието беше връчено от страна на началника на Държавен архив – Кюстендил Петър Шейков.  \r\n„Благодаря за признанието и за наградата. Като човек, директор на две училища в Кюстендил, както и на културни институции мога да кажа, че институцията на архивите е най-важната. Тя съхранява знанието, съхранява историята, паметта на хората. Това е благородна дейност”, каза Никола Кадийски. По думите му хората трябва да се научат и да умеят да работят с документи. За читател на годината беше отличена Светла Александрова – Анева. Тя има най-много посещения в читалнята на Държавен архив – Кюстендил и е с най-много четени и преглеждани архивни документи.  \r\nЗа приятел на архива отличие получи Стефан Христов, който разпространява публикации на Държавен архив в специално създадена група в една от социалните мрежи. \r\nВенцеслав ИЛЧЕВ", "date": "2019.06.10", "title": "Кюстендил: Никола Кадийски беше отличен като дарител на Държавния архив в града за 2018 г."}
{"url": "http://www.focus-news.net/news/2019/06/10/2668356/ria-novosti-rusiya-prehvarli-razuznavatelni-samoleti-v-kuban-na-fona-na-ucheniyata-na-nato-v-cherno-more.html", "text": "В Кубан са прехвърлени самолети за далечно радиолокационно разузнаване А-50, съобщи началникът на пресслужбата на Южния военен окръг (ЮВО) Вадим Астрафиев, предава  РИА Новости . \r\n„Самолети А-50 от Военно-космическите сили (ВКС) на Русия са прехвърлени на едно оперативните летища в Краснодарска област“, уточни той. \r\nМашините ще извършват мониторинг на въздушната обстановка над Черно море на фона на мащабните учения на НАТО, които се провеждат на територията на редица причерноморски държави. \r\nТова ще позволи да бъдат предотвратени възможни инциденти с участието на граждански кораби и самолети, които могат да се окажат случайно в зоната на ученията на Алианса, отбеляза Астрафиев. \r\nДобавя се, че във въздушното пространство над неутралните води на Черно море А-50 ще бъдат съпровождани от изтребители Су-27СМ3. \r\nПревод и редакция:", "date": "2019.06.10", "title": "РИА Новости: Русия прехвърли разузнавателни самолети в Кубан на фона на ученията на НАТО в Черно море"}
{"url": "http://www.focus-news.net/news/2019/06/10/2668346/psihiatarat-d-r-veselin-gerev-izkrivenata-predstava-za-liberalizam-v-balgariya-neosaznato-raboti-v-polza-na-vliyanieto-na-islyamska-darzhava.html", "text": "Изкривената представа за либерализъм в България неосъзнато работи в полза на влиянието на „Ислямска държава“. Това каза за  Радио „Фокус“ – Пловдив  психиатърът д-р Веселин Герев в коментар на опита за терористичен акт от 16-годишния ученик в Пловдив. „Нашето общество стана много либерално. Допусна вътре в себе си, заради нехайството на политици, държава и различни организации, всякакви радикални елементи. Пример е Пазарджик, където се настани този радикален ислям, финансиран от арабските държави. Плащат на хора там да се обличат по този начин. Толкова ли държавата не може да си влезе в ролята? Този изкривен либерализъм ще ни доведе точно до такава ситуация, като тази в Пловдив“, коментира Герев. \r\nПсихиатърът посочи, че жертва на вербовка може да стане всеки един, който се чувства отхвърлен от обществото. „Когато човек е отхвърлен, той вече се чувства социално изритан,  чувства се асоциален тип. Когато вижда, че никой не го възприема сериозно, той е склонен вече да премине към крайности ,за да могат да го забележат, да влезе в полезрението, да разберат всички, че не е това, за което го мислят. Все по-често хора ще бъдат манипулирани да извършват някакви действия в името на нещо „добро“, каза още д-р Веселин Герев. \r\nПсихиатърът отправи и важни съвети към родителите. \r\n„Обръщайте поне един час на ден внимание на децата си, разговаряйте с тях, питайте ги какви проблеми имат, как може да им помогнете да ги разрешат. Това би създало предпоставка да имат доверие във вас, а не да ви възприемат като заплаха, като едни възрастни „терористи“, които ще се разправят с тях. Нека децата да разберат, че във ваше лице имат хора, които изпитват емпатия. Появи ли се емоционална дупка, тя веднага ще бъде запълнена от някакви други фактори, дали през интернет, дали през групи, злоупотреба с алкохол или наркотици. Целият този вакуум се запълва ужасно бързо и, както виждате, понякога с много неочаквани последствия“, каза Герев. \r\nТони МИХАЙЛОВ", "date": "2019.06.10", "title": "Психиатърът д-р Веселин Герев: Изкривената представа за либерализъм в България неосъзнато работи в полза на влиянието на „Ислямска държава“"}
{"url": "http://www.focus-news.net/news/2019/06/10/2668359/sport-bodurov-e-izbran-za-nomer-edno-v-tsska-prez-izminaliya-sezon.html", "text": "Привържениците на ЦСКА определиха капитана Николай Бодуров за най-добър играч през изминалия сезон 2018/2019. За него са гласували 26% от запалянковците на отбора. След Бодуров в класацията остават Тиаго Родригеш, Иван Турицов и Кристиян Малинов.", "date": "2019.06.10", "title": "Спорт: Бодуров е избран за номер едно в ЦСКА през изминалия сезон"}
{"url": "http://www.focus-news.net/news/2019/06/10/2668358/burgas-okrazhnata-prokuratura-otmeni-postanovlenie-s-koeto-be-otkazano-obrazuvaneto-na-dosadebno-proizvodstvo-za-postavyane-na-plakati-s-lika-na-adolf-hitler.html", "text": "Окръжна прокуратура – Бургас отмени постановление на Районната прокуратура в града (от 04.06.2019 г.), с което е отказано образуването на досъдебно производство, за това, че на 19 срещу 20 април 2019 г. няколко лица са поставили 10 цветни плаката с лика на Адолф Хитлер и свастики. Плакатите са били поставени срещу сградата на Съдебната палата (входа на Апелативен съд и Апелативна прокуратура). Това съобщиха от пресцентъра на  Окръжна прокуратура - Бургас . В постановлението на Окръжна прокуратура – Бургас е посочено, че със залепването на плакати с лика на Адолф Хитлер, на фона на фашистка свастика, на горепосочените дати, т.е. в навечерието на неговата рождена дата, срещу сградата на Съдебната палата, т.е. мястото, където се правораздава, са засегнати сериозно нормите на нравствеността и представлява брутално неуважение към обществения ред и порядки. В този смисъл Окръжна прокуратура – Бургас счита за неправилни изводите на първоинстанционната прокуратура, за липса на данни за извършено престъпление, от което следва, че постановлението трябва да бъде отменено. \r\nПредвид обстоятелството, че на публично място са поставени отличителни знаци и символи на фашистка идеология, следва да бъде преценено дали тези действия не съставляват проповядване на фашистка идеология, т.е. дали са налице данни за извършено престъпление по чл.108, ал.1 от НК. Такава преценка, съобразно разпоредбата на чл.411, ал.1, т.1 от НПК следва да се извърши от компетентната Специализирана прокуратура. \r\nЕто защо, Окръжна прокуратура – Бургас отменя постановлението на Районна прокуратура – Бургас за отказ да бъде образувано досъдебно производство и изпраща преписката на компетентната Специализирана прокуратура.", "date": "2019.06.10", "title": "Бургас: Окръжната прокуратура отмени постановление, с което бе отказано образуването на досъдебно производство за поставяне на плакати с лика на Адолф Хитлер"}
{"url": "http://www.focus-news.net/news/2019/06/10/2668357/faz-misiyata-na-germanskiya-vanshen-ministar-v-teheran-zavarshi-bez-konkretni-rezultati.html", "text": "\"Спасителната мисия\" на министъра на външните работи на ФРГ Хайко Маас за спасяване на споразумението за ядрената програма на Иран завърши без конкретни резултати, отбелязва германският национален ежедневник  Die Frankfurter Allgemeine Zeitung . \r\nСлед преговорите в Техеран между Маас и иранския му колега Мохамад Джавад Зариф няма постигнат напредък - и двете страни се обявиха за запазване на ядрената сделка от 2015 г., което предвижда предотвратяване на създаването на атомна бомба от страна на Иран в замяна на икономически изгоди. Маас обеща, че Германия ще продължи да работи за изпълнението на задълженията си.  Тереза Герова", "date": "2019.06.10", "title": "FAZ: Мисията на германския външен министър в Техеран завърши без конкретни резултати"}
{"url": "http://www.focus-news.net/news/2019/06/10/2668360/pazardzhik-riosv-proveri-tri-signala-za-zamarsyavane-na-reki-v-regiona.html", "text": "Девет сигнала са постъпили на „зеления телефон“ на Регионалната инспекция по околната среда и водите (РИОСВ) в Пазарджик и по електронната поща. От тях три са за замърсяване на реки, съобщиха за  Радио „Фокус“ – Пазарджик  от РИОСВ. Първият е за река Стрелчанска Луда Яна, която тече бяла като айран. Вследствие на дъждовете, изхвърлената фракция от фирма в Мали Кладни дял се стича директно в реката. Извършена е проверка в присъствието на сигналоподателя. При направения оглед на обекта не се е установило изтичане на производствени отпадъчни води към река Меде дере. Взети са водни проби от реката, преди и след кариерата и от река Стрелчанска Луда Яна в гр. Стрелча. Вторият е за река Фотиновска в Родопите, която тече в необичаен цвят, а от водата се носи неприятна миризма. Извършена е проверка в присъствието на кмета на село Фотиново. Констатирано е заустване на отпадъчни води от кравеферма встопанския двор на село Фотиново в канализационната система на селото. Дадени са предписания на Община Батак да открие процедура заиздаване на разрешително за заустване от БДИБР за канализационна система на село Фотиново. На земеделския производителе предписано, да прекрати връзката на кравефермата с канализационната система и да изгради торохранилище за отпадните торови маси. Третият от сигналите е за реката в село Бяга, която е цялата в пяна. Извършен е оглед на река Стара, замерени са моментните показателина водата. Изготвени са два констативни протокола към две фирми за взети водни проби за анализ наотпадъчните води. Няма установено аварийно или залпово заустване на отпадъчни води от двата оператора. \r\nВаня НИКОЛОВА", "date": "2019.06.10", "title": "Пазарджик: РИОСВ провери три сигнала за замърсяване на реки в региона"}
{"url": "http://www.focus-news.net/news/2019/06/10/2668363/mrrb-863-finansovi-korektsii-sa-nalozheni-na-proekti-po-operativna-programa-regioni-v-rastezh.html", "text": "Залагане на неправомерни критерии за подбор, методика или показатели за възлагане са най-често констатираните нарушения при подготовка и провеждане на процедури за избор на изпълнители по обществени поръчки по проекти, финансирани със средства от Оперативна програма „Региони в растеж“ 2014-2020. Това съобщиха от пресцентъра на  Министерството на регионалното развитие и благоустройството . Пропуските се допускат основно при административната подготовка на тръжната документация.  \r\nДо момента са установени пропуски и са регистрирани общо 863 нередности, като текущо приспаднатите суми по програмата към 10.06.2019 г. са в размер на 22,6 млн. лв.  \r\nПо наложените корекции от страна на бенефициентите са инициирани 559 съдебни административни производства. До този момента с влязло в сила решение на съда в полза на Министерството на регионалното развитие  и благоустройството са завършили 131 от тях. 7 дела са в полза на жалбоподателя.  \r\nФинансови корекции за същите нарушения са наложени и на Столична община като към днешна дата приспаднатата сума е в размер на около 1,6 млн. лв.  \r\nОсновна функция по контрол на Управляващия орган на ОП „Региони в растеж“ е да следи за правилното разходване на средствата от европейската солидарност, за които е отговорен. В изпълнение на задълженията си за гарантиране на прозрачното, законосъобразно и равнопоставено прилагане на правилата и нормите при усвояването на европейски средства Управляващият орган извършва проверки на възлаганите от бенефициентите обществени поръчки. Чрез механизма за налагане на финансови корекции в резултат от установени нарушения се цели да не се допусне извършването на разход, който е незаконосъобразен. Финансовите корекции са и инструментът, с който може да се отстрани пропуск в бюджета, причинен от допусната грешка.", "date": "2019.06.10", "title": "МРРБ: 863 финансови корекции са наложени на проекти по Оперативна програма \"Региони в растеж\""}
{"url": "http://www.focus-news.net/news/2019/06/10/2668366/sofiya-dvizhenieto-v-rayona-na-14-km-na-avtomagistrala-trakiya-v-posoka-stolitsata-e-zatrudneno-poradi-avariral-tezhkotovaren-avtomobil.html", "text": "Движението в района на 14 км на автомагистрала „Тракия“ в посока София е затруднено поради аварирал тежкотоварен автомобил. Това съобщиха от  Агенция „Пътна инфраструктура“ . Няма пострадали хора при инцидента. Служители на ОДМВР- София са на място и регулират трафика.", "date": "2019.06.10", "title": "София: Движението в района на 14 км на автомагистрала „Тракия“ в посока столицата е затруднено поради аварирал тежкотоварен автомобил"}
{"url": "http://www.focus-news.net/news/2019/06/10/2668364/ombudsmanat-maya-manolova-firmite-za-barz-kredit-se-prevrashtat-vav-firmi-za-barz-krah-na-grazhdanite.html", "text": "От мен като омбудсман се очаква да защитя гражданите, защото за част от тях плащането на огромни лихви, разноски, обезщетения и неустойки е непосилно. Много от хората изпадат във финансовото блато, застрашени са от финансово изключване, заради лавинообразното нарастване на дълговете им. Така от моментно решение в труден за гражданите финансов момент, фирмите за бърз кредит се превръщат във фирми за бърз крах за тях. Това каза омбудсманът Мая Манолова по време на инициираната от нея в институцията кръгла маса по проблемите на гражданите с фирмите за бързи кредити, съобщиха от пресофиса на  омбудсмана .  \r\n„През последните седмици имаме жалби и от адвокати, и от магистрати със систематизиране на проблемите, с които се сблъскват в своята практика. Става дума за сериозни нарушения от страна на фирмите за бързи кредити, на заобикаляне на закона и включване в договорите за бързи кредити на най-разнообразни неравноправни клаузи“, каза Манолова.  \r\nПо думите ѝ форумът има за цел не само да „алармира за проблемите“, но и да се набележат мерки за тяхното преодоляване, включително да се обърне внимание и на Асоциацията за отговорно небанково кредитиране за тяхното съществуване. \r\nНа дискусията бяха цитирани данни на БНБ, според които 2 млрд. 522 млн. са отпуснатите кредити за първото тримесечие. Пак по нейни данни 200 млн. лева са т.нар. лоши кредити или забавените за връщане такива. \r\n„Това число обаче не трябва да се приема еднозначно, тъй като една голяма част от тези кредити се продават на колекторски фирми. По данни на асоциацията на колекторите, 19 % от необслужените кредити, които са продадени на фирми за събиране на вземания, идват именно от бързи кредити“, посочи Манолова.  \r\nПроблемът с необслужените кредити е в първата тройка, заедно със сложната геополитическа ситуация и с киберпрестъпността, от рисковете за 2019 г. пред финансовите системи на Еврозоната, посочва Европейската централна банка. \r\n„България е в топ 5 на страните от ЕС по лоши кредити. За 2018 г. необслужените кредити са на стойност 800 млн., като 600 млн. от тях са потребителски от физически лица“, цитира статистика общественият посредник.        \r\nОмбудсманът припомни, че сред мерките, които институцията е предприела, за да защити гражданите, е законопроектът, изготвен заедно с магистрати, адвокати и граждански организации и внесен преди повече от 4 месеца в Народното събрание за промени в Гражданско процесуалния кодекс. Неговата цел е въвеждането на задължение за съда в заповедното производство да следи служебно за неравноправни клаузи в договорите. Така всичките огромните лихви, неустойки и обезщетения ще бъдат отменени като нищожни от българските съдилища. \r\nОбщественият защитник подчерта, че до две седмици в институцията ще представи законопроект за частния фалит, който ще бъде още една възможност за гражданите, които са изпаднали във финансова безтегловност и нямат перспектива пред себе си и своите семейства, да получат втори шанс. \r\n„Много задълбочено и от дълго време работим с колегите за такъв закон. Ще го внесем в парламента и ще упражним натиск за приемането му от народните представители. Разбира се, преди това ще направим обсъждания с отговорните институции“, каза още омбудсманът. \r\nМанолова припомни, че миналата година концепцията на този законопроект е била широко обсъдена с представители на работодателски организации, синдикати, различни министерства, банковата асоциация, депутати. \r\n„Очакват се и конкретни действия от Комисията за защита на потребителите (КЗП). Те имат правомощието да внасят колективни искове, решенията, по които след това са задължителни и за взаимоотношенията на всеки един гражданин, нищо че не е участвал в този иск, с фирми за бързи кредити“, отбеляза Манолова. \r\nТя беше категорична, че внимателно ще прецени с екипа си необходимостта от внасяне на допълнителни законодателни предложения и даде за пример въвеждането на лицензионен режим на фирмите за бързи кредити и оперативен контрол върху тяхната дейност. \r\nНа форума подробно бе обяснено какви са проблемите на хората с фирмите за бързи кредити. Те често имат неустойка за неосигуряване на поръчител, който трябва да взима например 7 пъти по-високо възнаграждение от минималната заплата. Друг проблем е осигуряването на банковата гаранция, която е ясно, че не могат да получат предвид ниското социално положение на кредитоискателя. \r\n„Абсурдно е искането за предоставяне на поръчител или банкова гаранция в тридневен срок след отпускането на кредита.  Т.е. фирмата изначало е наясно, че няма как да бъде изпълнено едно такова условие“, коментира омбудсманът и допълни, че това е начин за увеличаване на възнаградителната лихва. \r\nПо думите ѝ честа практика на фирмите за бързи кредити е да включват т. нар. пакети с допълнителни услуги, които са още един начин за увеличаване на същата тази възнаградителна лихва, както и начин да се прескочи в някои случаи многократно годишния процент на разходите по един кредит. \r\nСред другите проблеми, които открои Манолова, бяха взимането на такса за извънсъдебно събиране на кредита, което според омбудсмана означава, че тези фирми искат от хората предварително да си платят за това, че ще ги притесняват по телефона, с писма, вкъщи, на работното им място, а също и че взимат такси за домашно посещение. \r\n„Имаме оплаквания от граждани за несъразмерно високи застрахователни премии“, каза общественият защитник и като даде пример, че за кредит от 2 000 лв., се иска 1 540 лв.  застраховка, която при това важи само в рамките на една седмица. \r\nМанолова беше категорична, че изброените примери са в нарушение на правилата и трябва да бъдат не само преустановени, но и санкционирани. Според нея проблемът е в липсата на контрол върху фирмите за бързи кредити, защото единственият орган, които ги контролира, е Комисията за защита на потребителите, но тя няма как да контролира ежедневно близо 100 фирми в сектора. \r\nОмбудсманът акцентира още, че за да бъде упражнявана такъв вид дейност, е необходимо лицензиране на фирмите за бързи кредити, което БНБ би могла да издава.", "date": "2019.06.10", "title": "Омбудсманът Мая Манолова: Фирмите за бърз кредит се превръщат във фирми за бърз крах на гражданите"}
{"url": "http://www.focus-news.net/news/2019/06/10/2668365/ministar-rosen-zhelyazkov-shte-dade-brifing-sled-sreshta-s-prevozvachite-i-novite-evrodeputati-za-paketa-za-mobilnost-i.html", "text": "Министърът на транспорта, информационните технологии и съобщенията Росен Желязков ще даде брифинг след проведена среща с представители на превозвачите и новоизбраните български членове на Европейския парламент. Това съобщиха от пресцентъра на  министерството . Основната тема на разговорите бяха предстоящите действия и съвместните стъпки по \"Пакета за мобилност\" I.  \r\nБрифингът ще се проведе от 17.00 ч. в сградата на Министерството на транспорта, информационните технологии и съобщенията на ул. Дякон Игнатий 9.", "date": "2019.06.10", "title": "Министър Росен Желязков ще даде брифинг след среща с превозвачите и новите евродепутати за \"Пакета за мобилност\" I"}
{"url": "http://www.focus-news.net/news/2019/06/10/2668368/hristo-smolenov-ekspert-po-antiterorizam-opasyavam-se-che-v-plovdiv-e-bil-podgotvyan-mnogotselevi-teroristichen-akt.html", "text": "Опасявам се, че в Пловдив е бил подготвян многоцелеви терористичен акт. Това каза в интервю за  Агенция „Фокус“  експертът по антитероризъм Христо Смоленов във връзка с радикализираното 16-годишно момче от Пловдив. „Допускам, че в тази операция, подготвена от джихадистите, е имало контрольор, който би следвало да бъде търсен и дай Боже намерен. Нещата са твърде сериозни, за да ги отминаваме с лека ръка. Не говоря в никакъв случай за прекомерна строгост спрямо самото момче. То очевидно е един неукрепнал умен младеж, стремящ се по някакъв начин да се изяви или да избие комплекс може би от развитие на отношенията му в училище. Сериозни психолози се занимават с него. Тези, които видях днес по телевизията, ми направиха добро впечатление“, допълни още Смоленов. „Факт е, че от около месец с това момче работи психолог по настояване на майката, която е проявила загриженост. От друга страна бащата е имал доблестта и далновидността да оповести специалните служби. С това сигурно е спасил живота на детето. Искам да сме наясно, че тук не става дума за каквато и да било мнима заплаха. Тя е истинска. Българското общество дължи на семейството на това момче всемерна солидарност и подкрепа. С жеста на алармиране на службите родителите не само са спасили живота на детето, но може би и на много други невинни жертви“, допълни още експертът. По думите му проблемът с радикализираното момче е социално-политически и граничи с кризисна ситуация, за която трябва да се бие тревога.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.10", "title": "Христо Смоленов, експерт по антитероризъм: Опасявам се, че в Пловдив е бил подготвян многоцелеви терористичен акт"}
{"url": "http://www.focus-news.net/news/2019/06/10/2668362/fokus-makedoniya-albanskiyat-prezident-otlozhi-mestnite-izbori-v-stranata.html", "text": "Албанският президент Илир Мета отложи местните избори в Албания, които бяха насрочени за 30 юни, на основание, че това е единственият начин да се избегне евентуална ескалация на ситуацията в страната, която, според него, може да прерасне в граждански конфликт, предава македонският  „Фокус“ . \r\n„Като държавен глава и символ на единството на народа, смятам че в момента има сериозна заплаха за обществената сигурност, демократичната стабилност и обществения мир в страната“, заяви Мета. \r\nПревод и редакция:", "date": "2019.06.10", "title": "„Фокус“ (Македония): Албанският президент отложи местните избори в страната"}
{"url": "http://www.focus-news.net/news/2019/06/10/2668370/montana-sadat-nalozhi-1000-lv-globa-na-targovski-konsultant-za-sastavyane-na-falshivi-dokumenti-kam-dogovori-s-mobilen-operator.html", "text": "Съдътв Монтана наложи 1000 лв. глоба на търговски консултант за съставяне на фалшиви документи към договори с мобилен оператор. По обвинителен акт на Районна прокуратура – Монтана съдът е признал за виновен подсъдимия И.Д. за извършено от него престъпление по чл. 310, ал. 2, вр. ал. 1, вр. чл. 309, ал.1 от НК. Това съобщиха от  Апелативна прокуратура София .  \r\nНа 07.07.2017 г., в качеството си на длъжностно лице – търговски консултант в магазин към мобилен оператор в град Монтана, той е съставил неистински частни документи - приложения към два договора. Подсъдимият употребил ги пред централното управление на търговското дружество, като по този начин доказал наличие на правно отношение между фирмата и физическото лице. Съдът е освободил И.Д. от наказателна отговорност и му наложил глоба в размер на хиляда лева.", "date": "2019.06.10", "title": "Монтана: Съдът наложи 1000 лв. глоба на търговски консултант за съставяне на фалшиви документи към договори с мобилен оператор"}
{"url": "http://www.focus-news.net/news/2019/06/10/2668369/sliven-kmetat-stefan-radev-nagradi-uchastnitsite-v-konkursa-imam-biznes-ideya.html", "text": "Кметът на Сливен Стефан Радев награди участниците в  онлайн конкурса за млади предприемачи на тема „Имам бизнес идея!“. Това съобщиха от пресцентъра на  Община Сливен .   \r\nИнициативата бе част от кампанията на Европейската комисия „Европа в моя регион“. В надпреварата за област Сливен се включиха дванадесет млади предприемачи от градовете Сливен, Шивачево и Белослав. Конкурсът се реализира онлайн чрез социалната мрежа Facebook. \r\nАвторите на първите две бизнес идеи, които получиха най-голяма подкрепа в социалната мрежа под формата на харесвания, са  Калоян Матеков, съвместно с Християн Цанев, които събраха 290 харесвания за своята бизнес идея, следвани от Димитър Димитров, който получи 179 харесвания. Грамотите и наградите им връчи кметът на община Сливен Стефан Радев, който ги поздрави за успеха, с пожелание да продължават да реализират идеите си. „Млади приятели, много ми е приятно, че съм сред вас на такова мероприятие, свързано с нови бизнес идеи. Всички знаете, че нашият град е люлката на индустрията в България, на предприемачеството в по-организиран и голям мащаб. Вие сте наследници на много, много предприемчиви хора. За съжаление предприемачеството у нас преди години беше почти невъзможно, но сега не е така. Светът е много по-отворен, ние сме много по-свободни. За това всички вие имате възможност да се възползвате и да материализирате тези идеи. Много е хубаво, че се включвате в такива инициативи, следвайте този път и надграждайте знанията си. Поздравявам ви“, се обърна към младежите кметът. \r\nНагради и грамоти получиха още Христина Соколова, Кристиан Иванов, Павлина Теодорова, Йоанна Добрева, Калояна Тодорова, Станислава Славова, Панайот Максимов, Юра Максимова и Атанас Атанасов. \r\nНа събитието присъстваха заместник-кметът по икономическото развитие Стоян Марков, учители и ученици. \r\nКампанията бе насочена към лица на възраст от 14 до 18 години и се реализира съвместно с учебните заведения от Сливенска област. Основната цел бе да се насърчи предприемачеството сред подрастващите, както и обмяната на опит и идеи между младежи от различни населени места и учебни заведения. \r\nГрамотите и предметните награди на участниците са осигурени от Дирекция „Централно координационно звено“ към администрацията на Министерски съвет. \r\nОбластен информационен център Сливен е част от Мрежата от 27 областни информационни центъра за популяризиране на Европейските структурни и инвестиционни фондове, създадени с финансовата подкрепа на Оперативна програма „Добро управление“ 2014-2020, съфинансирана от Европейския съюз чрез Европейския социален фонд.", "date": "2019.06.10", "title": "Сливен: Кметът Стефан Радев награди участниците в конкурса „Имам бизнес идея!“"}
{"url": "http://www.focus-news.net/news/2019/06/10/2668372/nikolinka-koleva-trenyor-po-sportni-tantsi-v-poslednite-godini-sportnite-tantsi-nabirat-vse-po-golyama-populyarnost-sred-mladezhite-vav-velikotarnovska-oblast.html", "text": "Все по-голяма популярност сред младежите от Великотърновска област набират спортните танци. Това каза треньорът и собственик на клуб по спортни във Велико Търново Николинка Колева по време на пресконференция, предаде репортер на  Радио „Фокус“ – Велико Търново . Тя допълни, че само за последните две години в ръководената от нея школа са се записали над 100 нови деца. Най-малките са на възраст 4-5 години. „Мисля, че интересът към спортните танци в региона е на добро ниво. Ограничени са момчетата, но тези, които се записват на спортни танци са много дисциплинирани и трудно се отказват, докато при момичетата не е така – те са повече, но се и отказват по-често. Спортът е за интелигентни хора, не е за всеки. Скъп е, трябват много средства  за костюми, обувки, ходене по състезания. Не всеки може да си го позволи, но определено има хора, които са много отдадени“, коментира още треньорът. Тя допълни и, че спортните танци помагат много за развитие на дисциплинираност, борбеност, работа в екип и са полезни както за малките, така и за големите. \r\nЛуиза ТРАНЧЕВА", "date": "2019.06.10", "title": "Николинка Колева, треньор по спортни танци: В последните години спортните танци набират все по-голяма популярност сред младежите във Великотърновска област"}
{"url": "http://www.focus-news.net/news/2019/06/10/2668373/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-yuni.html", "text": "„Софийска вода” временно ще прекъсне водоснабдяването в някои части на столицата на 12 юни. Това съобщиха от пресцентъра на  дружеството . Във връзка с изпълнение на инвестиционен проект за подмяна на уличен водопровод на ул. „Обрадовски път“ кв. „Бенковски“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Глас народен“ от ул. „Единство“ до ул. „Долна махала“ \r\nул. „Обрадовски път“ от ул. „Селска поляна“ до ул. „Глас народен“", "date": "2019.06.10", "title": "„Софийска вода” временно ще прекъсне водоснабдяването в някои части на столицата на 12 юни"}
{"url": "http://www.focus-news.net/news/2019/06/10/2668367/afp-tramp-zaplashi-kitay-s-novi-sanktsii-ako-si-dzinpin-ne-pregovraya-s-nego-v-yaponiya.html", "text": "Президентът на САЩ Доналд Тръмп съобщи в понеделник, че очаква да успее да разговаря с китайския си колега Си Дзинпин на предстоящата среща на високо равнище на Г-20 в Япония и предупреди, че ако срещата помежду им не се състои, Вашингтон ще наложи нови наказателни мита на китайските стоки, предава  AFP . \r\nНа отговор на въпрос на телевизионния канал CNBC, дали ако Си не се яви на срещата по-късно този месец в Япония това ще доведе до влизането в сила на ново увеличение на митата върху китайските стоки, американският държавен глава отговори: „Да, ще доведе“. \r\nОсвен това, по неговите думи, срещата е „насрочена“ и Си „най-вероятно ще дойде“. \r\nСъщевременно, говорителят на китайското външно министерство отбеляза, че „към момента няма информация“ за насрочени преговори между Тръмп и китайския президент. \r\nПревод и редакция:", "date": "2019.06.10", "title": "AFP: Тръмп заплаши Китай с нови санкции, ако Си Дзинпин не преговрая с него в Япония"}
{"url": "http://www.focus-news.net/news/2019/06/10/2668375/smolyan-vstapitelna-preskonferentsiya-po-proekt-sazdavane-na-dneven-tsentar-za-podkrepa-na-litsa-s-razlichni-formi-na-dementsiya-i-tehnite-semeystva-v-gr-smolyan-shte-se-provede-v-obshtinata-na-12-yuni.html", "text": "Встъпителна пресконференция по проект „Създаване на дневен център за подкрепа на лица с различни форми на деменция и техните семейства в гр. Смолян“, който се осъществява с финансовата подкрепа на ОП „Региони в растеж“ 2014 -2020 г., ще се проведе в зала 247 в Община Смолян от 11.00 часа на  12 юни (сряда). Това съобщиха от пресцентъра на  Общината . Общата стойност на проекта е 553 159.32лв. с ДДС, а продължителността на предвидените дейности - 24 месеца. \r\nПодробности са публикувани на сайта на Община Смолян:  .", "date": "2019.06.10", "title": "Смолян: Встъпителна пресконференция по проект „Създаване на дневен център за подкрепа на лица с различни форми на деменция и техните семейства в гр. Смолян“ ще се проведе в Общината на 12 юни"}
{"url": "http://www.focus-news.net/news/2019/06/10/2668376/hristo-enchev-izpalnitelna-agentsiya-prouchvane-i-poddarzhane-na-reka-dunav-v-ruse-e-obyavena-parva-stepen-na-opasnost-ot-zalivane-na-dunav.html", "text": "В Русе е обявена първа степен на опасност от заливане на Дунав. Това каза за  Агенция „Фокус“  директорът на Дирекция „Хидрология и хидрометеорология” към Изпълнителна агенция „Проучване и поддържане на река Дунав” Христо Енчев. „Започнало е спадане на нивата на реката и за това няма опасност от заливане на брега“, заяви Христо Енчев.  \r\nГлавният специалист по „Хидрология и хидрометеорология“ Венцислав Кадиев посочи, че в момента нивото на река Дунав в Русе е 705 см, което показва, че се е покачило за последните 24 часа с 20 см.  „Фокус“ припомня:   По данни на експертът от Комисия по устройство на територията, местно развитие, инвестиции и транспорт към Община Лом Борислав Борисов нормалното ниво на река Дунав е до 700 см, а трета степен на „Опасност от преливане“ се въвежда при ниво от 820 см. \r\nИрина ИВАНОВА", "date": "2019.06.10", "title": "Христо Енчев, Изпълнителна агенция „Проучване и поддържане на река Дунав” : В Русе е обявена първа степен на опасност от заливане на Дунав"}
{"url": "http://www.focus-news.net/news/2019/06/10/2668377/bivsh-sluzhitel-v-odmvr-montana-e-predaden-na-sad-za-prisvoyavane-na-chuzhdi-veshti-chrez-sastavyane-na-razhodni-vedomosti-s-nevyarno-sadarzhanie.html", "text": "Районна прокуратура – Монтана е внесла за разглеждане в съда обвинителен акт срещу П.М. за извършено от него престъпление по чл. 202, ал. 1, т. 1, вр. чл. 201, вр. чл. 311, ал. 1, вр. чл. 26, ал. 1 от НК. Това съобщиха от  Апелативна прокуратура София . От 2014 г. обвиняемият М. работел на трудов договор в „Управление на собствеността и социални дейности“ при ОД МВР гр. Монтана, като към м. февруари 2017 г. заемал длъжността „младши специалист“ (завеждащ служба „Вещева“ и домакин). Съгласно подписаната от него трудова характеристика, служителят на тази длъжност е МОЛ, води отчетността н активите и подготвя документите за приходи и разходи по счетоводни сметки и параграфи и ги подава за осчетоводяване във финансовите звена.  \r\nПрез м. декември 2017 г. директорът на ОД на МВР гр. Монтана възложил извършване на проверка във връзка с получен сигнал срещу служител в звено „Автотранспорт“. В него се твърдяло за несъвпадения между разходни ведомости за извършени ремонти на служебни автомобили, дадени акумулаторни батерии и автомобилни гуми и предоставени за тях месечни отчети.  \r\nБило установено, че обвиняемият М. присвоил чужди вещи - собственост на ОД на МВР гр. Монтана, като за целта, в качеството му на длъжностно лице, съставил официални документи, с които удостоверил неверни обстоятелства. Общата стойност на предмета на престъплението – акумулатори, накладки, гуми и др., възлизат на 1176,12 лева. П.М. изписвал разходни ведомости, в които посочвал конкретни консумативни материали за служебни автомобили.  \r\nВ хода на досъдебното производство, както от свидетелските показания, така и от извършените графически експертизи, е било установено, че подписите във въпросните ведомости, в графата „Сдал“ били положени от обвиняемия М., докато за „Приел“ не са на лицата, посочени в документите.  \r\nПредстои наказателното производство срещу П.М. да продължи в съда.", "date": "2019.06.10", "title": "Бивш служител в ОДМВР-Монтана е предаден на съд за присвояване на чужди вещи чрез съставяне на разходни ведомости с невярно съдържание"}
{"url": "http://www.focus-news.net/news/2019/06/10/2668379/sofiya-chetirima-mazhe-sa-zadarzhani-za-napadenie-v-gradskiya-transport.html", "text": "Четирима мъже са задържани за нападение в градския транспорт. Това съобщиха от пресцентъра на  Прокуратурата .  \r\nНа 08 юни около 08.05 часа в  кв. „Суходол“, бул. „Околовръстен път“, на спирка МГТ „Суходол“, в автобус на градския транспорт, движещ се по линия № 111, те са извършели непристойни действия, грубо нарушаващи обществения ред и изразяващи явно неуважение към обществото. Извършителите демонстрирали буйно поведение, като при направена им забележка от страна на присъстващия свидетел М. го нападнали, като му нанесли множество удари по главата и тялото. Деянието се отличава с изключителен цинизъм – извършителите не преустановили агресивното си поведение и при пристигане на място на служители на 06 РУ СДВР, като отправили и към тях обидни реплики и заплахи. Същевременно се заканили и на водача на превозното средство с думите: „Ти ще отнесеш всичко! Ще ви избием всичките!“ \r\nВ хода на разследването е установено, че извършители на описаното по-горе деяние са лицата Ю. Костов (на 27 години), С. Иванов (на 30 години), О. Руменов (на 21 години) и В. Стойчев (на 30 години). Изготвено е постановление за привличането им към наказателна отговорност, като им е повдигнато обвинение за престъпление по чл. 325, ал. 2, вр. ал. 1, вр. чл. 20, ал. 2, вр. ал. 1 НК. \r\nПредвид високата обществена опасност на деянието, наблюдаващият прокурор е постановил задържане на обвиняемите за срок до 72 часа, като е разпоредено привеждането му в сградата на СРС на 11 юни 2019 г. – за разглеждане на искане за вземане спрямо него на мярка за неотклонение „Задържане под стража“.", "date": "2019.06.10", "title": "София: Четирима мъже са задържани за нападение в градския транспорт"}
{"url": "http://www.focus-news.net/news/2019/06/10/2668374/edi-rama-otgovori-na-albanskiya-prezident-mestnite-izbori-shte-se-provedat-na-30-yuni.html", "text": "Албанският премиер Еди Рама отговори на решението на президента да отмени постановлението за провеждане на избори на 30 юни, предава най-големият албански телевизионен канал  Top Channel . \r\nНа представянето на кандидата за кмет на Берат от неговата партия, министър-председателят бе категоричен, че местният вот ще се състои на 30 юни. \r\n„Протестът е отчаяно усилие от страна на тези, които ще загубят. Изборите на 30 юни ще се проведат и тези избори не принадлежат на президента или на опозицията. Тяхната цел е да унищожат изборите“, каза Рама. \r\nТой добави, че Случай 339 е следа, а не доказателство: „Билд не извърши никакво разследване. Къде взеха лентата за наблюдение? Те не искат справедливостта да бъде еднаква за всички. Социалистическата партия има недостатъци, но ние сме на правилната страна на историята“, заяви албанският премиер, като нарече лидерите на опозицията отчаяна група, която иска Албания да се отдалечи от Европа. \r\nПревод и редакция:", "date": "2019.06.10", "title": "Еди Рама отговори на албанския президент: Местните избори ще се проведат на 30 юни"}
{"url": "http://www.focus-news.net/news/2019/06/10/2668381/pazardzhik-silno-natovaren-e-trafikat-po-patya-pazardzhik-plovdiv.html", "text": "Силно натоварен е трафикът по пътя Пазарджик-Пловдив, предаде репортер на  Радио „Фокус“ – Пазарджик . Движат се много леки и товарни автомобили. Полицейски патрули са разположени на изхода на Пазарджик в посока Пловдив и близо до разклона за село Цалапица. Много от шофьорите предприемат рисковани изпреварвания, които създават опасност от инциденти. \r\nВаня НИКОЛОВА", "date": "2019.06.10", "title": "Пазарджик: Силно натоварен е трафикът по пътя Пазарджик-Пловдив"}
{"url": "http://www.focus-news.net/news/2019/06/10/2668382/sofiya-vazstanoveno-e-normalnoto-dvizhenie-v-rayona-na-14-km-na-avtomagistrala-trakiya-v-posoka-stolitsata.html", "text": "Авариралият тежкотоварен автомобил в района на 14 км на автомагистрала „Тракия“ в посока София е преместен от пътното платно. Движението е възстановено в нормален порядък. Това съобщиха от  Агенция „Пътна инфраструктура“ .", "date": "2019.06.10", "title": "София: Възстановено е нормалното движение в района на 14 км на автомагистрала „Тракия“ в посока столицата"}
{"url": "http://www.focus-news.net/news/2019/06/10/2668371/rse-makedoniya-matyu-palmar-i-aleksandar-vuchich-provedoha-otvoren-razgovor-za-dialoga-mezhdu-belgrad-i-prishtina.html", "text": "Заместник-помощник държавният секретар на САЩ Матю Палмър се срещна в Белград със сръбския президент Александър Вучич, с когото обсъди диалога за нормализиране на двустранните отношения с Косово, предава  Радио „Свободна Европа“  в македонската си редакция.  \r\nПалмър заяви, че САЩ продължават да подкрепят диалога, който, според него, е от решаващо значение за бъдещето на региона и за отварянето на пътищата на двете страни към членство в Европейския съюз. \r\n„Считаме митата за пречка и бихме искали да бъдат премахнати или преустановени, което ще позволи на всички страни да се върнат на масата за преговори и да постигнат споразумение, което ще подкрепи европейското бъдеще на всички граждани на Сърбия и Косово, и на Западните Балкани като цяло“, подчерта американският дипломат.  \r\nНа свой ред Вучич заяви, че оценява откритостта на разговора с Палмър, което – съгласно думите му, не е лесно, защото позициите на САЩ и Сърбия са различни, тъй като Вашингтон признава Косово за независима държава. \r\nВучич обаче изрази съгласие с Палмър, че само чрез диалог, преговори и взаимно уважение може да се постигне решение. Той отрече обвинението, че Сърбия е използвала митата като претекст да прекрати диалога с Косово.   Тереза Герова", "date": "2019.06.10", "title": "РСЕ (Македония): Матю Палмър и Александър Вучич проведоха „отворен разговор“ за диалога между Белград и Прищина"}
{"url": "http://www.focus-news.net/news/2019/06/10/2668383/mladite-v-bsp-mladezhkata-energiya-i-splotenostta-shte-dovedat-bsp-do-silni-rezultati-na-mestnite-izbori.html", "text": "Първо искам да поздравя всички младежи за неуморната работа по време на изминалата кампания за Европейски избори 2019 година. Искам да поздравя всички областни и общински структури за проведените мероприятия и инициативи. Очевидно всички усилия са допринесли за ръста в електоралната подкрепа на младите към БСП , който съм убеден, че ще продължим да увеличаваме. С тези думи председателят на Младежко обединение в БСП Николай Бериевски откри редовното заседание на Националния съвет, съобщиха от пресцентъра на  партията .  \r\nБериевски насочи вниманието на членовете към предстоящото най-голямото европейско събитие, на което България ще бъде домакин, а именно Летен лагер 2019 г. Той припомни, че лагерът ще се проведе в периода 29 юли - 4 август в Албена, където участие ще вземат над 800 делегати от цяла Европа.  \r\n\"Изключително съм горд, че именно ние ще бъдем домакини на това събитие, защото то дава изключителна възможност - проблемите на младите хора да бъдат върнати в дневния ред на Европа\", категоричен бе Бериевски.  \r\nПредседателят на Младежко обединение в БСП - София Петко Димитров направи изчерпателен анализ на кампанията за отминалите европейски избори, като изброи всички младежки мероприятия и инициативи, които се проведоха в рамките на месец май.  \r\n\"Кампанията ни \"Гласувай, има смисъл\" се проведе в почти всички области. Идеята на тази инициатива беше да припомним на младите хора, че всъщност от тях зависи много и бъдещето е в техните ръце. В Плевен се проведе среща дискусия със студенти от Медицинския университет в града. Във Варна младежите организираха среща с граждани и шествие в центъра на морската столица. В Пловдив област младежите организираха благотворителен турнир по канадска борба, в който се включиха много млади хора. В София се организира конференция Европа на младите, в която взеха участие над 200 души, представители на НПО сектора, синдикати и др.\" - така представи част от дейности на младите социалисти по време на кампанията Петко Димитров.  \r\nЗам. - председателят на младите социалисти Атанас Атанасов изтъкна като приоритет за бъдещата работа на обединението, предстоящите местни избори. Той категорично заяви, че именно младежката енергия, сила и обединеност ще бъдат водещи в победата на Българската социалистическа партия през есента. На заседанието бе обсъден и предстоящият за левицата ежегоден събор- Бузлуджа 2019 година, където Младежкото обединение в БСП отново има водеща роля.", "date": "2019.06.10", "title": "Младите в БСП:  Младежката енергия и сплотеността ще доведат БСП до силни резултати на местните избори"}
{"url": "http://www.focus-news.net/news/2019/06/10/2668361/d-r-siyka-cherneva-rzi-smolyan-dazhdovete-visokata-vlazhnost-i-buynata-rastitelnost-prez-proletta-sa-blagopriyatni-usloviya-za-povishavane-broya-na-karlezhite.html", "text": "Дъждовете, високата влажност и буйната растителност през пролетта са изключително благоприятни условия за повишаване броя на кърлежите. Това каза за  Радио „Фокус“ – Смолян д-р Сийка Чернева , директор на Дирекция „Надзор на заразните болести” в Регионална здравна инспекция (РЗИ) – Смолян. Тя поясни, че разпространението им е най-вече в неокосени и необработени открити тревни площи – паркове, градини, както и в широколистните гори с богата храстова растителност. „Най-често срещаните у нас инфекции, предавани чрез кърлежи са Марсилската треска и Лаймската борелиоза. През последните пет години в Смолянска област са регистрирани единични случаи на Лаймска болест, няма регистрирани други кърлежово-преносими инфекции. През изминалата 2018 г. са регистрирани само два случая на Лаймска болест“, обясни д-р Чернева. \r\nПо думите й кърлежово-преносимите инфекции се предават с участието на кърлежите и различни домашни и диви животни, които са техни гостоприемници. Човек се включва случайно в тази верига при пребиваване в природното огнище. Кърлежите стават активни със затопляне на времето, като най-благоприятни за тяхното развитие са април и май. През летните месеци, поради значителните горещини и оскъдните валежи, активността им намалява. Те предпочитат влажни и топли места. В края на август и септември активността им отново се повишава, каза още д-р Сийка Чернева. \r\nНели ГЕРГЬОВСКА", "date": "2019.06.10", "title": "Д-р Сийка Чернева, РЗИ – Смолян: Дъждовете, високата влажност и буйната растителност през пролетта са благоприятни условия за повишаване броя на кърлежите"}
{"url": "http://www.focus-news.net/news/2019/06/10/2668388/sport-manchestar-yunayted-otkaza-oferta-na-inter-za-romelu-lukaku.html", "text": "Ръководството на Манчестър Юнайтед е отхвърлило първата оферта на Интер за нападателя Ромелу Лукаку. Според \"Гадзета дело Спорт\" предложението е включвало трансферна сума плюс Иван Перишич. Белгиецът е една от основните трансферни цели на новия наставник на \"нерадзурите\" Антонио Конте. От \"Олд Трафорд\" обаче настояват да получат сума от порядъка на 75 милиона паунда, без в нея да има бартерна част с друг футболист. Самият Лукаку, който през миналия сезон отбеляза 12 гола, вече призна, че има желание да заиграе в Серия \"А\". Преди време 30-годишният Перишич бе трансферна цел на Манчестър Юнайтед, но сега хърватинът не влиза в плановете на Оле Гунар Солскяер.", "date": "2019.06.10", "title": "Спорт: Манчестър Юнайтед отказа оферта на Интер за Ромелу Лукаку"}
{"url": "http://www.focus-news.net/news/2019/06/10/2668387/aktsenti-v-sutreshniya-blok-dobro-utro-balgariya-na-radio-fokus-za-11-yuni.html", "text": "Българската агенция по безопасност на храните стартира засилени извънредни проверки по Черноморието. Къде, за какво ще се следи, какви са препоръките към гражданите в сутрешния блок „Добро утро, България“ на Радио „Фокус“ очаквайте д-р Татяна Николова, началник отдел в Дирекция „Контрол на храните“ към БАБХ с информация по темата. Каква е политическата обстановка и състоянието на партиите - на ГЕРБ преди промяната на устава, за която намекна вицепремиерът Томислав Дончев и на БСП след пленума и преди конгреса? Каква е стабилността на малката коалиция. По тези и още въпроси ще коментираме с проф. Антоанета Христова, политически психолог. До 23 юни продължават честванията, посветени на празника на град Ямбол. Какви интересни събития предстоят ще ни каже кметът Георги Славов. С него ще обсъдим и текущите проекти и какво следва след полученият първи транш от средства за доизграждане на новия болничен комплекс. Храмът „Рождество Богородично“ в град Симитли отбелязва 90-ата годишнина от своето освещаване. Сред различни събития и инициативи са ученическия конкурс „Моята църква“, представяне на сборник „Един живот в служба на Бога“ и много други. По повод храмовия празник на църквата, който е на 8 септември – Малка Богородица също се подготвят разнообразни събития, които за момента се пазят в тайна от организаторите им. Въпреки това колегата от Радио „Фокус“ – Пирин Ливия Нинова ще открехне завесата на честванията. Предстои представяне на последната поетична книга „Думите са скитници бохеми“ на доц. Добрин Паскалев, преподавател в Медицинския университет във Варна. Стихосбирката е издадена с подкрепата на Ректора на МУ-Варна и с логото на университета. Още информация по темата ще ни каже Диана Стоева от РФ Варна. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 11 юни, с водещ Елеонора Чолакова.", "date": "2019.06.10", "title": "Акценти в сутрешния блок „Добро утро, България“ на Радио „Фокус“ за 11 юни"}
{"url": "http://www.focus-news.net/news/2019/06/10/2668386/kyustendil-s-normalna-intenzivnost-e-trafikat-po-patishtata-v-oblastta-patnite-nastilki-sa-suhi.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по автомагистрала „Струма“, главен път Е-79 и пътя Радомир – Кюстендил ГКПП – „Гюешево” се осъществява без проблеми. Косене на трева и изрязване на храсти се извършват в сервитутата на пътя Кюстендил – ГКПП „Олтоманци”. Участъците са сигнализирани с пътни знаци. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Аварийно – възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси: падащи камъни,свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. \r\nВенцеслав ИЛЧЕВ", "date": "2019.06.10", "title": "Кюстендил: С нормална интензивност е трафикът по пътищата в областта, пътните настилки са сухи"}
{"url": "http://www.focus-news.net/news/2019/06/10/2668385/blagoevgrad-kmetat-na-gotse-delchev-vladimir-moskov-se-sreshtna-s-prezidenta-na-evropeyskata-federatsiya-po-mini-futbol-i-predsedatel-na-balgarska-asotsiatsiya-mini-futbol.html", "text": "Кметът на Община Гоце Делчев Владимир Москов се срещна с президента на Европейската федерация по мини футбол и председател на Българска асоциация Мини футбол – Борислав Александров. На срещата присъства и народният представител Богдан Боцев. Това съобщиха от пресцентъра на  Община Гоце Делчев .  \r\nПо време на срещата бяха обсъдени бъдещи съвместни инициативи за организиране на турнири на територията на общината. Целта е да се привлекат повече хора по спортните площадки и да се покаже, че футболът, макар и непрофесионален, може да бъде изключително атрактивен. \r\nМини футболът е най-масовият и динамичен спорт в България, Европа и Света в последните години. Той се практикува в свободното време от хора с различен социален статус, професия и интереси. Мини футболът е за всички – от най-добрите футболисти до любителите. Той е за тези, които обичат играта. Това е идеалният спорт, чрез който децата се запознават с особеностите на футбола и развиват техническите и тактическите си качества. Асоциацията има 20 регионални центъра, 850 отбора и над 20 000 състезатели. \r\nОчакванията на общинското ръководство са, че след стъпването на Асоциацията на територията на Гоце Делчев, играещите мини футбол ще станат много повече, а отборите все по-атрактивни и добри. \r\nАсоциацията по мини футбол е партньор на БФС и Министерството на младежта и спорта за развитие на футбола в свободното време и е член и съучредител на Европейската Мини Футболна Федерация.", "date": "2019.06.10", "title": "Благоевград: Кметът на Гоце Делчев Владимир Москов се срещна с президента на Европейската федерация по мини футбол и председател на Българска асоциация Мини футбол"}
{"url": "http://www.focus-news.net/news/2019/06/10/2668389/kyustendil-darzhavniyat-arhiv-v-grada-predstavi-dokumenti-i-snimki-po-povod-150-godini-ot-osnovavaneto-na-chitalishte-bratstvo.html", "text": "Държавният архив в Кюстендил представи документи и снимки по повод 150 години от основаването на читалище „Братство” в града, предаде репортер на  Радио „Фокус” – Кюстендил . Архивните материали бяха показани на няколко изложбени маси в сградата на института. Архивът съхранява над 270 папки с документи на читалище „Братство” от 1890 година до 2000 година. „Дейността на читалището преминава през много етапи, от създаването му през 1869 година, търпи промени в наименованието и има периоди на бездействие. От 1891 година започва една активна работа, без прекъсване”, каза Петър Шейков, началник на Държавен архив – Кюстендил.  \r\nПо думите му от 1896 година започват идеите за изграждане на нова читалищна сграда. Тя е открита през 1907 година, преди това са събирани много средства. В изложбата са представени документи за самата читалищна сграда – първият план за строеж на сградата, списък на дарителите за построяване на сградата. Представя се речта на Георги Ангелов – Друмохарски, който е инициатор и създател на първото читалище. Речта е от полагането на основния камък на сградата. Показани са снимки на първите председатели на читалището, както и афиш за откриване на новата читалищна сграда. Архивът предоставя от 1908 година снимки на различни колективи, както и разрешение за поставяне на театралната пиеса „Свекърва” от 1907 година. Интересна е и пощенска карта с оригинален почерк на Иван Вазов до читалищните дейци към читалище „Братство”. \r\nВенцеслав ИЛЧЕВ", "date": "2019.06.10", "title": "Кюстендил: Държавният архив в града представи документи и снимки по повод 150 години от основаването на читалище „Братство”"}
{"url": "http://www.focus-news.net/news/2019/06/10/2668390/tass-prez-yanuari-april-proizvodstvoto-na-zlato-v-rusiya-se-e-uvelichilo-s-102.html", "text": "Производството на злато на преработвателните предприятия на Русия за януари-април 2019 г. възлиза на 78,29 тона, съобщиха от Министерството на финансите на страната. В сравнение с този за същия период на 2018 г. тази цифра нараства с 10,2%, предава  ТАСС . \r\nПроизводството на добивно злато през отчетния период се е увеличило с 12,5% до 61,53 тона, свързаното злато - с 22%, до 6 тона. В същото време производството на вторично злато е намаляло с 2.5%, до 10.76 тона. \r\nПроизводството на сребро в Русия през януари-април на текущата година е намаляло с 7,8%, до 303,51 тона. \r\nПревод и редакция:", "date": "2019.06.10", "title": "ТАСС: През януари-април производството на злато в Русия се е увеличило с 10,2%"}
{"url": "http://www.focus-news.net/news/2019/06/10/2668392/kyustendil-obshtinata-organizira-kontsert-na-yavor-velchev-yavi.html", "text": "Община Кюстендил организира концерт на Явор Велчев-Яви. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Самостоятелният концерт на изпълнителя ще се състои от 19.30 часа на 15 юни на сцената пред читалище „Братство”. Явор Велчев  е певец, китарист и автор на песни от Бургас с дълъг опит. От малък е на сцена и участва в множество детски конкурси. Взима уроци по класическа китара, а докато учи в английската гимназия, свири в хард рок група. Повлиян е и от соул и джаз музиката и в края на 90-те създава група „Jazzabel”, която печели второ място на „Златния Орфей”. През 2001 година Явор става вокалист на група „Каффе”. Специализира международно и морско право в Белгия, където работи заедно със своя дългогодишен приятел Константин Бончев, който живее в Холандия. Двамата създават дуо – „Jailhouse Chili”. След 2010 година Явор се фокусира върху соул кариерата си като участва в риалити формати и създава нов проект. \r\nВенцеслав ИЛЧЕВ", "date": "2019.06.10", "title": "Кюстендил: Общината организира концерт на Явор Велчев-Яви"}
{"url": "http://www.focus-news.net/news/2019/06/10/2668394/milka-matusheva-darzhaven-arhiv-smolyan-s-den-na-otvorenite-vrati-v-grada-be-otbelyazan-mezhdunarodniyat-den-na-arhivite.html", "text": "По повод Международния ден на архивите 9 юни, Държавен архив – Смолян обяви ден на отворените врати, който се проведе днес. Това каза за  Радио „Фокус“ – Смолян  Милка Матушева – началник на Държавен архив – Смолян. „Бяхме посетени от ученици от 5„б“, 8„а“ – хуманитарни науки и 11„б“ клас на СУ „Св. Св. Кирил и Методий“ – Смолян, които са запознати с ролята и значението на архива за опазването на документалното богатство. Учениците с интерес разгледаха уникални и ценни документи, съхранявани във фондовете на архива“, поясни Матушева. Тя припомни, че идеята за учредяването на Международен ден на архивите възниква през 2004 г. по време на Международния конгрес на архивите във Виена. „Целта на този международен ден е да се покаже пред обществеността и управляващите значението на архивите. На своята генерална асамблея, състояла се в Квебек – Канада  през ноември 2007 г., членове на Международния съвет на архивите вземат решение датата 9 юни да бъде обявена за Международен ден на архивите. Тази дата е избрана, тъй като Международния съвет на архивите е създаден под егидата на ЮНЕСКО, именно на 9 юни 1948 г. За пръв път Международният ден на архивите се отбелязва през 2008 г., с решение на Международния съвет на архивите“, каза още Матушева. \r\nТя посочи също, че всяка година архивите в страната изпращат информация за излъчени от тях „Читател“, „Дарител“ и „Приятел“ на архива им през изминалата година. Матушева поясни, че номинация на Смолянския архив за „Приятел на архива“ е избрана и от Държавна агенция „Архиви“ и е обявена за „Приятел на архивите 2018 г.“. „Това е Славка  Палагачева, главен учител, преподавател по история и цивилизации, ръководител на Клуб „Съхрани българското“ в СУ „Св. Св. Кирил и Методий“ – Смолян, с принос в популяризирането на националното архивно богатство, с организираните от ръководения от нея Клуб „Съхрани българското“ съвместни изложби, в които са експонирани основно снимки и документи, съхранявани в Държавен архив – Смолян, както и за подкрепата на всички инициативи и прояви, провеждани в архива“, обясни Матушева. \r\nТя допълни, че за първи път в системата на Държавна агенция „Архиви“ е бил проведен чрез гласуване и конкурс „Служител на годината`2018“. „Това е другата номинация, с която нашият архив се гордее. За „Служител на годината`2018“ е отличена Зоя Начева – дългогодишният бивш началник на отдел „Държавен архив“ – Смолян, която заедно с  гл. експерт Мария Новакова от Държавен архив – Видин са избрани с еднакъв брой гласове“, каза още Матушева. \r\nНели ГЕРГЬОВСКА", "date": "2019.06.10", "title": "Милка Матушева, Държавен архив – Смолян: С ден на отворените врати в града бе отбелязан Международният ден на архивите"}
{"url": "http://www.focus-news.net/news/2019/06/10/2668391/ministar-rosen-zhelyazkov-shte-nastoyavame-otnovo-da-bade-razgledano-na-parvo-chetene-zakonodatelnoto-predlozhenie-po-otdelnite-dosieta-na-paketa-mobilnost-i.html", "text": "Ще настояваме отново да бъде разгледано на първо четене законодателното предложение по отделните досиета на пакета „Мобилност I“. Това каза на брифинг министърът на транспорта, информационните технологии и съобщенията Росен Желязков, предаде репортер на  Агенция „Фокус“ . \r\n„Направихме координационна среща по покана на Министерството на транспортна, информационните технологии и съобщенията, присъстваха почти всички евродепутати от новия ЕП. Някои не можаха да дойдат, но важното е, че се усети консенсусът на националната позиция по отношение на пакета „Мобилност I“, обясни Желязков. Той посочи, че в момента има институционална несигурност поради това, че двама от докладчиците на пакета вече не са членове на ЕП. „Настояваме отново да бъде разгледано на първо четене законодателното предложение по отделните досиета. Ще търсим подкрепата и на другите държави, с които имаме сходни виждания, като по този начин увеличим Групата на единомислещите“, каза още транспортният министър. Той посочи, че има три полета на действие – Съвет, Комисия по транспорт и индустрия. „Важно е да се направи максимален ефект на всички три нива, за да се оптимизират досиетата“, обясни Желязков. \r\nТой посочи, че в края на юли е поискана среща с новото председателство на парламента и транспортната комисия, ако към този момент има новоизбрани председатели. „Имаме пълно единодушие за тази триада от действия, която ще предприемем“, каза още Желязков. \r\nЦветилена СИМЕОНОВА", "date": "2019.06.10", "title": "Министър Росен Желязков: Ще настояваме отново да бъде разгледано на първо четене законодателното предложение по отделните досиета на пакета „Мобилност I“"}
{"url": "http://www.focus-news.net/news/2019/06/10/2668393/evrodeputatat-andrey-novakov-zashtitata-na-transportniya-bransh-shte-bade-natsionalna-kauza-na-vsichki-balgarski-evrodeputati-v-noviya-evropeyski-parlament.html", "text": "Защитата на българския транспортен бранш ще бъде национална кауза на всички партии в новия Европейски парламент. Това каза на брифинг евродепутатът от ГЕРБ Андрей Новаков, предаде репортер на  Агенция „Фокус“ . „Първата ни среща в надпартиен формат за новия Европейски парламент e именно за пакета „Мобилност“. Оказа се, че сме били прави да искаме той да остане за разглеждане в новия ЕП, защото 1/3 от старите вече не са в ЕП и имаме по-голям шанс. Имаме шанс да постигнем повече, тъй като към момента имаше нарушени процедури, които бяха в наш ущърб. Имаме и нов комисар, с който имаме шанс да постигнем повече“, заяви Новаков и посочи, че между различните партии има единомислие и защитата на бранша и шофьорите ще бъде национална кауза. \r\nЦветилена СИМЕОНОВА", "date": "2019.06.10", "title": "Евродепутатът Андрей Новаков: Защитата на транспортния бранш ще бъде национална кауза на всички български евродепутати в новия Европейски парламент"}
{"url": "http://www.focus-news.net/news/2019/06/10/2668378/dfz-kashtata-za-gosti-na-et-stolichani-daniela-gergova-v-selo-gurgulyat-e-100-losho-vzemane.html", "text": "Къщата за гости на ЕТ „Столичани – Даниела Гергова” в село Гургулят  е 100% лошо вземане. Това съобщиха от пресцентъра на  Държавен фонд „Земеделие“  (ДФЗ) във връзка с публикация във „Фейсбук“ страницата на „Биволь“, уведомяваме, че проверката на място на 10 юни 2019 г. в село Гургулят, направена от МЗХГ, е на „Алексиевата къща“. Обектът няма нищо общо с проекта на ЕТ „СТОЛИЧАНИ – Даниела Гергова”, зад който по информация на „Биволь“ стои  секретарката на община Сливница Ани Иванова, Това  \r\nПроектът на ЕТ „СТОЛИЧАНИ – Даниела Гергова” по мярка 311 „Разнообразяване към неземеделски дейности” от ПРСР 2007 – 2013 г., е за изграждане на къща в село Гургулят”. Одобрената субсидия е 391 160  лв., а заявените разходи - 559 904.45 лв. Проектът е с подписан договор на 3 октомври 2014 г.  \r\nВъв връзка с възникнали съмнения за нередност по проекта на ЕТ „СТОЛИЧАНИ – Даниела Гергова”, е извършена проверка на място след плащане от ДФЗ-РА. Резултатите от нея, както и направените допълнителни административни проверки, са констатирали нередности. Въз основа на тях, Държавен фонд „Земеделие“ е издал акт за установяване на публично държавно вземане на  ЕТ „Столичани – Даниела Гергова” от 9 май 2019 г. Бенефициентът следва да възстанови на 100% цялата получена по договор субсидия от ДФЗ – РА (391 160 лева). Актът е връчен на бенефициента на 23 май 2019 г.  \r\nПровереният днес проект от МЗХГ в с. Гургулят е на „Алексиевата къща“, кандидатствал чрез МИГ Сливница-Драгоман и е за „Оборудване за отопление на съществуващ хотел (водогреен котел на твърдо гориво 116 kW)” по ПРСР 2014-2020 г. Предстои ДФЗ да разгледа проектното предложение. Стойността на исканата субсидия е 58 157 лв. Този хотел е изграден със средства по Програма САПАРД. Проектът е одобрен през декември 2006 г. и е платен през 2008 г.", "date": "2019.06.10", "title": "ДФЗ: Къщата за гости на ЕТ „Столичани – Даниела Гергова” в село Гургулят  е 100% лошо вземане"}
{"url": "http://www.focus-news.net/news/2019/06/10/2668396/ministar-temenuzhka-petkova-ruskata-federatsiya-e-strategicheski-partnyor-na-balgariya-v-energiynata-oblast.html", "text": "Руската федерация е стратегически партньор на България в енергийния отрасъл. Уверена съм, че сътрудничеството ни в тази област е ключово за развитието на двустранните отношения. Това каза министърът на енергетиката Теменужка Петкова, която откри петото заседание на работната група по енергетика в състава на Междуправителствената българо-руска комисия за икономическо и научно-техническо сътрудничество, която се провежда в София, съобщиха от пресцентъра на  Министерство на енергетиката .   \r\nВ рамките на срещата България и Русия обсъдиха сътрудничеството помежду им в ядрената енергетика, в газовата и нефтената област, както и в електроенергетиката.  \r\nБългарската страна информира руските си партньори за основни моменти от разработената процедура за избор на стратегически инвеститор за АЕЦ „Белене“, която вече е публикувана в Официален вестник на ЕС. В процедурата е предоставена възможност за включване на големи консуматори – чрез договори за изкупуване на електроенергия или за придобиване на миноритарно участие в капитала на проектната компания. „Разглеждаме сериозно възможността за участие на „Росатом“ в проекта, каза съпредседателят на работната група от руска страна – заместник-министърът на енергетиката Анатолий Яновский. Министър Петкова поясни, че срокът за подаване на заявления за участие от потенциалните инвеститори изтича в средата на август тази година. \r\nБългарската и руската страна отбелязаха, че продължава реализацията на мерките, заложени в подписаната през 2017 г. Пътна карта за развитие на газопреносната инфраструктура на територията на нашата страна. Българската страна информира, че, след направените промени в Енергийната стратегия, в момента е в ход процес на разширяване на газопреносната инфраструктура на „Булгартрансгаз“ ЕАД от българо-турската до българо-сръбската граница. В рамките на работната група отново бе подчертано значението на проекта в контекста на перспективата за изграждане на газоразпределителен център на територията на България. Концепцията за газоразпределителен център предвижда доставки на газ от Руската федерация като един от източниците за захранването му.", "date": "2019.06.10", "title": "Министър Теменужка Петкова: Руската федерация е стратегически партньор на България в енергийната област"}
{"url": "http://www.focus-news.net/news/2019/06/10/2668397/api-do-12-ti-yuni-dvizhenieto-po-patya-kyustendil-radomer-v-uchastaka-s-tsarvenyano-s-dragomirovo-se-osashtestvyava-v-edna-lenta.html", "text": "До 12-ти юни движението по път I-6 Кюстендил - Радомер в участъка с. Цървеняно – с. Драгомирово се осъществява в една лента поради ремонт на асфалтовата настилка.  Това съобщиха от  Агенция „Пътна инфраструктура“ . Участъкът е сигнализиран с пътни знаци.", "date": "2019.06.10", "title": "АПИ: До 12-ти юни движението по пътя Кюстендил - Радомер в участъка с. Цървеняно – с. Драгомирово се осъществява в една лента"}
{"url": "http://www.focus-news.net/news/2019/06/10/2668398/pregled-na-mezhdunarodnite-novini-do-18-chasa-agentsiya-fokus.html", "text": "Турция протестира срещу решението на Република Кипър да издаде международни заповеди за арест за членовете на екипажа на турския сондажен кораб „Фатих“ и служители на фирми, които са си партнирали с държавната турска петролна корпорация (ТП) и обещаха да отговорят като предприемат правни действия по въпроса, пише електронното издание на турския ежедневник  Hurryiet . \r\n„Следим внимателно новините относно издаването на заповеди за арест на членовете на екипажа на нашия сондажен кораб „Фатих“ и служители на чуждестранни компании, които си партнират с ТП от гръцкия Кипър. Ако това самонадеяно решение на гръцкия Кипър, което узурпира всяко право на кипърските турци, е действително, то няма да има никаква валидност за нас“, заяви турското външно министерство в изявление от 10 юни. \r\n„Ако [гръцкият Кипър] се осмели да [вземе това решение], ще дадем необходимия отговор; никой не би трябвало да се съмнява в това“, се добавя в изявлението. \r\nМинистерството също така подчерта, че Турция ще започне правни процедури, за да отвърне на удара, защото решението на Република Кипър за „неограничено морско пространство пристанища не е в съответствие с международното право“. \r\n„Усилията на гръцкия Кипър за спиране на сондажните дейности, които продължаваме по нашия континентален шелф, няма да дадат резултати“, се подчертава в съобщението. \r\n„Турция решително ще продължи планираните си сондажи и за да защити правата си в континенталния шелф, и за да защити правата на турците киприоти, равноправен партньор на острова“, категорични са от турското МВнР. \r\nВластите на Република издадоха международни заповеди за арест срещу 25 души, включително членове на екипажа на турския сондажен кораб и служители от чуждестранни фирми, които си партнират с ТП, предадоха местните медии. \r\nПлаващият под турско знаме сондажен кораб „Фатих“ започна да проучва за въглеводороди на 3 май в район, намиращ се на 75 километра от западния бряг на острова. \r\nВестникът отбелязва, че районът спада изцяло към турския континентален шелф, регистриран в ООН и има разрешително, издадено от турското правителство на ТП. \r\n***  Албанският премиер Еди Рама отговори на решението на президента да отмени постановлението за провеждане на избори на 30 юни, предава най-големият албански телевизионен канал  Top Channel . \r\nНа представянето на кандидата за кмет на Берат от неговата партия, министър-председателят бе категоричен, че местният вот ще се състои на 30 юни. \r\n„Протестът е отчаяно усилие от страна на тези, които ще загубят. Изборите на 30 юни ще се проведат и тези избори не принадлежат на президента или на опозицията. Тяхната цел е да унищожат изборите“, каза Рама. \r\nТой добави, че Случай 339 е следа, а не доказателство: „Билд не извърши никакво разследване. Къде взеха лентата за наблюдение? Те не искат справедливостта да бъде еднаква за всички. Социалистическата партия има недостатъци, но ние сме на правилната страна на историята“, заяви албанският премиер, като нарече лидерите на опозицията отчаяна група, която иска Албания да се отдалечи от Европа. \r\n***  Заместник-помощник държавният секретар на САЩ Матю Палмър се срещна в Белград със сръбския президент Александър Вучич, с когото обсъди диалога за нормализиране на двустранните отношения с Косово, предава  Радио „Свободна Европа“  в македонската си редакция.  \r\nПалмър заяви, че САЩ продължават да подкрепят диалога, който, според него, е от решаващо значение за бъдещето на региона и за отварянето на пътищата на двете страни към членство в Европейския съюз. \r\n„Считаме митата за пречка и бихме искали да бъдат премахнати или преустановени, което ще позволи на всички страни да се върнат на масата за преговори и да постигнат споразумение, което ще подкрепи европейското бъдеще на всички граждани на Сърбия и Косово, и на Западните Балкани като цяло“, подчерта американският дипломат.  \r\nНа свой ред Вучич заяви, че оценява откритостта на разговора с Палмър, което – съгласно думите му, не е лесно, защото позициите на САЩ и Сърбия са различни, тъй като Вашингтон признава Косово за независима държава. \r\nВучич обаче изрази съгласие с Палмър, че само чрез диалог, преговори и взаимно уважение може да се постигне решение. Той отрече обвинението, че Сърбия е използвала митата като претекст да прекрати диалога с Косово. \r\n***  Президентът на САЩ Доналд Тръмп съобщи в понеделник, че очаква да успее да разговаря с китайския си колега Си Дзинпин на предстоящата среща на високо равнище на Г-20 в Япония и предупреди, че ако срещата помежду им не се състои, Вашингтон ще наложи нови наказателни мита на китайските стоки, предава  AFP . \r\nНа отговор на въпрос на телевизионния канал CNBC, дали ако Си не се яви на срещата по-късно този месец в Япония това ще доведе до влизането в сила на ново увеличение на митата върху китайските стоки, американският държавен глава отговори: „Да, ще доведе“. \r\nОсвен това, по неговите думи, срещата е „насрочена“ и Си „най-вероятно ще дойде“. \r\nСъщевременно, говорителят на китайското външно министерство отбеляза, че „към момента няма информация“ за насрочени преговори между Тръмп и китайския президент. \r\n***  Албанският президент Илир Мета отложи местните избори в Албания, които бяха насрочени за 30 юни, на основание, че това е единственият начин да се избегне евентуална ескалация на ситуацията в страната, която, според него, може да прерасне в граждански конфликт, предава македонският  „Фокус“ . \r\n„Като държавен глава и символ на единството на народа, смятам че в момента има сериозна заплаха за обществената сигурност, демократичната стабилност и обществения мир в страната“, заяви Мета. \r\n***  Парламентът на Иран е ратифицирал закон за временно споразумение, водещо до формиране на зона за свободна търговия (ЗСТ) между Евразийския икономически съюз (ЕАИС) и Иран, съобщи в понеделник агенция Icana, предава  ТАСС . \r\nНа 17 май 2018 година ЕАИС и Техеран подписаха временно споразумение за свободна търговия, което трябва да увеличи стокооборота между страните за сметка на облекчаване на митнически режим. В одобрения от меджлиса закон, конкретно, се закрепят разпоредби за преференциален данъчен режим за импортно-експортните операции и за изготвяне на списък на стоки, предмет на намалените мита. \r\nЕАИС е международна икономическа асоциация за интеграция, чиито членове са Русия, Беларус, Казахстан, Армения и Киргизстан. Съюзът започна работа на 1 януари 2015 г. \r\n***  Членове на Германската социалдемократическа партия (ГСДП) уговарят ръководството на фракцията да влезне в троен ляв съюз, като алтернатива на крехката „голяма коалиция“ с Блока ХДС/ХСС на канцлера Ангела Меркел, предава  Euronews . \r\nКакто отбелязва медията, бъдещето на германското правителство е под въпрос след нарасналото напрежение в редиците на социалдемократите след катастрофалното им представяне на проведените наскоро регионални и европейски избори. Те получиха само 16% от вота на изборите за ЕП, с 11% по-малко от преди четири години. \r\nВ началото на юни председателят на ГСДП Андреа Налес се оттегли от поста заради отлива на избиратели, въпреки че партията успя да постигне ключови победи в сферите на енергетиката и миграцията при формирането на правителството. \r\nЧленовете на ГСДП призоваха партията да напусне коалицията и да се премести в ляво, което ще ускори изхода на Меркел и може да доведе до предсрочни избори, правителство на малцинството или тромав троен съюз. \r\nКакто посочва „Евронюз“, много вероятно изглежда постигането на споразумения със „Зелените“, които дори изпреварват Съюза ХДС/ХСС в някои анкети и радикалната „Левица“ от Източна Германия. \r\nЗаместник-председателят на ГСДП Ралф Стегнер заяви пред  Frankfurter Allgemeine Sonntagszeitung, че \"разбира се\" левият съюз е \"стратегическата алтернатива на консерваторите\". \r\nМалу Драйер, един от трите ръководители на партията, също намекна за тази възможност. \r\n*** Властите на Република Кипър са издали заповеди за арест на екипажа на турския сондажен кораб „Фатих“, който се намира близо до Кипър за сондажни дейности. Това съобщи в понеделник турската агенция Demiroren, цитирана от  TACC . \r\nВластите на гръцката част на острова твърдят, че от месец май са събирали информация за екипажа на кораба и служителите на компании, които работят с държавната петролна компания на Турция. Заповедите, според агенцията, са международно валидни. Общо 25 души са изложени на риск от арест, включително екипажа на сондажния кораб  и служителите на компании, свързани с TPAO. \r\nРъководителят на \"правителството\" на \"Турската република Северен Кипър\" Ерсин Татар осъди тази стъпка на Никозия, наричайки я незаконна. Той призова властите в южната част на острова да се включат в диалог и дипломатическо решение на всички съществуващи въпроси. \r\nМиналата седмица турският президент Тайип Ердоган обяви готовността на страната си да защитава правата на кипърските турци в областта на шелфа, включително  въоръжените сили. \r\n*** Германският външен министър Хайко Маас заяви в понеделник, че \"политическият и стратегическият интерес\" на Иран е да остане в ядрената сделка за 2015 г., на фона на опасенията на Международната агенция за атомна енергия (МААЕ) за повишеното напрежение във връзка с важното споразумение, предава  AFP . \r\nПо време на посещението си в Техеран Маас също настоява, че сделката, чието бъдеще е неясно, след като САЩ едностранно се оттеглиха от нея миналата година, остава \"изключително важна\" за Европа. \r\nХайко Маас се срещна с иранския външен министър Мохамд Джавад Зариф, за да обсъдят бъдещето на ядрената сделка. \r\n„Проведохме сериозен, честен и доста дълъг разговор., зави Зариф. \r\n„Заедно с Германия и ЕС имаме обща цел: да запазим споразумението и да сложим край на напрежението и конфликтите в региона и да позволим на иранския народ да се възползва от икономическите ползи от това споразумение“, заяви Зариф. \r\n*** Заместник-председателят на Демократическата партия на Молдова Павел Филип отказа да подаде оставка като изпълняващ длъжността  министър-председател и свика заседание на правителството в понеделник. \r\n\"Проведохме днес среща с всички министри, държавни секретари и ръководители на правителствени агенции, за да обсъдим работата на правителството в настоящата политическа ситуация. Има конституция и закони на страната, които ръководят нашата дейност\", пише политикът на своята страница в социалната мрежа „Фейсбук“ в понеделник. \r\nТой призова служителите да работят по нормален начин, така че гражданите да не страдат от политическа криза, която може да бъде преодоляна чрез \"диалог на политическите сили\". Филип проведе заседанието в правителствена сграда, заобиколена от полицейски служители. \r\nВ същото време новоизбраният министър-председателят Майя Санду, назначена от парламента, проведе заседание на новия кабинет в сградата на Парламента, на която се обсъдиха оставките на силите за сигурност. \r\nМолдовският президент Игор Додон високо оцени признаването на парламента и новото правителство на републиката от външните партньори, включително Европейския съюз, САЩ и Русия. С тези думи политикът говори на среща в понеделник с ръководителите на чуждестранни дипломатически мисии. \r\n\"Срещнах се с акредитираните посланици в Република Молдова и говорих за ситуацията в нашата страна. На срещата присъстваха 30 ръководители на дипломатически мисии и представителства на международни организации от 31 мисии в Република Молдова с резиденция в Кишинев. Те говориха за рисковете и перспективите за развитие на ситуацията \"Високо оценявам факта на признаване на новия парламент и правителство от нашите външни партньори, включително ЕС, САЩ и Руската федерация\", пише вчера президентът на Молдова във „Фейсбук“. \r\nДодон увери, че той ще работи активно с правителството на Майя Санду и с парламентарното мнозинство в блока АКУМ (Сега) и Социалистическата партия, за да \"извърши необходимите реформи и да промени криминално-олигархичната система\". Както отбеляза президентът, \"има шанс да се промени ситуацията в страната и това ще зависи от позицията на външните партньори колко бързо ще се случи това.\" \r\n***  Генералният секретар на Северноатлантическия алианс Йенс Столтенберг нарече Русия основната заплаха за военния блок. Това той  заяви в интервю за сръбския вестник \"Политика\", публикувано в понеделник и цитирано от  TACC .  \r\n\"Абсолютно вярно е, че днес сме изправени пред най-непредвидената ситуация на сигурността от много години. Това е все по-агресивната политика на Русия, кибер заплахите, хибридните заплахи, нестабилността в Близкия изток и Северна Африка и продължаващата терористична заплаха. Във връзка с това НАТО ускорено извърши най-голямото колективно адаптиране на отбраната след Студената война, така че в един все по-малко предвидим свят НАТО е също толкова важно, колкото е било винаги“, каза Столтенберг. \r\n\"Алиансът защитава сигурността на нашите народи в продължение на 70 години. Силните връзки между Европа и Северна Америка направиха НАТО най-силният съюз в историята. Фактът, че скоро ще приемем Северна Македония като 30-ия член, показва, че НАТО е успешен съюз. Последователното разширение показа, че дори след 70 години НАТО предизвиква интерес и е положителна сила за устойчив международен ред”, каза генералният секретар. \r\nВ интервю за сръбското издание Столтенберг говори за \"рязкото нарастване на инвестициите\" в икономиката на Черна гора, която се присъедини към НАТО, и на Македония, която се стреми към Алианса. Столтенберг също потвърди позицията на Aлианса, че бомбардировките на Югославия през 1999 г. са легитимни и не са насочени срещу народа на страната. Той също така посочи, че счита, че стабилността в Косово е един от приоритетите на военния блок. \r\n***", "date": "2019.06.10", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/06/10/2668399/blagoevgrad-dvizhenieto-po-glaven-pat-e-79-v-uchastaka-blagoevgrad-selo-stara-kresna-se-izvarshva-v-edna-lenta-poradi-remont-na-asfaltovata-nastilka.html", "text": "Движението по главен път Е-79 в участъка Благоевград – село Стара Кресна от км 360+000 до км 392+500 се осъществява в една лента поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци за срок до 11 юни. В региона няма въведени други ограничения за движението на леки и/ или товарни автомобили. Също така не се извършват други ремонтни дейности. Към този час трафикът по основните пътни направления – автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. Няма данни за образували се колони от автомобили. Не са регистрирани тежки пътни инциденти. Повишена е опасността от падане на камъни и скална маса в Кресненското дефиле и проходите „Предел“ и „Папаз Чаир“. \r\nРемонтни дейности се извършват по улица „Славянска“ в района на МБАЛ – Благоевград в областния център, движението трябва да се осъществява с повишено внимание. Пътните настилки в града са сухи и нормално проходими. Към този час е натоварен трафикът по булевардите „Св. св. Кирил и Методий“, „Васил Левски“ и „Св. Димитър Солунски“, особено при жп гарата и автогарата. Няма регистрирани тежки пътни инциденти. Градският транспорт се движи по разписание. \r\nЛивия НИНОВА", "date": "2019.06.10", "title": "Благоевград: Движението по главен път Е-79 в участъка Благоевград – село Стара Кресна се извършва в една лента поради ремонт на асфалтовата настилка"}
{"url": "http://www.focus-news.net/news/2019/06/10/2668380/the-national-interest-kitay-mozhe-da-stane-nay-dobrata-zashtita-na-rusiya-ot-natiska-na-sasht.html", "text": "Търговската война между Вашингтон и Пекин продължава да набира скорост и на фона на този сблъсък китайският президент Си Дзинпин замина на тридневна визита в Русия, където участва на Петербургския международен икономически форум (ПМЕФ) и се срещна с руския президент Владимир Путин. Това посещение дойде точно навреме, пише известният съветолог Дмитрий Саймс в статия за списание  The National Interest , предадена без редакторска намеса. \r\nВ сряда в Москва китайският лидер говори за разширяване на връзките между Москва и Пекин, а също така разкритикува САЩ в слабо прикрита форма. Си приветства Путин, наричайки го един от най-близките си приятели и чудесен колега. Той също така подчерта значението на руско-китайската солидарност в момент, когато „протекционизмът и едностранните подходи се увеличават, а политиката на властта и хегемонията се засилват все повече“. \r\nКитайският лидер пристигна на ПМЕФ в четвъртък начело на делегация от хиляда души. Това е ежегодно събитие, чиято цел е да привлече инвеститори в Русия. Забеляза се отсъствието на американски представители, тъй като САЩ обявиха бойкот на мероприятието поради скандалния арест на американския инвеститор Майкъл Калви от руските власти. \r\nРусия и Китай не само обмениха символични жестове на солидарност, но и подписаха редица важни договори. Huawei и руската телекомуникационна компания МТС сключиха споразумение за създаване на 5G мрежата в Русия. Руският фонд за преки инвестиции и Китайската инвестиционна корпорация сформираха фонд от 1 млрд. долара за подкрепа на научните изследвания и технологичните иновации. Държавните енергийни компании на Русия и Китай също създадоха съвместно предприятие за продажба на руски втечнен природен газ в Китай. Както пише South China Morning Post, общият обем на споразуменията, сключени по време на посещението на Си, е 20 милиарда долара. \r\nВъпреки че руско-китайското тече поне от 90-те години на миналия век, след 2014 г. то започна да набира скорост. Изправен пред западните санкции заради анексирането на Крим и подкрепата на сепаратистите в източната част на Украйна, Кремъл постави своя основен приоритет във външната политика на завой към Китай. Руският политически елит се надява, че сближаването с Пекин ще се превърне в алтернативен източник на търговия и инвестиции и също така ще изпрати сигнал на Вашингтон и Брюксел, че Москва не е сама. \r\nИзминаха пет години. Резултатите от тези усилия са много нееднозначни. От една страна, търговията между двете страни несъмнено се развива. Днес Китай е най-големият търговски партньор на Русия, която стана основен доставчик на петрол на Китай. Както отбелязва Кремъл, обемът на търговията между двете страни в момента се оценява на 108 милиарда долара. Русия и Китай отдавна искат да постигнат такъв показател. \r\nВ същото време китайските инвестиции в Русия са по-ниски от очакваните. Дори и говорителят на Кремъл Дмитрий Песков призна това в навечерието на посещението на Си в Русия. В интервю за RT той заяви: „Не може да се каже, че Китай инвестира сериозно в руската икономика“. Много китайски търговски банки не искат да правят бизнес в Русия, защото се страхуват да бъдат в списъка на санкциите на Запада. Има и други фактори, ограничаващи китайските инвестиции: сложната законова система в Русия и липсата на адекватна инфраструктура за снабдяване. \r\nОсвен това, макар Русия да е все по-зависима от Китай икономически, зависимостта на Китай от Русия е много слаба. Ако Китай е първи търговски партньор на Русия, то Русия е едва на десето място в търговията с Китай. Последните песимистични прогнози за руската икономика показват, че такава динамика на неравенство ще продължи и в бъдеще. \r\nВъпреки това, много хора в Москва видяха в зараждащата се търговска война между САЩ и Китай възможност да станат незаменим партньор на Пекин. Андракик Мигранян, неофициален съветник на руската президентска администрация и професор в МГИМО, заяви пред The National Interest, че действията на Тръмп в областта на търговията ще тласнат Пекин към по-нататъшно сближаване с Русия. \r\n„Ако по-рано китайците оставаха встрани, сега най-вероятно те ще подкрепят Русия по-активно в опозицията й срещу САЩ, тъй като днес Китай е под много сериозен натиск“, каза Мигранян. „Има разбиране, че ако Русия и Китай не се противопоставят едновременно на Съединените щати, Съединените щати ще ги унищожат отделно.\" \r\nЕкспертът се надява, че Китай все повече осъзнава важността на Русия и ще й осигури по-широк достъп до своята финансова система, ще увеличи вноса на енергийни ресурси от Русия, ще увеличи инвестициите в руската икономика, а също така ще продължи да задълбочава военно-техническото сътрудничество между двете страни. \r\nМосква също така се надява, че американско-китайските търговски войни ще й дадат нови икономически възможности в Китай. Василий Кашин, старши сътрудник в Центъра за всестранни европейски и международни изследвания във Висшето училище по икономика, прогнозира, че Русия ще има по-голям достъп до китайския пазар, тъй като преките й конкуренти - САЩ и техните съюзници, ще го напуснат. \r\n„Въпреки че китайско-американската търговска война като цяло е негативна за световната икономика и дори може да повлияе негативно на Русия поради по-ниските цени на петрола, тя може също да отвори нови възможности за увеличаване на руския износ за Китай“, каза той. \r\nАко икономическите връзки между Русия и Китай продължат да се развиват и в бъдеще, това може да насърчи Кремъл да втвърди отношението си към САЩ. По думите на Мигранян, сближаването с Китай „прави Русия по-устойчива в конфликта й със САЩ“. Той твърди, че ако Москва почувства твърдата подкрепа на Китай, тя вече няма да трябва да прави отстъпки на Запада в сферите, където е възможен компромис, като например, Сирия или Иран. \r\nКогато Си Дзинпин си замина от Русия в петък, неговите изказвания и подписаните по време на визитата сделки заредиха Москва с оптимизъм. Тя реши, че руско-китайските отношения влизат в нов етап на голямо равноправие. Въпреки това на Русия й предстои още много тежка работа по увеличаването на китайските инвестиции и по увеличаването на своя износ за Китай. \r\nМигранян обаче отбелязва, че нарастващото напрежение във връзките на Вашингтон с Пекин, както и с Иран и Европа, в крайна сметка е от полза за Русия. Той каза на кореспондента за The National Interest: “Американската политика на едновременна война срещу всички е от полза за Русия и за това много благодаря на Тръмп и неговата администрация“. \r\nПревод и редакция:", "date": "2019.06.10", "title": "The National Interest: Китай може да стане най-добрата защита на Русия от натиска на САЩ"}
{"url": "http://www.focus-news.net/news/2019/06/10/2668401/borislav-borisov-obshtina-lom-800-chuvala-s-pyasak-sa-osigureni-za-izdigane-na-vremenni-digi-pri-opasnost-ot-navodnenie.html", "text": "800 чувала с пясък са осигурени за издигане на временни диги при опасност от наводнение при повишаване нивото на река Дунав. Това каза за  Радио „Фокус“ – Видин Борислав Борисов , експерт в Община Лом. Той посочи, че прогнозата в близките няколко дни е за спад в нивото на река Дунав. Тази сутрин измереното ниво на реката край Лом е 810 см, като няма промяна във водния стоеж за изминалото денонощие. „Въведена е втора степен „Денонощно наблюдение“ от Общинския план за защита при бедствия и аварии. Нямаме залети площи и инфраструктура, обстановката е спокойна. Подготвени сме за ситуацията, като се изпълняват всички мерки от плана за действия при бедствия и аварии.“, обясни Борислав Борисов. Нивото на Дунав  се наблюдава денонощно при  5 пункта – селата Орсоя, Станево, Долни Цибър и при пристанището на Лом, където е най-ниското място в града. Временна дига в района на пристанището се изгражда при ниво от 850 см. \r\nПрез 2006 г. край  Лом нивото на Дунав достигна стойности от 985 см. Реката заля крайбрежната зона, под водата останаха митницата, два хотела, жилищни и административни сгради, а пристанището преустанови работа за повече от месец. Централната градска част на Лом бе спасена от наводнение благодарение на спешно изградените четири насипни диги в района на пристанището, откъдето водата би могла да нахлуе в центъра на града. \r\nПрез 2010 г. Дунав отново преля, нивото стигна 870 см и наводни част от Дунавския парк и пристанищния комплекс, но не се стигна до заплаха от наводнение на града. През 2008 година бе изградена 800 метрова кейова стена, която пази участъка от сградата на Морска администрация. \r\nАнна ЛОЗАНОВА", "date": "2019.06.10", "title": "Борислав Борисов, Община Лом: 800 чувала с пясък са осигурени за издигане на временни диги при опасност от наводнение"}
{"url": "http://www.focus-news.net/news/2019/06/10/2668404/sport-napoli-se-vklyuchi-v-naddavaneto-za-hames-rodriges.html", "text": "Колумбийският национал Хамес Родригес е готов да се присъедини към Наполи, а Реал Мадрид може да намали цената му до 42 милиона евро. Креативният халф се завърна на „Сантяго Бернабеу“ след двугодишен наем в Байерн Мюнхен, но в испанския гранд няма място за него. Според „Кориере дело спорт“, Хамес е трансферна цел номер едно на треньора на Наполи Карло Анчелоти, който вече е работил с него и в Реал, и в Байерн. Твърди се, че колумбиецът може да получи петгодишен договор за по 6,5 милиона евро на сезон.", "date": "2019.06.10", "title": "Спорт: Наполи се включи в наддаването за Хамес Родригес"}
{"url": "http://www.focus-news.net/news/2019/06/10/2668403/sliven-prodalzhava-prodazhbata-na-bileti-za-spektakala-queen-shouto-prodalzhava.html", "text": "Продължава продажбата на билети за спектакъла „Queen. Шоуто продължава“, който ще се състои на 16 юли на крепостта Туида в Сливен. Това съобщиха от пресцентъра на  Община Сливен . \r\nВечните хитове на любимата на поколения рок група „Queen” ще прозвучат в изпълнение на Оркестъра на Старозагорската опера и рок grupa със солист Теодор Койчинов. \r\nКонцертът „Шоуто продължава“ – Queen tribute ще бъде дирижиран от младия диригент и пианист, виенски възпитаник, Димитър Косев, който е инициатор и ръководител на проекта. \r\nЗа концерта той е подбрал най-популярните и любими песни на Queen, сред които „Bohemian Rhapsody”, „The Show Must Go on”, „Who Wants to Live Forever”, „We are the Champions”, „I want to break free”, „Crazy little thing called love”, „Somebody to Love”,  „We Will Rock You”, „Love of My Life”. Няма да бъде пропусната и песента „Barcelona”, която Фреди Меркюри изпълни с Монсерат  Кабайе. \r\nБилети могат да бъдат закупени на касата на зала „Сливен“ и пунктовете на „Eventim“.", "date": "2019.06.10", "title": "Сливен: Продължава продажбата на билети за спектакъла „Queen. Шоуто продължава“"}
{"url": "http://www.focus-news.net/news/2019/06/10/2668402/plovdiv-blizo-200-proverki-sa-izvarshili-ekspertite-ot-regionalnata-inspektsiya-po-okolnata-sreda-i-vodite-prez-may.html", "text": "През месец май експертите на Регионалната инспекция по околната среда и водите (РИОСВ) в Пловдив са извършили общо 196 проверки на 184 обекта, от които 94 планови и 102 – извънредни. Това съобщиха за  Радио „Фокус“ – Пловдив  от РИОСВ. През миналия месец са издадени 51 предписания за отстраняване на нарушенията. За констатираните административни нарушения на Закона за опазване на околната среда и секторните закони са съставени 12 акта, а директорът на РИОСВ – Пловдив е издал две наказателни постановления като е определил санкции в общ размер на 5 000 лева. Наложени са и 3 санкции за наднормени замърсявания на компонентите на околната среда в общ размер от 2361,12 лв/месец. \r\nОбщо събраните суми от институцията по наложени глоби и санкции за месеца възлизат на 28 572 лева. Повече от половината от тях са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции, са Пловдив – 6 478 лв., Садово – 5 501 лв. и Карлово  – 2 016 лева.", "date": "2019.06.10", "title": "Пловдив: Близо 200 проверки са извършили експертите от Регионалната инспекция по околната среда и водите през май"}
{"url": "http://www.focus-news.net/news/2019/06/10/2668384/ombudsmanat-maya-manolova-shte-podkrepi-protesta-na-spetsialistite-po-zdravni-grizhi-v-stara-zagora.html", "text": "По покана на медицинските специалисти от град Стара Загора Омбудсманът Мая Манолова ще подкрепи на 11 юни, техния пореден протест за по-добро заплащане и достойни условия на труд. Това съобщиха от  пресофиса на омбудсмана на Р България . \r\nСъбитието ще започне от 12.00 часа пред сградата на УМБАЛ „Проф. д-р Стоян Киркович“.", "date": "2019.06.10", "title": "Омбудсманът Мая Манолова ще подкрепи протеста на специалистите по здравни грижи в Стара Загора"}
{"url": "http://www.focus-news.net/news/2019/06/10/2668400/ministar-rosen-zhelyazkov-imame-dostatachno-vreme-da-ubedim-ek-ep-i-evropeyskiya-savet-v-nuzhdata-ot-po-balansirani-tekstove-po-paketa-mobilnost-i.html", "text": "Имаме достатъчно време да убедим ЕК, ЕП и Европейския съвет в нуждата от по-балансирани текстове по пакета „Мобилност I“. Това каза на брифинг министърът на транспортна, информационните технологии и съобщенията Росен Желязков, предаде репортер на  Агенция „Фокус“ . „Действията ни по отношение на пакета „Мобилност“ първо ще са на ниво Европейски съвет. Поискали сме заедно с Групата на инакомислещи срещи с новоизбраните председатели – на ЕП и Транспортната комисия, както и с докладчиците в ЕК. Поискали сме и среща с новия министър на транспорта на Финландия, с оглед, че тя ще води председателството в сектор „Транспорт“. Предвиждаме и действия към държави-членки, с които имаме сходни идеи, но досега не са подкрепяли Групата на инакомислещите“, заяви Желязков. \r\nТой посочи, че ще бъде поискана оценка и на ниво Европейски парламент, а третото, което ще се направи, е да се търси оценка на ниво индустрия. „Всички теми ще покажат, че предложението на ЕК, свързано основно със социалните права на работещите в сектора и запазване на екологията на Европа, няма да бъде добър като резултат от сегашните текстове“, каза още транспортният министър. Той посочи, че в сегашния си вид пакетът ще наруши социалните права и ще утежни екологичната обстановка в Европа.  \r\n„Най-малко половината от членовете на транспортната комисия са нови, така че имаме нови шансове. Имаме достатъчно време да направим съответните оценки да убедим Съвета, Парламента и Комисията за нуждата от по-балансирани текстове“, коментира транспортният министър. \r\nЦветилена СИМЕОНОВА", "date": "2019.06.10", "title": "Министър Росен Желязков: Имаме достатъчно време да убедим ЕК, ЕП и Европейския съвет в нуждата от по-балансирани текстове по пакета „Мобилност I“"}
{"url": "http://www.focus-news.net/news/2019/06/10/2668405/plovdiv-kmetat-ivan-totev-i-poslanitsi-na-darzhavi-ot-tseliya-svyat-shte-otpravyat-poslaniya-za-obshtoto-ni-badeshte-ot-golyamata-rannohristiyanska-bazilika.html", "text": "Кметът на Пловдив Иван Тотев и посланици на държави от целия свят ще отправят послания за общото ни бъдеще с вяра в споделените ни ценности на разбирателство, уважение и единство. Това съобщиха за  Радио „Фокус“ – Пловдив  от Общината. Церемонията ще се състои от 11.00 часа на 11 юни. Посланията ще бъдат гравирани на стена в публичното пространство до бъдещия вход на Епископската базилика, а представянето й ще се състои по време на официалното откриване на Базиликата през септември. \r\nЕпископската базилика на Филипопол, античният предшественик на днешен Пловдив, е една от най-големите раннохристиянски църкви в страната. Градена камък по камък, тя е общо място за поколенията на няколко века и паметник на приемствеността на различни времена и култури.", "date": "2019.06.10", "title": "Пловдив: Кметът Иван Тотев и посланици на държави от целия свят ще отправят послания за общото ни бъдеще от Голямата раннохристиянска базилика"}
{"url": "http://www.focus-news.net/news/2019/06/10/2668406/burgas-spokoyna-e-patnata-obstanovka-v-oblastta.html", "text": "Спокойна е пътната обстановка в област Бургас Това съобщиха за  Радио „Фокус“ – Бургас  от Областното пътно управление. Пътищата са сухи и проходими, видимостта е отлична. Движението на моторни превозни средства се осъществява безпроблемно. По-интензивен е трафикът по входно-изходните пътни артерии на град Бургас. Струпване на автомобили се наблюдава в района на кръстовището с кръгово движение на изхода на града в посока София, където се извършва асфалтиране на пътните настилки. Натоварено е движението и по някои участъци от централната градска част – на кръстовището между улиците „Цар Петър“ и „Иван Вазов“, между „Генерал Гурко“ и „Цар Симеон“, както и между улиците „Спортна“ и „Индустриална“. \r\nМария ПОПЧЕВА", "date": "2019.06.10", "title": "Бургас: Спокойна е пътната обстановка в областта"}
{"url": "http://www.focus-news.net/news/2019/06/10/2668407/veliko-tarnovo-premahvat-izostaveni-avtomobili-v-svishtov.html", "text": "Акция за премахване на изоставени автомобили стартира в Свищов. В тази връзка кметът на общината Генчо Генчев издаде заповед за първите три коли, които бяха принудително преместени, съобщиха за  Радио „Фокус“ – Велико Търново  от Общината. Съгласно Наредбата за управление на отпадъците в региона, е назначена комисия за извършване на проверки за неправомерно паркирани, излезли от употреба моторни превозни средства, в зелените площи, детските площадки и други терени общинска или държавна собственост. Общината периодично извършва проверки в тази насока. На всички излезли от употреба МПС се поставят стикери с предписание за премахване  в 14-дневен срок. След изтичането му, кметът на общината издава заповед за принудително преместване и моторните превозни средства се вдигат от фирмата, с която общината има сключен договор. На собствениците им се съставя Акт за установяване на административно нарушение по реда на Закона за административните нарушения и наказания. \r\nКъм момента са установени над 25 неправомерно паркирани, излезли от употреба моторни превозни средства, на които са поставени стикери с предписание и тече техният 14-дневен срок, след което ще бъдат премахнати принудително. \r\nЛуиза ТРАНЧЕВА", "date": "2019.06.10", "title": "Велико Търново: Премахват изоставени автомобили в Свищов"}
{"url": "http://www.focus-news.net/news/2019/06/10/2668408/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи, а пътните настилки са мокри на места. През деня не са получавани сигнали за инциденти по пътищата в областта. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.10", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/06/10/2668409/predstoyashti-mezhdunarodni-sabitiya-za-11-yuni-agentsiya-fokus.html", "text": "*** Последни показания на 12-те арестувани каталунски лидери \r\n*** Започва разглеждането на делото относно конституционността на разпускането на украинския парламент \r\n*** Пресконференция на германския здравен министър относно плановете му да забрани терапиите за „сексуално преориентиране“ \r\n***", "date": "2019.06.10", "title": "Предстоящи международни събития за 11 юни ( Агенция „Фокус“ )"}
{"url": "http://www.focus-news.net/news/2019/06/10/2668410/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили  на изход на ГКПП „Капитан Андреево“ и ГКПП „Дунав мост Видин“. Това съобщиха от  ГД „Гранична полиция“ . Нормално се осъществява преминаването през всички гранични пунктове. Информацията е към 18.00 часа.", "date": "2019.06.10", "title": "ГД „Гранична полиция“: Интензивен е трафикът за товарни автомобили  на изход на ГКПП „Капитан Андреево“ и ГКПП „Дунав мост Видин“"}
{"url": "http://www.focus-news.net/news/2019/06/10/2668413/sofiya-vavezhda-se-organizatsiya-na-dvizhenieto-za-zasnemane-na-kadri-ot-televizionniya-serial-pandora-na-11-yuni.html", "text": "Въвежда се организация на движението за заснемане на кадри от телевизионния сериал „Пандора“ на 11 юни. Това съобщиха от  пресцентъра на Столична община.   От 07.00 до 20.00 часа на 11 юни 2019г. се забранява престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“ на ул. „Св. Климент Охридски“ между локалното пътно платно на бул. „Цар Освободител“ и ул. „Шипка“.", "date": "2019.06.10", "title": "София: Въвежда се организация на движението за заснемане на кадри от телевизионния сериал „Пандора“ на 11 юни"}
{"url": "http://www.focus-news.net/news/2019/06/10/2668411/komisar-tihomir-totev-rdpbzn-varna-silnite-dazhdove-dovedoha-do-namalyavane-na-broya-na-gorskite-pozhari-prez-poslednite-godini.html", "text": "През последните три години броят на горските пожари във Варна и областта намалява. Това се дължи на климатичните условия и най-вече на силните дъждове. Това каза в интервю за  Радио „Фокус“ – Варна  директорът на Регионалната дирекция „Пожарна безопасност и защита на населението“ (РДПБЗН) комисар Тихомир Тотев. По думите му вследствие на интензивните валежи тревната растителност е избуяла, но все още е зелена в горите, не е изсъхнала. Според статистиката, през първото шестмесечие на 2017-та година огнеборците в във Варненско са гасили 22 горски пожара, през миналата година – 11, а от началото на годината – в 7. Като основни причини за възникване на тези инциденти комисар Тотев открои човешката небрежност при боравене с открит огън в горските територии. „Много малък процент са пожарите, възникнали вследствие на паднала гръмотевица“, уточни той. \r\nДиана СТОЕВА", "date": "2019.06.10", "title": "Комисар Тихомир Тотев, РДПБЗН – Варна: Силните дъждове доведоха до намаляване на броя на горските пожари през последните години"}
{"url": "http://www.focus-news.net/news/2019/06/10/2668395/hurryiet-ankara-shte-otgovori-na-plana-na-gartsite-kiprioti-za-arestuvane-na-ekipazha-na-turski-sondazhen-korab.html", "text": "Турция протестира срещу решението на Република Кипър да издаде международни заповеди за арест за членовете на екипажа на турския сондажен кораб „Фатих“ и служители на фирми, които са си партнирали с държавната турска петролна корпорация (ТП) и обещаха да отговорят като предприемат правни действия по въпроса, пише електронното издание на турския ежедневник  Hurryiet . \r\n„Следим внимателно новините относно издаването на заповеди за арест на членовете на екипажа на нашия сондажен кораб „Фатих“ и служители на чуждестранни компании, които си партнират с ТП от гръцкия Кипър. Ако това самонадеяно решение на гръцкия Кипър, което узурпира всяко право на кипърските турци, е действително, то няма да има никаква валидност за нас“, заяви турското външно министерство в изявление от 10 юни. \r\n„Ако [гръцкият Кипър] се осмели да [вземе това решение], ще дадем необходимия отговор; никой не би трябвало да се съмнява в това“, се добавя в изявлението. \r\nМинистерството също така подчерта, че Турция ще започне правни процедури, за да отвърне на удара, защото решението на Република Кипър за „неограничено морско пространство пристанища не е в съответствие с международното право“. \r\n„Усилията на гръцкия Кипър за спиране на сондажните дейности, които продължаваме по нашия континентален шелф, няма да дадат резултати“, се подчертава в съобщението. \r\n„Турция решително ще продължи планираните си сондажи и за да защити правата си в континенталния шелф, и за да защити правата на турците киприоти, равноправен партньор на острова“, категорични са от турското МВнР. \r\nВластите на Република издадоха международни заповеди за арест срещу 25 души, включително членове на екипажа на турския сондажен кораб и служители от чуждестранни фирми, които си партнират с ТП, предадоха местните медии. \r\nПлаващият под турско знаме сондажен кораб „Фатих“ започна да проучва за въглеводороди на 3 май в район, намиращ се на 75 километра от западния бряг на острова. \r\nВестникът отбелязва, че районът спада изцяло към турския континентален шелф, регистриран в ООН и има разрешително, издадено от турското правителство на ТП. \r\nПревод и редакция:", "date": "2019.06.10", "title": "Hurryiet: Анкара ще отговори на плана на гърците киприоти за арестуване на екипажа на турски сондажен кораб"}
{"url": "http://www.focus-news.net/news/2019/06/10/2668412/predstoyashti-sabitiya-v-stranata-za-11-yuni-agentsiya-fokus.html", "text": "*** \r\nОт 11.30 часа в ППМГ „Акад. Иван Ценов“ ще се проведе брифинг на министъра на образованието и науката Красимир Вълчев, който ще посети учебни заведения във Враца, в които са реализирани строително-ремонтни дейности със средства на министерството. \r\n*** \r\nОт 12.00 часа пред сградата на УМБАЛ „Проф. д-р Стоян Киркович“ омбудсманът Мая Манолова ще подкрепи протеста на специалистите по здравни грижи в Стара Загора. \r\n*** \r\nОт 9.00 часа 12 състав на Специализирания наказателен съд ще гледа делото за организиране и ръководене на престъпна група срещу Гриша Г., Данаил Г., Емилия С., Ивайло Т., Камелия М., Милко Д., Милко Т., Тодор С., Ичко Л. и Красимира Г.  \r\n*** \r\nОт 9.00 часа 22 състав на Специализирания наказателен съд ще гледа производство за определяне на общо наказание по чл. 23- 27 НК срещу Васил Г.  \r\n*** \r\nОт 9.30 часа в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия на ВСС.  \r\n*** \r\nОт 9.30 часа 4 състав на Специализирания наказателен съд ще гледа делото за организиране и ръководене на престъпна група срещу Бехчет А., Емил Б., Събин З., Венцислава М., Георги К., Ерол О. и Виктор В.  \r\n*** \r\nОт 10.00 часа 7 състав на Специализирания наказателен съд ще гледа делото за организиране и ръководене на престъпна група срещу Иван И., Христо Г., Ани С., Симеон Х., Йордан Й., Борислав Р., Филип А., Амир Х., Георги А. и Костадин К.  \r\n*** \r\nОт 10.00 часа в Best Western Plus Hotel Expo Sofia ще се проведе новото издание на Клуб Investor „Банки и финанси“. Събитието ще открие подуправителят на БНБ Калин Христов, който ще коментира  последствията от икономиките на ЕС за паричната политика и банките.  \r\n*** \r\nОт 10.00 часа 15 състав на Софийския градски съд ще гледа делото срещу Ясен Хедеяр, подсъдим за убийството в кв. „Хиподрума“. \r\n*** \r\nОт 10.00 часа 13 състав на Специализирания наказателен съд ще гледа делото за организиране и ръководене на престъпна група срещу Бисер П. и Николай С.  \r\n*** \r\nОт 10.00 часа 3 състав на Специализирания наказателен съд ще гледа квалифицирани състави на изнудване срещу Лъчезар Я. и Габриел П.  \r\n*** \r\nОт 10.30 часа 4 състав на Софийски апелативен съд ще гледа делото за екстрадиция на Илхан К. \r\n*** \r\nОт 11.00 часа в Литературен клуб „Перото“ в НДК ще се проведе информационен ден на Сдружението за модерна търговия (СМТ) на тема „Какви промени в трудовото законодателство ще направят икономиката по-ефективна?“. \r\n*** \r\nОт 11.00 часа в Национален пресклуб БТА ще се състои пресконференция на тема „Подобряване на българо-сръбската туристическа оферта и засилване на междукултурния диалог в посока осъществяване на устойчиво развитие на туризма“. \r\n*** \r\nОт 11.00 часа в Sofia Lab на ул. „Сердика“ ще се състои представяне на Стъпка 5 от Визия за София. Ще участват председателят на СОС Елен Герждиков и Любо Георгиев, ръководител на проекта. \r\n*** \r\nОт 11.00 часа в София Хотел Балкан, зала „Сердика“, ще се проведе експертната дискусия: Цена „Задължения към обществото“ и пазарни прогнози за следващия ценови период, част от поредицата Energy Managers’ Forum. \r\n*** \r\nОт 12.00 часа в Национален пресклуб БТА Национално сдружение на кабелните оператори „Клуб 2000“ ще даде пресконференция на тема Търговската война в сектора и възможността държавата да се намеси в нея. \r\n*** \r\nОт 13.00 часа в пресклуба на БТА ще се проведе пресконференция „Граждани срещу абсурдите в социалната политика” на група-инициатива „Граждани срещу стратегията за детето 2019- 2030 г.“.  \r\n*** \r\nОт 13.30 часа 17 състав на Специализирания наказателен съд ще гледа делото за организиране и ръководене на престъпна група срещу Петър П., Станислав М., Валентин Х. и Любен М.  \r\n*** \r\nОт 13.30 часа 13 състав на Специализирания наказателен съд ще заседава по делото за участие в ръководството на престъпна организация или група срещу Светлин Д., Иван А., Николай С. и Паолина П.  \r\n*** \r\nОт 14.00 часа  заседателната зала на ИР – БАН (ул. „Акад. Георги Бончев“, бл. 1, ет. 3) ученици ще представят киберфизични системи в образованието и обучението на деца със специфични потребности. \r\n*** \r\nОт 14.00 часа 11 състав на Софийския градски съд ще гледа делото срещу Христо Петров бивш управител на „Фонд научни изследвания“ за умишлена безстопанственост. \r\n*** \r\nОт 14.40 часа 6 състав на Специализирания наказателен съд ще заседава по делото за участие в ръководството на престъпна организация или група срещу Кирил К., Благой Д., Сергей А., Николай М., Петко Г., Георги К., Георги Т. и Денис Ю.  \r\n*** \r\nОт 14.30 часа 15 състав на Специализирания наказателен съд ще гледа делото за организиране и ръководене на престъпна група срещу Алтайеб Ш., Ивайло Г., Кадим Ш., Марио Х., Мустафа А. и Нихат Р.  \r\n*** \r\nОт 15.00 часа 17 състав на Специализирания наказателен съд ще заседава по делото за участие в ръководството на престъпна организация или група срещу Божидар М.  \r\n*** \r\nОт 15.00 часа 13 състав на Специализирания наказателен съд ще гледа делото за организиране и ръководене на престъпна група срещу Борис А., Данаил П., Петър П. и Пламен Д.  \r\n*** \r\nОт 18.00 часа в Националната библиотека \"Св. Св. Кирил и Методий\" ще се проведе среща-дискусия по повод на научната монография \"Доктрината \"Тръмп\" срещу неолибералния глобализъм\". \r\n*** \r\nОт 18.00 часа в зала „Пейо Яворов“ ще се състои  културно – музикалният спектакъл „Европейските езици – култура и общуване без граници“, който Областна администрация Благоевград организира съвместно с Езикова гимназия „Акад. Людмил Стоянов“. \r\n*** \r\nОт 09.30 часа в Окръжен съд – Бургас ще се заседава по делото на жена, предумишлено умъртвила лице, намиращо се в безпомощно състояние. \r\n*** \r\nОт 18.00 часа на открита сцена \"Охлюва\" ще се проведе концерт на група \"Куци Мерки\". \r\n*** \r\nОт 20.00 часа в Летния театър със спектакъл ще бъде представена книга за живота на Георги Димитров.  \r\n*** \r\nОт 20.30 часа в Летния театър танцова формация „Петлите“ представя спектакъла „Да докоснеш мечтата“.  \r\n*** \r\nОт 11.00 часа в Юнашкия салон ще се състои откриващата пресконференция по повод предстоящия във Варна кръг от Европейската купа по ветроходство в Клас Лазер. \r\n*** \r\nОт 11.30 часа в двора на МБАЛ \"Света Анна - Варна\" ще се състои официалното освещаване на параклис, изграден в двора на болничния комплекс. Храмът носи името на покровителката на семейството и майчинството - Света Анна. Освещаването ще извърши Варненският и Великопреславски митрополит Йоан.  \r\n*** \r\nОт 16.30 часа в Градска художествена галерия ще се състои представяне на книга „Истории за изкуството“. Изданието изследва срещите на деца на възраст от 4 до 10 години с историята на изкуството. \r\n*** \r\nОт 17.00 часа в Зала Панорама на Факултет по фармация в Медицинския университет ще се състои премиерата на новата поетична книга на доц. д-р Добрин Паскалев „Думите са скитници бохеми“. \r\n*** \r\nОт 17.00 часа в Изложбени зали „Рафаел Михайлов“ ще бъде представена продукция на класа по пеене със студенти от специалност „Педагогика на обучението по музика“ с преподавател гл. ас. д-р Ана Борисова Ганева. \r\n*** \r\nОт 19.00 часа в Клуб 7 ще се проведе представяне на новата книга на Таня Мезева „България ще я бъде“.  \r\n*** \r\nОт 17.00 часа в голямата зала на „ХГ Иван Фунев“ при РИМ- Враца ще се състои представяне на автобиографичната книга „Значи съм живял“ и среща - разговор с големия български актьор Павел Попандов. \r\n*** \r\nОт 17.30 часа в Общинската библиотека ще бъдат представени романите „Лепири\" и „Вампирът\" – автор Радослав Гизгинджиев. \r\n*** \r\nОт 17.30 часа в НЧ „Напредък - 1869“ ще се проведе годишен концерт на възпитаниците от клас пиано и клас китара на Музикална школа при НЧ „Напредък - 1869“. \r\n*** \r\nОт 9.30 часа в Детска градина №23 ще се играе куклен спектакъл „Лека нощ, съкровище“ на Държавен куклен театър „Дора Габе“. \r\n*** \r\nОт 18.30 часа в Огледална зала „Нели Божкова“ ще се проведе концерт на Български камерен оркестър – Добрич. \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Вампир“ от Антон Страшимиров. \r\n*** \r\nОт 20.00 часа в Летния театър ще се проведе концерт Балканска рапсодия в изпълнение на VIVO MONTANA и Плевенска филхармония. \r\n*** \r\nОт 10.30 часа на строевия плац в Гарнизон Казанлък ще се проведе заключително военноприложно състезание, в което ще участват деца и ученици от \"Клуб приятели на армията\".  \r\n*** \r\nОт 10.00 часа в залата на Общинския съвет ще се проведе пресконференция по проект „Изграждане на социално жилище за настаняване на уязвими групи на територията на кв. „ Гозница“. От 11.00 часа на обекта на ул. „Дълбок път“ ще се проведе първа копка. На събитията ще присъства кметът на Ловеч Корнелия Маринова. \r\n*** \r\nОт 09.00 часа на стадиона в Момчилград ще се проведе състезание по пожаро-строева подготовка. \r\n*** \r\nОт 11.00 часа пред  Двореца на културата ще се проведе концерт на Духовия оркестър към ОК Дворец на културата. \r\n*** \r\nОт 14.00 часа в НЧ „Елин Пелин -1903 г.” ще се проведе концерт на детска музикална школа. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Красавицата и князът\" от Ф.М.Достоевски, гостуване на Драматичен театър - Враца. \r\n*** \r\nОт 09.00 часа Пловдивският митрополит Николай ще оглави архиерейска света Литургия в митрополитския храм „Св. вмчца Марина”. \r\n*** \r\nОт 9.30 часа в зала 1 Окръжният съд ще заседава по делото срещу Сергей П., Йоана С. и Ивайло А., обвинени в държане на рискови наркотични вещества.  \r\n*** \r\nОт 9.30 часа в зала №1 Апелативният съд ще гледа жалби на трима от четиримата подсъдими срещу присъдите им по дело за два опита за убийство, които са извършени на 2.05.2016 г. в Раднево. \r\n*** \r\nВ 09.30 часа в зала 1 на Окръжния съд ще се проведе заседание по делото срещу Подсъдими са Сергей П., Йоана С. и Ивайло А., обвинени в притежание на високорискови наркотични вещества с цел разпространение.  \r\n*** \r\nОт 10.00 до 20.00 часа на ул. „Райко Даскалов“ ще се проведе „Алея на книгата“.  \r\n*** \r\nОт 10.00 часа в малката конферентна зала на Дом на културата „Борис \r\nХристов“ ще се проведе начална пресконференция на Община Пловдив по проект \r\nза изграждане на компостираща инсталация за разделно събрани зелени и/или биоразградими отпадъци“, който се осъществява с финансовата \r\nподкрепа на ОП „Околна среда“ 2014-2020 г. и от държавния бюджет. В пресконференцията ще вземе участие зам.-кметът на Пловдив \r\nРозалин Петков. \r\n*** \r\nОт 10.00 часа в зала № 2 22 наказателен състав на Районния съд ще гледа делото срещу Димитър В., Петър П. и Петър В., обвинени за държане в заблуждение на различни лица, на които са причинени имотни вреди в особено големи размери. \r\n*** \r\nВ 10.00 часа в Дом на културата „Б. Христов“ ще се състои национален форум “Училище в облака”.  \r\n*** \r\nОт 11.00 часа в зала №2 на кино Арена в Мол „Марково тепе” ще започне национална конференция „Училище в облака”. \r\n*** \r\nВ 11.00 часа на Голямата раннохристиянска базилика ще се състои церемония, на която кметът Иван Тотев и посланици на държави от целия свят ще отправят послания за общото ни бъдеще. \r\n*** \r\nОт 11.30 часа в Дома на културата в кв. „Столипиново“ ще бъде открита изложба „Махалата в града“. \r\n*** \r\nОт 13.00 часа в зала № 11 8 наказателен състав на Районния съд ще гледа делото срещу Борислав С., обвинен, че е попречил на длъжностни лица да изпълнят задълженията си. \r\n*** \r\nВ 15.00 часа в  Заседателна зала в сградата на Общината ще се състои информационно събитие относно подаване на фиш за проектна идея за списъка с индикативни операции, включени в Инвестиционната програма по процедура № BG16RFOP001-1.001-039 „Изпълнение на Интегрирани планове за градско възстановяване и развитие“, Приоритетна ос 1 „Устойчиво и интегрирано градско развитие“, Оперативна програма „Региони в растеж“ 2014 – 2020. \r\n*** \r\nВ 17.30 часа в Дома на културата „Борис Христов“, фоайе ет.2 ще бъде открита официално „Трета приятелска изложба“ на художници от Република Турция. \r\n*** \r\nОт 19.00 часа на площад „Стефан Стамболов“ 130 певци, танцьори и кукери ще се качат на сцената на финалния концерт по проекта „Среща с фолклора на Тракия“. \r\n*** \r\nОт 20.00 часа в Античния театър ще бъде официалното откриване на фестивала „Пловдив чете“.  \r\n*** \r\nОт 18.30 до 19.30 часа съветниците от групата на ГЕРБ в Общинския съвет организират приемна в читалище „България - 1937“. В срещата ще участват общинските съветници Ангел Безергянов, Мариана Сивкова и Димитър Николов.  \r\n*** \r\nОт 10.00 до 12.30 часа в  Детски отдел на библиотека „Родина“ ще се проведе програма „Познато и непознато“: „Алън Милн“. \r\n*** \r\nОт 10.00 часа в РБ „Захарий Княжески“ ще се състои научно– практическа конференция „Междукултурни, научни и образователни диалози България- Балканите – Русия“. \r\n*** \r\nОт 19.00 часа в Драматичния театър ще се играе постановката „Енергични хора“ по Василий Шукшин. \r\n*** \r\nОт 10.00 часа в зала 363 на общината ще има брифинг. \r\n*** \r\nОт 10.45 часа в Дома за стари хора „Д-р Стефан Смядовски“, дарител Стоян Стоянов – студент IV курс от ШУ “Еп.К.Преславски“  ще дари на потребителите на Дома – борд / платформа / за инвалидни колички, който ще бъде монтиран в служебния  автомобил на социалното заведение.  \r\n*** \r\nОт 10.00 часа до 14.00 часа на язовир „Шумен“ ще бъде извършено зарибяване от „Напоителни системи“.", "date": "2019.06.10", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2019/06/10/2668414/veliko-tarnovo-na-mnogo-mesta-v-oblastta-prevalyava-dazhd.html", "text": "Изсичане на храсти се извършва по пътя между Джулюница и границата с област Трърговище. Дейностите, които ще продължат до края на юни, са в отсечката от км 149+000 до км 172+900, където шофьорите трябва да карат с повишено внимание. Участъкът е сигнализиран с пътни знаци, съобщиха за  Радио „Фокус“ – Велико Търново  от Областно пътно управление – Велико Търново. Времето във Великотърновския регион е предимно облачно. На много места превалява дъжд. Пътните настилките са частично мокри, а трафикът – натоварен. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. Полицейски служители следят за правилното протичане на движението. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа в областта. \r\nЛуиза ТРАНЧЕВА", "date": "2019.06.10", "title": "Велико Търново: На много места в областта превалява дъжд"}
{"url": "http://www.focus-news.net/news/2019/06/10/2668416/komisar-tihomir-totev-rdpbzn-varna-sazdadena-e-organizatsiya-za-pozharoopasniya-sezon.html", "text": "В началото на пожароопасния сезон от Регионалната дирекция \"Пожарна безопасност и защита на населението“ във Варна (РДПБЗН) е извършено обслужване на наличната техника и тя е готова за очакваното повишаване броя на полските и горски пожари. Това каза в интервю за  Радио „Фокус“ – Варна  директорът на звеното комисар Тихомир Тотев. По думите му преди седмици е направено съвместно занятие със Североизточното държавно предприятие и неговото подразделение – Държавното горско стопанство в Суворово и екипи от специализирания сектор на пожарната, както и представители на две районни служби. Целта му е била да се подобри комуникацията и да се уточни взаимодействието между институциите. Оттренирано е било ликвидирането на сложен горски пожар. Разработен е и съвместен план с Регионалната дирекция по горите във Варна. В него са упоменати начините на предаване на сили и средства, и самата организация на ликвидиране на пожарите. Комисар Тотев допълни, че Регионалната дирекция по пожарна безопасност и защита на населението разполага с 11 места, в които се носи дежурство. Това са отделни районни служби и един сектор за специализирани дейности. Средно за денонощие има около 60 души през летния сезон на дежурство. \r\nКомисар Тотев съобщи също, че до 15-ти септември екипи от огнеборци от Варна и от вътрешността на страната ще дават денонощни дежурства в курорта „Златни пясъци“. На място в комплекса до края на сезона ще има един противопожарен автомобил. Комисар Тихомир Тотев уточни, че пожарникари от София, Русе и Търговище дават и ще дават дежурства в комплекса. Новото през тази година е, че периодът за пребиваване на тези служители е удължен от три на четири месеца. Те ще носят дежурство с цел обезопасяване на курортния комплекс. „Тази практика в последните години е много положителна, тъй като наличието на противопожарен автомобил с екип в курорта скъсява доста времето за реакция. Иначе бихме пътували по 20-25 минути до хотелските комплекси от местостоянката във Варна. Така имаме възможност за по-бърза и навременна реакция. Това е добре за почиващите и за собствениците на хотели“, коментира комисар Тихомир Тотев. \r\nДиана СТОЕВА", "date": "2019.06.10", "title": "Комисар Тихомир Тотев, РДПБЗН – Варна: Създадена е организация за пожароопасния сезон"}
{"url": "http://www.focus-news.net/news/2019/06/10/2668415/sofiya-vavezhda-se-organizatsiya-na-dvizhenieto-za-provezhdane-na-turnir-po-petank-na-15-yuni.html", "text": "Въвежда се организация на движението за провеждане на турнир по петанк на 15 юни. Това съобщиха от  пресцентъра на Столична община.  От 08.00 до 16.00 часа на 15 юни се забранява престоят и паркирането на пътни превозни средства, с изключение на автомобилите обслужващи мероприятието на ул. „Кракра” между ул. „Шипка” и ул. „Оборище“.", "date": "2019.06.10", "title": "София: Въвежда се организация на движението за провеждане на турнир по петанк на 15 юни"}
{"url": "http://www.focus-news.net/news/2019/06/10/2668418/sliven-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са  пътищата  в Сливенска област. Няма въведени допълнителни ограничения, съобщиха от  Областното пътно управление . Движението е интензивно. \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до 30 юни.", "date": "2019.06.10", "title": "Сливен: Сухи и нормално проходими са  пътищата в областта"}
{"url": "http://www.focus-news.net/news/2019/06/10/2668419/milka-hristova-bsp-sofiya-borisovata-gradina-prodalzhava-da-bade-beliyat-drob-i-zelenoto-sartse-na-stolitsata-obshtestvoto-tryabva-aktivno-da-uchastva-v-diskusiite-da-badeshteto-y.html", "text": "Борисовата градина продължава да бъде белият дроб и зеленото сърце на столицата, обществото трябва активно да участва в дискусиите да бъдещето й. Това каза за предаването „Софийска трибуна“ по  Радио „Фокус“  зам.-председателят на БСП в Столичния общински съвет /СОС/ Милка Христова. „Борисовата градина е емблематично място, най-големият градски парк, белият дроб и зеленото сърце на София. Няма безразличен гражданин на София по отношение на бъдещето й. Факт за това са и оживените спорове във връзка с проекта за подробен устройствен план на парка, особено в контекста на проблемите с качеството на атмосферния въздух и интензитета на автомобилния трафик, които безспорно присъстват в столицата. Борисовата градина се превръща в мястото, което би могло да помогне за подобряването на средата“, обясни тя.  Според Милка Христова бъдещето на Борисовата градина е тя да се запази като най-големия парк, който да бъде достъпен и благоустроен, да предоставя всички възможности за всички възрасти, които да спортуват и да се докоснат както до красотата на природата, така и до културни средища.  Тя изрази надежда, че засиленият обществен интерес към устройствения план ще възпрепятства евентуално опропастяване на реализацията му. „Надявам се, че този път обществените обсъждания ще бъдат достатъчно масови и гражданите ще реагират проактивно, така че да се получи обществен консенсус“, посочи Христова. Зам.-председателят на БСП в Столичния общински съвет отчете като недостатък това, че според Наредбата за обществените обсъждания по отношение на териториалното устройство на Столична община, приета през 2017 г., подобни обсъждания се провеждат в трите района, прилежащи на Борисовата градина – „Лозенец“, „Изгрев“ и „Средец“. „Предвид обстоятелството, че Борисовата градина не е локален, а общоградски парк, е необходимо да се вземе под внимание мнението на всички столичани“, уточни тя, като добави, че БСП-София започва обществена кампания за запознаване на гражданите по отделните райони с проекта за устройствения план на Борисовата градина, за да получи мнението на всички столичани. Милка Христова коментира и породилите се притеснения за застрояване на парка. „След преценка на общественото недоволство, тъй като хората се притесняват, че отварянето на възможността за изграждане на нови обекти  неминуемо ще доведе до „Ефекта на матрьошката“, беше заявено, че ново строителство няма да се допуска, с изключение на реставрация на съществуващите обекти“, припомни тя, като отбеляза, че най-болезненият въпрос е осъвременяването на Националния стадион „Васил Левски“ и стадиона на ЦСКА. Според нея тези пространства би трябвало да се ограничат в рамките на съществуващите части на обектите. Важно е и как Столична община ще намери решение на проблема с частните имоти в Борисовата градина и как ще накара „партньорите си“ да възстановят тези обекти, каза още Милка Христова. „Страхувам се, че това ще бъде лост за изнудване на Столична община – за придобиване на цялата собственост или за други действия, които няма да са в полза на гражданите. Надявам се подробният устройствен план да не затвори проблемите със собствеността в чертите на парка, а да стане основа за тяхното разплитане, за да може Борисовата градина отново да се превърне в публична, общинска и държавна собственост“, заяви тя. Според Столичната организация на БСП Борисовата градина трябва да върне своя блясък и предназначение такава, каквато е била при създаването си и такава, каквато я помним преди 30 години. „Трябва да бъдат възстановени значимите обекти, включително и тези, които по реда на доста съмнителни сделки се озовават в частни ръце. Не бива да има ново строителство. Би следвало да се съхрани зеленината в парка, да се инвестира в алейната мрежа, да се възстановят места като Летния театър, спортните и детските площадки“, добави  зам.-председателят на БСП в СОС.  \r\nВеселка ИВАНОВА", "date": "2019.06.10", "title": "Милка Христова, БСП-София: Борисовата градина продължава да бъде белият дроб и зеленото сърце на столицата, обществото трябва активно да участва в дискусиите да бъдещето й"}
{"url": "http://www.focus-news.net/news/2019/06/10/2668420/vesela-hristova-turisticheski-kompleks-akve-kalide-burgas-v-keltskata-kultura-ima-praznitsi-i-rituali-analogichni-na-nashite.html", "text": "В келтската култура има празници и ритуали, аналогични на нашите. Това каза за  Радио „Фокус“ – Бургас  Весела Христова, управител на туристически комплекс „Акве Калиде“ – Бургас по повод предстоящиятфестивал, посветен на келтската култура, който ще се проведе в на 22 и 23 юни. По думите ѝ събитието е свързано с предстоящия народен празник Еньовден, който в цялата страна ще бъде отбелязан с различни празненства. „Връзката между далечната келтска култура и българската представлява любопитен факт. Има сведения, че келти са обитавали българските земи, но все пак, правейки аналогията между културата на древните келти и тази на древните българи, можем да открием както много общи неща, така и много различни, разбира се. Точно това ще покажем в шотландските и ирландски игри, които организираме“, отбеляза Христова.  \r\nТя добави, че по време на фестивала ще бъдат представени келтски гадания, масажи, ще бъде направена възстановка на келтски сватбен ритуал, както и построяване на келтска къща от клони и листа. „Ще имаме и работилница за деца, в която те ще могат да си изработят келтски сувенири. Всичко това ще бъде съпътствано с разкази за келтската култура“, допълни управителят. \r\nМария ПОПЧЕВА", "date": "2019.06.10", "title": "Весела Христова, Туристически комплекс „Акве Калиде“ – Бургас: В келтската култура има празници и ритуали, аналогични на нашите"}
{"url": "http://www.focus-news.net/news/2019/06/10/2668424/shumen-uchreden-be-oblasten-savet-za-horata-s-uvrezhdaniya.html", "text": "Учреден бе Областен съвет за хората с увреждания в Шумен, предаде репортер на  Радио „Фокус“-Шумен . Съветът ще бъде председателстван от Ширин Вели, заместник областен управител на Шумен, заместник-председател ще бъде Иванка Казакова от районната структура на на Съюза на инвалидите. В състава на Областния съвет са включени представители на 21 институции - общини, дирекция „Социално подпомагане“, Регионалната здравна инспекция, Бюро по труда, Регионалното управление на образованието, Инспекцията по труда, синдикатите, Конфедерацията на работодателите и индустриалците в България (КРИБ), Търговско-промишлената палата, регионалните структури на Съюза на инвалидите, на военноинвалидите, на слепите и др. Мартина Драгнева от дирекция „Социално подпомагане“ представи новостите в Закона на хората с увреждания във връзка с осигуряване правата им от дирекциите „Социално подпомагане“ в област Шумен.  \r\n„Най-важно за нас е т. нар. лична помощ. Тя идва след индивидуална оценка, изготвена от специализираните отдели, които се създадоха от 1 януари тази година в дирекциите „Социално подпомагане“. Тя е комплексна и важи за всички институции. С правилника от 1 април 2019 година такива индидивуални оценки вече се изготвят“, посочи Мартина Драгнева. Владимир  Паскалев от КРИБ постави въпроса за проблемите, които стоят пред работодателит относно прилагането на Правилника за прилагане на Закона с увреждания. Иванка Казакова изрази надежда, че Областният съвет ще работи ефективно по проблемите на хората с увреждания. Тя отбеляза, че е много важно да се говори за равнопоставеност на тези хора в обществото, вместо за интеграция. Според нея работата на Областния съвет трябва да бъде в няколко основни направления - достъпни архитектурна среда, транспорт, образование и преквалификация, трудова заетост, профилактика и рехабилитация и социално-икономическа защита на хората с увреждания.  \r\nПо време на днешното учредително събрание беше приет Правилник за организацията и дейността на Областния съвет за хората с увреждания в област Шумен. \r\nИвелина ИВАНОВА", "date": "2019.06.10", "title": "Шумен: Учреден бе Областен съвет за хората с увреждания"}
{"url": "http://www.focus-news.net/news/2019/06/10/2668425/nimh-utre-shte-ima-prevalyavaniya-pridruzheni-s-gramotevitsi-i-vremenno-usilvane-vyatara-vazmozhni-sa-i-gradushki-maksimalnite-temperaturi-shte-sa-mezhdu-25-i-30.html", "text": "През нощта на отделни места ще има краткотрайни валежи, но над по-голямата част от страната облачността ще е разкъсана. Утре повече слънце ще има над Западна България, докато над Северна и Източна облачността ще е по-често значителна – купеста и купесто-дъждовна. Отново ще има превалявания, придружени с гръмотевици и временно усилване вятъра, възможни са и градушки. Ще духа слаб до умерен север-североизточен вятър. Максималните температури ще са между 25° и 30°. Това съобщи за Агенция „Фокус“ дежурният синоптик  Георги Цеков от  Националния институт по метеорология и хидрология (НИМХ) . Атмосферното налягане ще е близко до средното за месеца.    \r\nНад Черноморието ще преобладава облачно време и на много места в часовете до обяд ще има валежи от дъжд и гръмотевична дейност. След обяд валежите ще спират и облачността ще се разкъса и намалее. Ще духа слаб до умерен вятър от север-североизток. Максимални температури между 25° и 28°. Температурата на морската вода е от 19° по северното крайбрежие, до 23-24° в Бургаския залив. Вълнението на морето ще е 2-3 бала. \r\nНад планините облачността ще е по-често значителна и на места, главно в следобедните часове, ще превали и прегърми. Ще духа до умерен североизточен вятър. Максималната температура на височина 1200 метра ще е около 20°, на 2000 метра – около 13°. \r\nПрез следващите дни валежите чувствително ще намалеят, и като разпространение, и като интензивност, а температурите бързо ще се повишат. В сряда превалявания, придружени с гръмотевици ще има на места в Южна България, главно в следобедните часове. В четвъртък и петък краткотрайни валежи ще има само на отделни места. Ще бъде слънчево, с временни увеличения на облачността. В западната половина от страната вятърът ще бъде слаб, предимно от изток-североизток; в източната ще е временно до умерен, от север-североизток. Преобладаващите максимални температури ще бъдат между 28° и 33°.", "date": "2019.06.10", "title": "НИМХ: Утре ще има превалявания, придружени с гръмотевици и временно усилване вятъра, възможни са и градушки, максималните температури ще са между 25° и 30°"}
{"url": "http://www.focus-news.net/news/2019/06/10/2668426/afp-donald-tramp-obyavi-che-shte-otvori-evropeyskiya-pazar-za-amerikanskoto-vino.html", "text": "Президентът на САЩ Доналд Тръмп разкритикува Франция в понеделник за „нечестните мита“ върху „страхотното“ американско вино, предава  AFP . \r\nДържавният глава, за когото се знае, че не пие алкохол, заяви, че ще работи за отварянето на европейския пазар за американското вино и обвини Франция, че създава нечестни търговски бариери. \r\n„Франция ни таксува много за виното, а ние им начисляваме съвсем малко за френското вино“, заяви той пред телевизионния канал CNBC. \r\nАмериканските производители се оплакват, че френските вина стигат до американските рафтове \"за нищо\", посочи Тръмп, като добави, че това „не е честно и ще направим нещо по въпроса“. \r\n„И ние имаме страхотно вино“, отбеляза американският президент. \r\nФренската агенция припомня, че Вашингтон и Брюксел се готвят да започнат преговори за търговско споразумение за разрешаване споровете, започнати от Доналд Тръмп миналата година, когато той увеличи митата върху стоманата и алуминия. Представители на ЕС обаче многократно са заявявали, че няма да обсъждат земеделието. \r\nВносните мита на Европейския съюз върху виното са по-високи от американските тарифи за европейските вина, а потребителите в ЕС купуват по-малко от американския продукт. Франция е основен производител на вино, но като част от 28-членния блок не определя собствена търговска политика или тарифи. \r\nВ зависимост от вида и съдържанието на алкохол, вносът на вино е срещу американски мита от 5,3 цента до 12,7 цента на бутилка, според Американската комисия за международна търговия. Пенливите вина се облагат с по-висока ставка от около 14,9 цента на бутилка. \r\nНо американските вина, изпратени до ЕС, са изправени пред мита от 11 до 29 цента на бутилка, според Института за вино, търговско тяло, което насърчава американския износ. \r\nПрез 2017 г. САЩ внесоха 4,5 млрд. долара в европейско вино, но продадоха само 553 млн. долара на Европа. \r\nВсе пак между 2007 и 2018 г. френските данни от митниците показват, че износът на САЩ за Франция се е утроил, а Европа е най-голямата дестинация за износ за американските вина. \r\nПревод и редакция:", "date": "2019.06.10", "title": "AFP: Доналд Тръмп обяви, че ще отвори европейския пазар за американското вино"}
{"url": "http://www.focus-news.net/news/2019/06/10/2668427/ministar-desislava-taneva-shte-nadgradim-natsionalnata-informatsionna-sistemata-za-identifikatsiya-na-zhivotnite.html", "text": "В рамките на тази година ще актуализираме и надградим Национална информационна система за регистрация, идентификация, проследяване на  движенията и контрол на здравния статус на животните ВетИС. Това заяви министърът на земеделието, храните и горите Десислава Танева на заседание на Консултативния съвет по животновъдство, съобщиха от  пресцентъра на министерството.  По думите й в момента в процес на изясняване са финансовите инструменти, за да се случи това. Министър Танева подчерта, че всички проверки, които установяват драстични разминавания относно регистрацията и идентификацията на животни, водят до създаване на неувереност в органите, които решават за субсидирането на сектора. Тя даде пример с проверка в животновъден обект, в който от 400 животни, които трябва да са налични са липсвали 314. „С ресурса, с който разполага Министерството, няма как да бъдат проверявани всички стопанства на място. На принципа на получени сигнали и на случаен принцип, тези проверки ще продължават, заедно с експерти от БАБХ“, категорична бе министър Танева. \r\nОт началото на 2019 г. до 31 май включително идентифицирани и въведени в системата са 80 815 едри преживни животни, 209 099 дребни преживни животни, 40 317 свине, 1 681 еднокопитни и 208 370 пчелни семейства. Извършени са и пролетните профилактични прегледи на пчелните семейства. Срокът за това беше удължен до 31.05.2019 г., заради лошите метеорологични условия  и информацията за тях е в процес на обобщаване. \r\nПо време на днешното заседание бяха обсъдени и Изменения и допълнения на Наредба № 44 от 2006 г. за ветеринарномедицинските изисквания към животновъдните обекти, както и изготвянето на нов Закон за ветеринарномедицинската дейност.  \r\nСледващото заседание на Консултативния съвет ще се проведе през месец юли. Тогава ще бъде представен и анализ на кампанията по директни плащания 2019 г.", "date": "2019.06.10", "title": "Министър Десислава Танева: Ще надградим Националната информационна системата за идентификация на животните"}
{"url": "http://www.focus-news.net/news/2019/06/10/2668429/dots-mariya-pirgova-krizata-na-bsp-e-v-svoya-dramatichen-vrah.html", "text": "Кризата на БСП е в своя драматичен връх.  Това каза за обзорното предаване  „Това е България“  на  Радио „Фокус“  доц. Мария Пиргова.  По думите й БСП не е стигнала до същината на лявото и лявата партия. От преобразуването си от БКП тя съдържа в себе си хора- строители на капитализма и такива, защитаващи леви позиции и силата на държавното управление. Според Пиргова партията прие в себе си групи, които през целия Преход създават напрежение. Това не са идеологически групи, а вече трайно създадени лобита по интереси, защото лявата идея се е загубила в партията, каза още политологът. Въпреки това, тя допълни, че не това е причината БСП да губи изборите. „БСП не иска да печели избори, защото не може да се справи с отговорностите на управлението – тя не разбира как управлението може да бъде ляво в условията на господстващ капитал. БСП има много добри корпоративни отношения със собственици – тя не може да си представи, какво ще прави с леви мерки. Тя се самосаботира в много от изборите на Прехода, защото не представлява самостоятелен интерес и не иска да спечели – не се вижда желанието за власт. Аз отдавна критикувам БСП за това, че редица ръководства не искат властта, не искат да управляват“, обясни политологът. Доц. Пиргова обърна внимание, че БСП е била стигматизирана, като даде пример с правителството на Жан Виденов. Според нея БСП не иска реално властта, затова не е и реална опозиция. Не може да има желание за спечелване на избори, а в изборния щаб нито един от хората да не е правил такива, обобщи политологът. \r\nЦоня СЪБЧЕВА", "date": "2019.06.10", "title": "Доц. Мария Пиргова: Кризата на БСП е в своя драматичен връх"}
{"url": "http://www.focus-news.net/news/2019/06/10/2668421/diana-bogomilova-druzhestvo-na-profesionalistite-po-zdravni-grizhi-v-mbal-sveta-petka-vidin-ot-13-yuni-zapochvame-ednochasovi-stachni-deystviya.html", "text": "От 13 юни започваме едночасови стачни действия, каза за  Радио „Фокус“ – Видин  Диана Богомилова, председател на Дружеството на професионалистите по здравни грижи в МБАЛ „Света Петка“ – Видин. Тя посочи, че професионалистите по здравни грижи във видинската болница не са получили обещаното повишение на заплатите. „Получени са 250 000 лева от първите субсидии от 30-те милиона лева, но те са целеви и ние няма да получим увеличение на заплатите от тези пари. Ефективните едночасови стачни действия ще се до 20 юни, като пациентите няма да бъдат изоставени. Ще има дежурни, които ще се грижат за тях“, каза Богомилова. След 20 юни стачните действия ще бъдат в рамките на два часа, след което следва подаване на колективна оставка. На 13 юни във Видин професионалистите по здравни грижи имат среща с омбудсмана Мая Манолова. \r\nАнна ЛОЗАНОВА", "date": "2019.06.10", "title": "Диана Богомилова, Дружество на професионалистите по здравни грижи в МБАЛ „Света Петка“ – Видин: От 13 юни започваме едночасови стачни действия"}
{"url": "http://www.focus-news.net/news/2019/06/10/2668430/stara-zagora-s-kontsert-igraem-i-uchim-s-nashite-priyateli-ot-evropa-detska-gradina-slaveyche-priklyuchi-svoya-proekt-da-se-nauchish-da-igraesh-i-da-igraesh-za-da-uchish.html", "text": "Концерт под наслов „Играем и учим с нашите приятели от Европа” бе заключителната проява на детското заведение по проект „Да се научиш да играеш и да играеш, за да учиш” на програма „Еразъм +”, предаде кореспондент на  Радио „ Фокус” . В проявата участваха деца, родители и учители.  \r\nДиректорът на детската градина Петя Георгиева сподели, че идеята за проекта е резултат от дългосрочни наблюдения на поведението на децата в детските градини и училища, техните отношения с родителите и разговорите между учителите: „Смятаме, че едно семейство, като основна социална единица, се бори с нарастващите проблеми от психологически характер и трудно успява да се справи с тях. Днес наблюдаваме липса на уважение и толерантност сред членовете на семейството, липсата на добри маниери, неподходящ език, както и липса на време, прекарано заедно. Децата са оставени сами със своите проблеми и несигурност. Те прекарват времето си пред компютрите и по този начин интернет, а не семейството е източник на авторитет. Нарастващият брой разводи и семейства с един родител затруднява най-младите да изградят дълбоки емоционални отношения. Виждаме, че децата са все по-малко любопитни и мотивирани да учат.” \r\nДецата от всичките шест градински и една яслени групи на ДГ „Славейче” участваха в концерта, на който показаха знания свързани с националния бит и култура на страните партньори по проекта Италия, Гърция, Испания, Португалия и Унгария. \r\nСлавяна ГАЙДАРОВА", "date": "2019.06.10", "title": "Стара Загора: С концерт „Играем и учим с нашите приятели от Европа” Детска градина „Славейче” приключи своя проект „Да се научиш да играеш и да играеш, за да учиш”"}
{"url": "http://www.focus-news.net/news/2019/06/10/2668431/miroslav-murdzhov-ekspert-po-izborni-tehnologii-uspehat-na-predstoyashtite-mestni-izbori-se-krie-v-tova-partiite-da-se-otarsyat-ot-vatreshnoto-i-da-izlyazat-navan-za-dialog-s-grazhdanite.html", "text": "Успехът на предстоящите местни избори се крие в това партиите да се отърсят от вътрешното и да излязат навън за диалог с гражданите. Това каза за предаването „Софийска трибуна“ по  Радио „Фокус“  Мирослав Мурджов - експерт по изборни технологии и управител на агенция \"Рисърч десижън мейкинг\". „Ако направим анализ на математическите резултати от Европейските избори, виждаме изключително ниска избирателна активност. Причината е свързана с тематиката, която българските политически партии отвориха на тези евроизбори“, обясни той. Според него евроизборите бяха повече вътрешнопартийни, отколкото европейски. „Отсъстваше дискусията за бъдещето на ЕС с избирателя. Българските партии се съсредоточиха върху изчистване на вътрешнопартийни проблеми“, посочи Мурджов. По думите му партиите проведоха евроизборите за вътрешна употреба. „ГЕРБ се опита да минимизира щетите, БСП – да разреши вътрешнопартийните си проблеми, ДПС – да заличи следите от влиянието на ДОСТ, партиите от „Обединени патриоти“ от вътрешнокоалиционна гледна точка – да докажат кой е по-голям патриот. При десницата се наблюдаваше желанието за възраждане“, обясни той. Според него очертаващите се тенденции не са добри, тъй като избирателят не чу разговорът за Европа. „В ЕС избирателната активност е близо 50%, но там имаше дебат действително какво ще се случва с Европа и дали ЕС работи правилно. Българските партии ни лишиха от този дебат поради вътрешно партийни проблеми“, отбеляза Мирослав Мурджов. Той коментира и изборните резултати в София. „Ако ги гледаме през призмата на двете големи партии – ГЕРБ и БСП, се налагат няколко извода. Първият е, че определено управлението в столицата има проблем с доверието. Той е свързан и с ниската избирателна активност. В София ГЕРБ загуби около 40%. Това е сериозна тенденция, която показва, че управлението не се ползва с необходимото доверие. БСП пък вдигна националния си резултат от порядъка на 35-40 хил. гласа, от които 15 хил. са излезли от София. На лице е търсенето на алтернатива“, обясни той. Според него анализът за местните избори ще бъде много интересен. „Той трябва да бъде направен от всички партии, за да не се допускат същите резултати като тези на Европейските избори. Диалогът с гражданите трябва да бъде за конкретни политики и разрешаването на конкретни проблеми“, уточни Мурджов. „Партиите не си говорят с гражданите, говорят си вътре помежду си, а това е опасен процес, водещ до изолация и нехаресване на партийната система“, каза още той, като уточни обаче, че емоцията, взаимовръзката и ангажираността на избирателите при местния вот са в много по-високи нива. „Хората очакват да се провежда разговор лично с тях, искат някой да чуе гласовете им, да разкажат за своите несгоди и да се търсят конкретните решение. И тук е предизвикателството пред партиите – да проведат този диалог. Който успее да го направи, ще има успех“, посочи експертът.  \r\nВеселка ИВАНОВА", "date": "2019.06.10", "title": "Мирослав Мурджов, експерт по изборни технологии: Успехът на предстоящите местни избори се крие в това партиите да се отърсят от вътрешното и да излязат навън за диалог с гражданите"}
{"url": "http://www.focus-news.net/news/2019/06/10/2668433/sport-sevilya-poiska-finala-na-liga-evropa-v-pamet-na-hose-antonio-reyes.html", "text": "Испанска футболна федерация в лицето на своя президент Лиус Рубиалес, призова УЕФА да проведе финалния мач на Лига Европа през 2021 година в Севиля в памет на починалия футболист Хосе Антонио Рейес. Бившият играч почина на 36-годишна възраст в резултат на пътнотранспортно произшествие на 1 юни. Колата на Рейес отлетя от пътя, обърна се и се запали. В изявлението се казва, че Испанската федерация би искала домакин на финала на Лига Европа 2021 г. да бъде \"Рамон Санчес Писхуан\". През февруари УЕФА обяви, че Тбилиси и Севиля ще спорят за домакинството на финалната среща. Рейес игра в Севиля през 1999-2004 г. и 2012-2016 г. и печели три пъти Лига Европа", "date": "2019.06.10", "title": "Спорт: Севиля поиска финала на Лига Европа в памет на Хосе Антонио Рейес"}
{"url": "http://www.focus-news.net/news/2019/06/10/2668417/tass-putin-smeni-ruskiya-poslanik-v-belgrad.html", "text": "Президентът на Русия Владимир Путин назначи Александър Боцан-Харченко за извънреден и пълномощен посланик на Москва в Сърбия, предава  ТАСС . \r\nСъответстващият указ е публикуван на официалния интернет портал за правова информация. \r\nС друг указ държавният глава освобождава от длъжност предишния дипломатически представител на Русия Александър Чепурин, който заемаше тази длъжност от 2012 година. \r\nСпоред информацията на уебсайта на Министерството на външните работи на Русия, от 2014 година Боцан-Харченко заема поста директор на четвъртия Европейски департамент на руското външно ведомство. \r\nПревод и редакция:", "date": "2019.06.10", "title": "ТАСС: Путин смени руския посланик в Белград"}
{"url": "http://www.focus-news.net/news/2019/06/10/2668432/deyan-ivanov-kmet-na-beloslav-podpisahme-dogovor-na-stoynost-malko-pod-1-mln-i-100-hil-lv-za-asfaltirane-na-ulitsi-v-kv-mladost.html", "text": "Подписахме договор на стойност малко под 1 млн. и 100 хил. лв. за асфалтиране на улици в кв. „Младост“. Това съобщи за  Радио „Фокус“ – Варна  кметът на Белослав инж. Деян Иванов. По думите му, асфалтирането ще бъде изцяло финансирано по „Програма за развитие на селските райони“. „Това е един нов квартал, който няма почти никакви трайни настилки по улиците и считаме, че вече му е дошло времето за асфалтиране, тъй като има много новопостроени къщи, новозаселили се семейства и жители. Мислим, че това е едно от нещата, които трябва да коригираме, за да може цялата община да бъде обезпечена от към инфраструктура“, каза инж. Иванов. Той допълни, че асфалтирането ще добави и нова пътна артерия на входа на Белослав, което ще облекчи трафика на входно-изходните точки на града. „Радваме се, че това е по програма, която е със 100% финансиране от чужди източници, или да го кажем по мярка 7.2 за развитие на селските райони. Така, че не ощетяваме бюджета на общината“, каза още кметът. Според инж. Деян Иванов тепърва престоят редица процедури, които да бъдат осъществени преди Общината да може да пристъпи към реализация на проекта, но той се надява това да се случи в най-кратки срокове. \r\nБояна АТАНАСОВА", "date": "2019.06.10", "title": "Деян Иванов, кмет на Белослав: Подписахме договор на стойност малко под 1 млн. и 100 хил. лв. за асфалтиране на улици в кв. „Младост“"}
{"url": "http://www.focus-news.net/news/2019/06/10/2668423/d-r-siyka-cherneva-rzi-smolyan-karlezhite-tryabva-da-se-premahnat-ot-meditsinsko-litse-za-da-se-namali-riska-ot-zarazyavane.html", "text": "Чрез ухапване от инфектиран кърлеж човек може да се зарази от инфекция, като това може да стане по-рядко чрез смачкване с пръсти и попадане на съдържимо на кърлежа през лигавицата на окото. Това каза за  Радио „Фокус“ – Смолян  д-р Сийка Чернева – директор на Дирекция “Надзор на заразните болести” в Регионалната здравна инспекция. „За предаване на инфекцията са необходими средно 1-2 дни, поради което ранното сваляне на запития кърлеж е най-добрата профилактика, като при престой до 24 часа рискът от заразяване е по-малък“, посочи тя. \r\n„Кърлежите трябва да се премахнат правилно, най-добре от медицинско лице, което намалява риска от заразяване. Мястото на ухапване не се маже с алкохол, мазнина и др., защото това предизвиква повръщане на кърлежа и води до по-вероятна зараза. Отстраняването трябва да стане с пинсета или ръкавица чрез издърпване, без въртене и извиване, за да се предотврати разкъсването му. След отстраняване мястото да се дезинфекцира с йод, йодасепт или спирт. При дълбоко впит кърлеж или остатък на част от тялото му, трябва да се прибегне до хирургическо отстраняване. Сваленият кърлеж трябва да се унищожи чрез изгаряне или да се обезвреди в шише с медицински спирт (70 градуса)“, поясни д-р Чернева. \r\nТя подчерта, че в продължение на 30 дни след премахване на кърлежа, ухапаният се наблюдава за локални прояви около мястото на ухапване – зачервяване, оток, болка и  общи прояви – температура, ставни и мускулни болки, главоболие, обрив по тялото.  „Началните симптоми на кърлежово преносимите инфекции са обикновено неспецифични и наподобяват тези при вирусните инфекции. Особено важна е ранната диагностика и навреме приложено адекватно лечение, които могат да предотвратят тежки усложнения. Кърлежите имат малки размери, ухапването е безболезнено и предпочитат скрити места като окосмената част на главата, задколянната ямка, аксиларните и ингвиналните гънки, задушните миди, където са трудни за откриване и при съмнение за такива инфекции,  трябва да се търсят насочено“, каза още д-р Чернева. \r\nНели ГЕРГЬОВСКА", "date": "2019.06.10", "title": "Д-р Сийка Чернева, РЗИ – Смолян: Кърлежите трябва да се премахнат от медицинско лице, за да се намали риска от заразяване"}
{"url": "http://www.focus-news.net/news/2019/06/10/2668428/balgariya-shte-nastoyava-za-novo-razglezhdane-na-paketa-mobilnost-i-obzor.html", "text": "Ще настояваме отново да бъде разгледано на първо четене законодателното предложение по отделните досиета на пакета „Мобилност I“. Това заяви министърът на транспорта, информационните технологии и съобщенията Росен Желязков след проведена среща с представители на превозвачите и новоизбраните български членове на Европейския парламент. Той посочи, че в момента има институционална несигурност поради това, че двама от докладчиците на пакета вече не са членове на ЕП. „Настояваме отново да бъде разгледано на първо четене законодателното предложение по отделните досиета. Ще търсим подкрепата и на другите държави, с които имаме сходни виждания, като по този начин увеличим Групата на единомислещите“, каза още транспортният министър. Той посочи, че има три полета на действие – Съвет, Комисия по транспорт и индустрия. „Важно е да се направи максимален ефект на всички три нива, за да се оптимизират досиетата“, обясни Желязков. Той посочи, че в края на юли е поискана среща с новото председателство на парламента и транспортната комисия, ако към този момент има новоизбрани председатели. „Имаме пълно единодушие за тази триада от действия, която ще предприемем“, каза още Желязков. Според него има достатъчно време да убедим ЕК, ЕП и Европейския съвет в нуждата от по-балансирани текстове по пакета „Мобилност I“. Той посочи, че в сегашния си вид пакетът ще наруши социалните права и ще утежни екологичната обстановка в Европа. „Най-малко половината от членовете на транспортната комисия са нови, така че имаме нови шансове“, заяви още министърът на транспорта. Евродепутатът от ГЕРБ Андрей Новаков увери от своя страна, че защитата на българския транспортен бранш ще бъде национална кауза на всички партии в новия Европейски парламент. „Първата ни среща в надпартиен формат за новия Европейски парламент e именно за пакета „Мобилност“. Оказа се, че сме били прави да искаме той да остане за разглеждане в новия ЕП, защото 1/3 от старите вече не са в ЕП и имаме по-голям шанс. Имаме шанс да постигнем повече, тъй като към момента имаше нарушени процедури, които бяха в наш ущърб. Имаме и нов комисар, с който имаме шанс да постигнем повече“, заяви Новаков и посочи, че между различните партии има единомислие и защитата на бранша и шофьорите ще бъде национална кауза.", "date": "2019.06.10", "title": "България ще настоява за ново разглеждане на пакета „Мобилност I“ (ОБЗОР)"}
{"url": "http://www.focus-news.net/news/2019/06/10/2668422/ekspert-rusiya-kitay-se-obrashta-na-zapad.html", "text": "Президентът на Китай Си Дзинпин беше на държавна визита в Русия. Неговата програма беше много интензивна: разговори с руския президент Владимир Путин, участие в пленарната сесия на Петербургския международен икономически форум, посещение на Санкт Петербургския държавен университет и дори Московския зоопарк, на който китайският лидер посети две панди, донесени от Китай преди два месеца, пише електронното издание на руското официозно издание  „Експерт“  в материал, предаден без редакторска намеса. \r\nРазговорите между Владимир Путин и Си Дзинпин засягат по-нататъшното задълбочаване на всеобхватното руско-китайско партньорство и стратегическо взаимодействие, осъществяването на големи икономически и хуманитарни проекти. Бе проведе размяна на мнения по актуални международни и регионални проблеми, съобщава официалният сайт на руския президент. \r\nРусия и Китай се договориха да развият практиката на плащания в национални валути. В момента американският долар осигурява 76% от търговския оборот на Русия и Китай. Пълен преход към национални валути носи определени рискове: Китай обезценява своята валута заради търговската война със САЩ, което води до загуби за държателите на юани. Миналата година Руската централна банка увеличи дела на юана до 15% в златните резерви и това се оказа значителна загуба в доларово изражение. \r\nТрябва да се отбележи, че посещението на китайския лидер се състоя в разгара на новия кръг на американско-китайското икономическо противопоставяне, което вече се нарича директно търговска война. Вашингтон повиши митата върху китайски стоки на стойност 200 млрд. долара, а американският президент Доналд Тръмп заплашва да наложи мита на останалите 300 млрд. Въпреки това санкциите на САЩ срещу високотехнологичните китайски компании са много по-опасни за Китай: Microsoft, Facebook, Google, Intel, Qualcomm, Broadcom, ARM, AMD и други водещи производители на софтуер и хардуер се отказа да си сътрудничат с Huawei. Тръмп пресича настойчиво опитите на Китай да стане лидер в областта на високите технологии, оставяйки му само правото да произвежда потребителски стоки. \r\nПреди време Русия, под натиска на западните санкции, провъзгласи „обръщане на изток”, но след това Китай само продължи обичайното си сътрудничество, без да предприема насрещни стъпки. Сега е ред на Пекин да направи „завой на  Запад“, но сега Москва няма причина да се втурва напред. Доналд Тръмп, освободен от разследването на специалния прокурор Робърт Мюлер, възнамерява да възстанови отношенията си с Москва. Тръмп е загрижен за проблема с възпирането на Иран, Северна Корея и Китай, както и по въпроса за сигурността на Израел, а това не може да стане без споразумения с Русия. Владимир Путин, в изказването си на Международния икономически форум в Санкт Петербург, даде да се разбере, че решението все още не е взето. „Китайците имат добра поговорка: „Когато тигрите се бият в долината, умната маймуна седи и гледа как ще свърши всичко“, каза Владимир Путин. \r\nПревод и редакция:", "date": "2019.06.10", "title": "„Експерт“ (Русия): Китай се обръща на Запад"}
{"url": "http://www.focus-news.net/news/2019/06/10/2668436/plovdiv-v-karlovo-be-otkrita-fotodokumentalna-izlozhba-posvetena-na-daritelite-v-grada.html", "text": "В Историческия музей в Карлово бе открита фотодокументална изложба „Дарителската традиция в Карлово – съзидание и духовност“, посветена на забележителни личности и родове в историята на града, чиито дарения са допринесли за развитието и напредъка му.  Това съобщиха за  Радио „Фокус“ – Пловдив  от пресцентъра на общината. Директорът на музея Мария Деянова запозна присъстващите с тематичната експозиция, която показва оригинални документи, топографии и фотоси, съхранявани във фонда на музея. Изложбата представя най-големите карловски дарители  – братя Евлогий и Христо Георгиеви, предоставили само за родния си град над 2 милиона стари лева, братя Лазарови, дарили Лазаровото училище и доброволно отстъпили част от своето наследство в негова полза, деятелките на Женско дружество „Възпитание“, които даряват средства за построяването на девическо училище и го поддържат дълги години след това, фамилията Пулиеви и други забележителни личности, допринесли за опазването на културно-историческото наследство, духовното развитие, напредъка и просперитета на Карлово. \r\nНа откриването на изложбата присъстваха заместник-кметът Стойо Карагенски, директорът на НМ „Васил Левски“ Дора Чаушева, общински съветници, карловски общественици. \r\nИзложбата „Дарителската традиция в Карлово – съзидание и духовност“ е част от програмата на Националния инициативен комитет за честване на 200 години от рождението на Евлогий Георгиев и 195 години от рождението на Христо Георгиев.", "date": "2019.06.10", "title": "Пловдив: В Карлово бе открита фотодокументална изложба, посветена на дарителите в града"}
{"url": "http://www.focus-news.net/news/2019/06/10/2668437/pazardzhik-brigaden-general-yavor-mateev-se-angazhira-s-podobryavane-na-informiranostta-otnosno-grafika-za-rabota-na-poligona-v-selo-tsrancha.html", "text": "На среща при кмета на община Пазарджик Тодор Попов, бригаден генерал Явор Матеев пое ангажимент за график на полигона в Црънча, съобщиха от  общинската администрация   в Пазарджик. Провелата се в Община Пазарджик среща е инициирана от кмета на общината Тодор Попов и на нея присъстваха представители на „Силите за Специални операции“  – гр. Пловдив – подполк. Емил Пандов – началник отделение “Административно”, капитан Тодорка Георгиева – юристконсулт, старшина Недялко Андреев – СУЦ-Црънча, кметовете на селата Дебращица и Црънча, представители на Обществен съвет за развитие на село Црънча и Фондация “Бъдеще за дневна Царина”. Бригаден генерал Явор Матеев се ангажира да бъде осигурена на местната общност по-голяма яснота за интензитета на взривяванията, концентрация на взривовете в определен период и по-голям период на почивка, както и график, съобразен с часовете за почивка и почивните дни. Като втора стъпка, кметът на Пазарджик определи поставянето на въпроса пред Министерство на отбраната за съществуването на полигона в този му вид и на това място. В отговор на исканията на Обществения съвет за създаване на пътна карта и поетапно извеждане на стрелковата дейност, генерал Матеев се съгласи да бъде формирана контактна група за обсъждане на полезни инициативи в интерес и на двете страни, както и подобряване на военно-гражданското сътрудничество в района.", "date": "2019.06.10", "title": "Пазарджик: Бригаден генерал Явор Матеев се ангажира с подобряване на информираността относно графика за работа на полигона в село Црънча"}
{"url": "http://www.focus-news.net/news/2019/06/10/2668439/sliven-regionalen-istoricheski-muzey-d-r-simeon-tabakov-specheli-proekt-za-rabota-s-uchenitsi.html", "text": "Регионален исторически музей „Д-р Симеон Табаков“ спечели проект „Музеят – място за учудване, въображение и любопитство – изработване помагала за детска публика”. Това съобщиха от  културната институция . Проектът на РИМ – Сливен е насочен към работа с деца от ранна ученическа възраст и среден курс на училищата, в чиято програма по предметите „Човекът и обществото” и „История и цивилизация” са включени темите за траките. Целева група са и младежите с  интелектуални затруднения. \r\nНякои от целите на проекта включват: Изготвяне и отпечатване на специални образователни пособия, предназначени за ученици в начален и среден курс, съобразени с характера на постоянната експозиция на РИМ –Сливен – „Памет от векове” и  учебната програма на МОН; Предлагане на нови форми и методи на работа с ученици в РИМ –Сливен;  Обогатяване и разширяване образователните инициативи на РИМ –Сливен. \r\nОбразователните услуги могат да се предлагат и извън музея. Помагалата, заложени в проекта, биха могли да „гостуват” и в класната стая и да се използват за затвърдяване на знанията, получени по време на урок. \r\nПроектът е финансиран от  конкурсна сесия за финансиране на проекти в областта на движимото културно наследство и визуалните изкуства 2019 г. „Музеят като образователна среда“ на Министерството на културата.", "date": "2019.06.10", "title": "Сливен: Регионален исторически музей „ д-р Симеон Табаков” спечели проект за работа с ученици"}
{"url": "http://www.focus-news.net/news/2019/06/10/2668440/poreditsa-ot-urotsi-pod-formata-na-ezikovo-kafene-italiano-organizira-mladezhki-tsentar-za-razvitie-vzaimopomosht-v-kazanlak.html", "text": "Първото от новата поредица Езиково кафене „Италиано” ще се проведе на 11 юни. Това каза каза за  Радио „Фокус”  председателят на Младежки център за развитие „Взаимопомощ” Мария Славова. Тя поясни, че проявата е съвместна между младежката организация и Библиотека „Искра”. Младежкият център е реализилал успешно до момента няколко издания на езиковото кафене – на италиански, испански, френски, гръцки, португалски, полски, унгарски и румънски. През месец юни ще се проведат няколко езикови кафенета, с представители на държавите Португалия, Италия, Полша,Чехия, Унгария, Словения,Германия, Финландия, Франция и Румъния. Местната общност в Казанлък ще има възможност да се запознае с тях чрез организиране на езикови кафета от доброволците на „МЦР-Взаимопомощ” по проектите „Дълбоки корени” на програма „Еразъм+” и „Взаимопомощ” на програма „Европейски корпус за солидарност” в партньорство с Общинска библиотека „Искра”.  \r\nЗа различните събития младежката организация е получила  подкрепа от културните институти в България на Франция, Чехия и Полша.  \r\nСлавяна ГАЙДАРОВА", "date": "2019.06.10", "title": "Поредица от уроци под формата на Езиково кафене „Италиано” организира Младежки център за развитие „Взаимопомощ” в Казанлък"}
{"url": "http://www.focus-news.net/news/2019/06/10/2668434/mzhg-eksperti-proveriha-dva-obekta-podali-proektni-predlozheniya-chrez-mig-berkovitsa-i-godech.html", "text": "Експерти на Министерство на земеделието, храните и горите и Държавен фонд „Земеделие“ провериха два обекта, подали проектни предложения чрез МИГ \"Берковица и Годеч\". Това съобщиха от  пресцентъра на Министерството на земеделието, храните и горите . Проверките целят да се установи на място дали обектите, които кандидатстват за финансиране работят по предназначение. Извършва се преглед на документи, доказващи реалното функциониране на обекта като място за настаняване. Резултатите от тези две проверки ще бъдат предадени с доклад на Държавен фонд „Земеделие“.  От Фонда ще разгледат проектите за допустимост и ще извършват допълнителни проверки. \r\nВторият проверен обект днес е  за  проектното предложение на хотел в гр. Берковица. Кандидатът е подал проектно предложение чрез „МИГ Берковица и Годеч“ за финансиране на проект „Развитие на туристическия потенциал на хотел в гр. Берковица” – оборудване и ремонт по „Програма за развитие на селските райони“ (2014-2020 г.). Стойността на исканата субсидия е 179 157,00 лв.  \r\nХотелът е построен през 2009 г. и до момента съществува като хотел за туристическо настаняване. Установено е, че през всяка от годините на съществуване има реализирани нощувки от български и чуждестранни граждани, водени в отделни регистри. Документите са изрядни и хотелът се използва за настаняване на туристи. До този момент обектът не е ползвал финансиране с европейски средства. Направените към момента проверки и заключения могат да се използват за становище, че хотелът ще използва предвидените в проектното предложение инвестиции по предназначение, а именно, за настаняване на туристи, а не за собствени нужди.  \r\nЕкспертите извършиха проверка и на друго проектно предложение подадено чрез „МИГ Берковица и Годеч“. То е за финансиране на проект „Създаване на център за деца скаути за нощуване на палатки”. Стойността на исканата субсидия е в размер на 197 626, 52 лв.  \r\nПо думите на кандидата, проектът цели провеждане на тренировъчни лагери за деца от региона и е изцяло ангажиран за работа с тях. Кандидатстващият за финансова помощ заяви, че няма свързаност с местната власт, както и роднински или бизнес отношения с Местната инициативна група. \r\nСобственичката на имота, която е кандидат за инвестицията, е член на българско скаутско сдружение. Тя посочи, че в България има 20 скаутски клуба и след извършване на инвестицията в с. Ягодово ще бъде открит 21-вия скаутски клуб в страната.  \r\n„На този етап не можем да направим заключение за използването на инвестицията, тъй като тя не е извършена“, съобщи Спасов след извършената проверка. \r\nТрите обекта, които бяха проверени днес - два на територията на община Берковица и един в с. Гургулят, бяха избрани от бТВ. Първият проект бе избран от Нова телевизия.", "date": "2019.06.10", "title": "МЗХГ: Експерти провериха два обекта, подали проектни предложения чрез МИГ \"Берковица и Годеч\""}
{"url": "http://www.focus-news.net/news/2019/06/10/2668442/blagoevgrad-petima-dushi-na-vazrast-nad-100-godini-e-imalo-v-oblastta-kam-kraya-na-2018-godina.html", "text": "Към края на 2018 година в над трудоспособна възраст в областта са били 69 480 души или 22.8%. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ в под трудоспособна възраст са били 47 483  души, или 15.5% от населението на областта. Тя добави, че в края на миналата година лицата на 65 и повече навършени години са 58 927, или 19.3% от населението на областта. „В сравнение с 2017 г. делът на населението в тази възрастова група нараства с 0.5 процентни пункта. Процесът  на застаряване е  по-силно  изразен  сред  жените  отколкото  сред  мъжете. Относителният дял на жените на възраст над 65 години е 22.0%, а на мъжете – 16.5%. Тази разлика се дължи на по-високата смъртност сред мъжете“, каза още Илиева. Тя добави, че в края на 2018 година в областта е имало петима души на възраст над 100 години. „Към 31.12.2018 г. децата до 15 години са 44 692, или 14.7% от общия брой на населението, при 14.4% общо за страната. Спрямо 2017 г. този дял се запазва“, допълни Илиева. Тя отбеляза, че в края на 2018 година общият коефициент на възрастова зависимост в област Благоевград е 51.4%, или на всяко лице в зависимите възрасти (под 15 и над 65 години) се падат по-малко от две лица в активна възраст. „За сравнение, през 2017 г. този коефициент е бил 50.1%. Това съотношение е по-благоприятно в градовете – 49.6%, отколкото в селата – 54.3%“, посочи Илиева. Тя отбеляза, че застаряването на населението в областта води до повишаване на неговата средна възраст, която достига 43.1 години в края на 2018 година. „Процесът на застаряване се проявява както в селата, така и в градовете, като в градовете средната възраст на населението е 42.4 години, а в селата – 44.2 години. Тенденцията  на застаряване на  населението води до промени и в неговата основна възрастова структура – под, във и над трудоспособна възраст. Влияние върху съвкупностите на населението във и над трудоспособна възраст оказват както застаряването на населението, така и законодателните промени при определянето на възрастовите граници за  пенсиониране“, коментира Илиева. Тя заяви, че за 2018 година тези граници за населението в трудоспособна възраст са до навършването на 61 години и 2 месеца за жените и 64 години и 1 месец за мъжете. Населението в трудоспособна възраст към 31.12.2018 г. е 188 160 души, или 61.7% от населението на областта, като мъжете са 97 900, а жените – 90 260. През 2018 г. броят на трудоспособното население на областта намалява с 3 113 души, или с 1.6% спрямо предходната година“, посочи Илиева. \r\nЛивия НИНОВА", "date": "2019.06.10", "title": "Благоевград: Петима души на възраст над 100 години е имало в областта към края на 2018 година"}
{"url": "http://www.focus-news.net/news/2019/06/10/2668445/sliven-388-kg-ot-dekar-e-sredniyat-dobiv-na-chereshi-v-oblastta.html", "text": "388 кг от декар е средният добив на череши в областта. Това съобщи  пред  Радио „Фокус“ – Сливен  Виолета Иванова, главен експерт в областната дирекция „Земеделие“. Черешовите насаждения в областта са общо 11 144 декара. В момента се берат плодове от 7400 декара. По думите на Иванова, реколтирани са ранните сортове, като вероятно добивът ще се повиши, щом започне прибирането на по-късните череши. Берат се и 400 декара от общо 23 125 декара с праскови в областта. Средният добив е 300 кг/дка, като се очаква да се повиши. Насажденията от ягоди в областта са 185 декара, реколтирани са 150 декара, като средният добив е 240 кг/дка. \r\nЛюдмила ЙОРГОВА", "date": "2019.06.10", "title": "Сливен: 388 кг от декар е средният добив на череши в областта"}
{"url": "http://www.focus-news.net/news/2019/06/10/2668444/valeri-yovev-zemedelski-proizvoditel-padnalite-prez-poslednite-sedmitsi-dazhdove-sa-bili-blagopriyatni-samo-za-zarnenite-kulturi-i-kartofite.html", "text": "Падналите през последните седмици дъждове са били благоприятни само за зърнените култури и картофите. Това каза пред  Радио „Фокус” – Кюстендил  земеделският производител Валери Йовев. По думите му дъждовете са били благоприятни само за царевицата, слънчогледа и житните култури, но ако валежите продължат – то ще се развият болести и по тях. „Има много влага, не може да се влезе с техника за обработване на нивите”, каза Валери Йовев. По думите му влагата е добра за житните култури и за пролетниците, но ако продължат валежите добивите при тях също ще паднат. Към момента дъждовете са довели до напукване при черешите, а това води до момента, в който няма кой да изкупува продукцията. Към момента това се отнася за ранната череша, но при наличие на много влага, същото ще се случи и с късните сортове череши. \r\nВенцеслав ИЛЧЕВ", "date": "2019.06.10", "title": "Валери Йовев, земеделски производител: Падналите през последните седмици дъждове са били благоприятни само за зърнените култури и картофите"}
{"url": "http://www.focus-news.net/news/2019/06/10/2668438/kanal-5-makedoniya-vazgledite-za-gotse-delchev-sa-nova-zaplaha-za-otnosheniyata-sofiya-skopie.html", "text": "Историческите въпроси са последния камък в отношенията между България и Македония и точно те са най-важният елемент от Договора за добросъседство, заяви в понеделник в София вицепремиерът и министър на външните работи на България Екатерина Захариева след срещата с македонския си колега Никола Димитров, цитирана от скопския телевизионен  „Канал 5“ . \r\nМедията акцентира върху думите на първия български дипломат, че, „за съжаление, историците не постигнаха съгласие около личността на Гоце Делчев“. Телевизионният канал цитира още изявлението на Захариева, че „Много искаме да гледаме в бъдещето и е абсурдно да отбелязваме дати, които са свързани с комунизма. Това няма да бъде прието от никого, няма човек в България който би го приел“, смята Захариева и отбеляза, че София дава време до края на годината за затваряне на тези въпроси с повече резултати. \r\n„Канал 5“ цитира още думите на Никола Димитров, че „Гоце Делчев трябва да бъде мостът, който ще свърже различията за този човек от миналото, с това, което двете страни имат сега. Искам да апелирам за мъдростта. Когато има близост и приятелство, не бива да се поставят ултиматуми“, което е коментар на неделното изявление на министъра на отбраната Кракаканов, че Македония рискува да загуби подкрепата на България за НАТО, ако продължи с изкривяването на историята. \r\nПревод и редакция:", "date": "2019.06.10", "title": "„Канал 5“ (Македония): Възгледите за Гоце Делчев са нова заплаха за отношенията София-Скопие"}
{"url": "http://www.focus-news.net/news/2019/06/10/2668446/prolet-stamatova-broker-nablyudava-se-lek-rast-na-pazara-na-nedvizhimi-imoti.html", "text": "Наблюдава се лек ръст на пазара на недвижими имоти. Това каза за  Радио „Фокус“ – Бургас   Пролет Стаматова, брокер на недвижими имоти.  По думите ѝ най-вече се наблюдава ръст в наемането на жилища. „Това е нормално за Бургас, защото започва сезонът – отдават се квартири на временни работници, отдават се и стаи за нощувки. Така и цените на наетите жилища се покачват“, отбеляза Стаматова. Тя добави, че от няколко месеца се наблюдава задържане в цените на продаваните жилищни имоти. „Дори по-скоро има тенденция към лек спад. Когато няма търсене, цените спадат – това е основният закон на икономиката“, допълни  брокерът. Тя посочи, че най-високи се запазват цените на имотите в ж.к. „Лазур“ и тези в централната градска част, като на места все още се срещат цени от около 1000 евро на кв. м. „Хората не са станали по-богати обаче, клиентите отново са с ниски бюджети. Търсят евтино жилище, с добра локация, което да закупят или наемат на кредит. Нито заплатите са се увеличили, нито строителните материали са поскъпнали. Цените на парцелите са се увеличили, но те обикновено не се продават, а се отдават с отстъпено право на строеж. Това не е основание за увеличение в цените“, посочи още Стаматова. Според нея единственото логично увеличение е това на наемите на недвижими имоти през лятото. \r\nМария ПОПЧЕВА", "date": "2019.06.10", "title": "Пролет Стаматова, брокер: Наблюдава се лек ръст на пазара на недвижими имоти"}
{"url": "http://www.focus-news.net/news/2019/06/10/2668448/veliko-tarnovo-gradat-domakinstva-na-natsionalen-otkrit-turnir-po-sportni-tantsi.html", "text": "Национален открит турнир по спортни танци „Болярска купа 2019“ ще се проведе в старата столица. Състезанието ще премине в три кръга, като най-малките участници ще са 5-годишни, каза за  Радио „Фокус“ – Велико Търново  Пенчо Чанев, един от организаторите на проявата. Събитието ще е на 15 юни в Двореца на културата и спорта „Васил Левски“. Инициатори са местен клуб по спортни танци и Българската федерация по спортни танци, а Община Велико Търново оказва подкрепа.  Първият кръг ще е за некартотекирани състезатели и ще започне в 10.00 часа в събота. Втората част ще е Националния турнир към Българската федерация по спортни танци и ще започне в 14.00 часа, като тук ще се съревновават картотекирани състезатели. „Третата част ще е от 18.00 часа. Това  ще е и официалната „Болярска купа 2019“. Тук  категориите са 12, според възрастта. Очакваме топ двойки на България от различни градове – бивши шампиони и вицешампиони“, поясни Николинка Колева, собственик на спортния клуб и треньор по танци. Очакват се между 25 и 30 клуба от цялата страна. Логистична подкрепа, както и терен за събитието осигурява Община Велико Търново. „Това своеобразно докосване на спорта до културата е факт. Тези състезание и турнири преминават както като спортни, така и като културни събития. Община Велико Търново винаги подкрепя значимите събития и нашето желание е това състезание да се превърне в ежегодно, ако има възможност. Приканвам гражданите и гостите на Търново да го посетят“, каза Георги Чукуров, гл. експерт Дирекция „Култура, туризъм и международни дейности“ в местната администрация. Събитието ще продължи около 12 часа. Входът за публиката е 5 лв. , като таксата ще се плаща само от възрастните. \r\nЛуиза ТРАНЧЕВА", "date": "2019.06.10", "title": "Велико Търново: Градът домакинства на Национален открит турнир по спортни танци"}
{"url": "http://www.focus-news.net/news/2019/06/10/2668449/plovdiv-kragla-masa-na-tema-izkustvoto-na-prevoda-shte-se-provede-v-narodna-biblioteka-ivan-vazov-na-12-yuni.html", "text": "Кръгла маса на тема „Изкуството на превода“ ще се проведе в Народна библиотека „Иван Вазов“ на 12 юни. Това съобщи за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Кръглата маса ще започне от 14.00 часа в сряда в Конферентната зала на библиотеката. Участници ще са преподаватели, преводачи, литературни критици, представители на издателства, библиотекари и граждани. На кръглата маса ще бъдат представени резултатите от проведените през 2018 година два конкурса за превод на художествени текстове от немски и италиански език, насочени към ученици и млади хора. Статистиката на четенето на европейските автори в Народна библиотека „Иван Вазов“ Пловдив е била проучена и ще бъде представена пред присъстващите. В изследването се отбелязва по-засилен интерес от страна на читателите към балканските автори през 2018 година. На вниманието на участниците ще бъдат предоставени и библиографските проучвания на съвременна европейска художествена литература. \r\nОт 16.00 часа ще се проведе дискусия на тема „Прозата на европейския декаданс“ с участието на преводачите, литературния критик проф. Милена Кирова и съставителя на поредицата Тодорка Минева. Дискусията е въз основа на вече реализираната поредица със същото име, в рамките на която през 2017-2019 г. бяха представени знакови произведения на малко познати на българския читател европейски класици от началото на 20-ти век. \r\nТони МИХАЙЛОВ", "date": "2019.06.10", "title": "Пловдив: Кръгла маса на тема „Изкуството на превода“ ще се проведе в Народна библиотека „Иван Вазов“ на 12 юни"}
{"url": "http://www.focus-news.net/news/2019/06/10/2668447/tretata-sreshta-ot-natsionalnata-kampaniya-na-mladite-samozastapnitsi-pohod-na-mechtite-shte-se-provede-v-kazanlak.html", "text": "Третата среща от Националната кампания на младите самозастъпници \"Поход на мечтите\", организирана от Младежкия съвет към Лумос, ще се проведе в Казанлък. Това каза за  Радио „Фокус”  един от организаторите Михаела Иванова. Тя поясни, че срещата ще се проведе в Музея на розата на 11 юни от 13.00 до 15.00 часа. \r\nПоходът на мечтите ще премине през четири града - Варна, Добрич, Казанлък и София. Ще бъдат организирани дискусионни срещи, като водещи ще бъдат младите хора, подкрепени от Лумос и със специалното партньорство на Омбудсмана. Участници ще бъдат млади хора с интелектуални затруднения от семейства и в грижа, родители на деца с увреждания, местна власт, професионалисти, местна общност, НПО, доставчици на услуги, бизнес представители. \r\nДо този момент срещи в рамките на Националната кампания са проведени във Варна и Добрич. \r\nПреди седем години Лумос започна работа по темата за младежко и детско участие на деца се интелектуални затруднения. В процеса на работа се оформи група активни млади хора, които се превърнаха в самозастъпници за правата на всички млади хора по света за независим и достоен живот, професионална реализация, социално включване и участие. През 2018 година те създадоха Младежкия съвет на Лумос. \r\nЦелта на Националната кампания, която те организират е да се изработи Манифест, който да бъде подкрепен от участниците в дискусиите и разпространен сред всички заинтересовани страни на национално ниво. По време на срещите организаторите искат да обсъдят какво се е променило за тези седем години за децата и младежите с интелектуални затруднения по отношение на спазване на техните права. Да чуят гласовете на младите хора, на семействата и на младежите в грижа на местно и национално ниво. \r\nОсновни въпроси, соито ще бъдат дискутирани са бъдещето на всеки млад човек с увреждане, навършил 18 години - възможности и бариери пред него, как държавата защитава и подкрепя младите хора, израснали в институции и тези с увреждания, какви са възможностите за професионална реализация и обучение през целия живот. \r\n„Очаквам да ни чуят повече хора, да разберат, че и ние имаме право да работим и можем да работим. Всички имаме права и не трябва да има бариера пред нас”, подчерта Михаела Иванова. \r\nСлавяна ГАЙДАРОВА", "date": "2019.06.10", "title": "Третата среща от Националната кампания на младите самозастъпници \"Поход на мечтите\" ще се проведе в Казанлък"}
{"url": "http://www.focus-news.net/news/2019/06/10/2668450/blagoevgrad-nad-90-dushi-se-vklyuchiha-v-dvata-turisticheski-pohoda-posveteni-na-svetovniya-den-na-okolnata-sreda.html", "text": "Над 90 души – служители на регионалните структури на МОСВ, деца и младежи от Сдружение „Млад планинар“, гр. Петрич, се включиха в двата туристически похода в Рила и Пирин през уикенда, посветени на Световния ден на околната среда. Това съобщиха от  РИОСВ-Благоевград . Инициативите бяха осъществени за трета поредна година,  съвместно с ДНП „Рила“ и ДНП „Пирин“. \r\nНа 8 юни се проведе опознавателен маршрут на територията на НП „Рила”, от м. „Карталска поляна” до хижа „Македония”. Любовта към природата и чудесното време в планината събраха участници от три поколения, сред които представители на РИОСВ – Благоевград, ДНП „Рила“, БД „ЗБР“ – Благоевград и Сдружение „Млад планинар“, гр. Петрич. Събитието включваше тематични беседи за запознаване с биоразнообразието на националния парк и резерват „Парангалица”. \r\nНа 9 юни в НП „Пирин“, се състоя поход от хижа “Пирин“ до Митрово езеро на територията на Парков участък Каменица и Парков участък Три реки. Сред участниците отново бяха членове на Сдружение „Млад планинар“, представители на ДНП „Пирин“, РИОСВ – Благоевград и БД „ЗБР“  – Благоевград.", "date": "2019.06.10", "title": "Благоевград: Над 90 души се включиха в двата туристически похода, посветени на Световния ден на околната среда"}
{"url": "http://www.focus-news.net/news/2019/06/10/2668435/kathimerini-gartsiya-tsipras-poiska-ot-gratskiya-prezident-da-razpusne-parlamenta-i-da-nasrochi-izbori.html", "text": "Гърция трябва да проведе предсрочни избори, за да предотврати продължителен период на политическа несигурност, която може да навреди на икономическото й възстановяване, каза в понеделник премиерът Алексис Ципрас на президента на страната Прокопис Павлопулос, с което официално поиска задействане на процедурата за провеждане на парламентарен вот през юни, цитиран от електронното издание на вестник  Kathimerini . \r\n„Дойдох тук предвид това, че ... европейските избори ... създадоха ситуация на продължителен предизборен период от около четири месеца. Имам отговорността да считам, че това може да представлява заплаха за националната икономика“, каза той на гръцкия президент Прокопис Павлопулос. \r\n„Трябва да го направим, защото страната влезе в един добродетелен кръг, който не трябва да бъде засегнат по никакъв начин, иначе жертвите на гръцкия народ ще бъдат напразни. Имайки пълното съзнание за тази отговорност, моля ви да разпуснете парламента и да насрочите национални избори, за да бъде подновен мандатът“, добави той. \r\nПавлопулос заяви, че приема предложението на правителството. \r\nЕжедневникът припомня, че Ципрас реши да изтегли парламентарните избори през юли, след като партията му – СИРИЗА, претърпя тежко поражение с 9,5% от консервативната „Нова Демокрация“ на европейските избори миналия месец. \r\nПреди това правителството заяви, че иска да проведе общи избори на 7 юли. \r\nПревод и редакция:", "date": "2019.06.10", "title": "Kathimerini (Гърция): Ципрас поиска от гръцкия президент да разпусне парламента и да насрочи избори"}
{"url": "http://www.focus-news.net/news/2019/06/10/2668453/sport-toni-parkar-slozhi-kray-na-karierata-si.html", "text": "Легендарният френски гард Тони Паркър спира с баскетбола след 18 сезона в Националната Баскетболна Асоциация на САЩ и Канада. Това разкри самият той в интервю за ESPN, където говори за взетото решение. Тони Паркър дебютира в НБА през 2001-а година, когато е избран под №28 в Драфта. В следващите години той става част от убийственото трио Паркър-Дънкан-Джинобили, което носи четири титли на \"Шпорите\", а през 2007-а година французинът става първият европеец в историята на Лигата, който е избран за \"Най-полезен играч\" във финалите на НБА.", "date": "2019.06.10", "title": "Спорт: Тони Паркър сложи край на кариерата си"}
{"url": "http://www.focus-news.net/news/2019/06/10/2668452/the-washington-post-poreditsata-ot-vanshnopoliticheski-faliti-na-donald-tramp.html", "text": "Има ли все още криза във Венецуела? Съдейки по думите на президента на САЩ Доналд Тръмп няма да си мислите така. През януари държавният глава и неговите главни помощници бяха обзети от каузата да свалят корумпирания и автократичен режим в Каракас. Белият дом нанесе, както си мислеше, решаващ удар, като блокира закупуването на венецуелски петрол от САЩ и намекна, че се обмисля военна интервенция в южноамериканската страна, пише американското издание  The Washington Post  в статия, представена без редакторска намеса. \r\nПет месеца по-късно президентът Николас Мадуро все още е на власт - и американската политика е неактивна. Нямаше интервенция и след няколко неуспешни опита за сваляне на режима, венецуелската опозиция се върна към преговорите с Мадуро с помощта на правителствата от Латинска Америка и Европа. \r\nСъединените щати не участват. Вместо това, както WP съобщи миналия месец, Тръмп взе „да се оплаква, че е бил подведен за това колко лесно би било да се замени социалистическият лидер“. \r\nПрез този месец Тръмп си избра нова цел – Мексико, като го обсипа със заплахи за тарифи и искания за незабавно спиране на потока от мигранти и наркотици през границата, преди да приеме козметично решение. Преди Мексико беше Иран, с който Тръмп изглеждаше готов да води война в началото на май, ако не промени изцяло външната си политика. А преди това беше Северна Корея, която Тръмп заплаши с „огън и ярост“ и след това се „влюби“ в нея в също толкова неефективен опит да я накара да се откаже от ядрения си арсенал. \r\nТук има модел. Тръмп си избира чуждестранен противник. Прави максималистично искане: сменете си режима, разоръжете се напълно; „незабавно спрете потока на хора и наркотици“. Избягвайки координацията със съюзниците или Конгреса, той приема драматични мерки, които според него бързо ще доведат до резултат: ембарго на петрола, тарифи, заплахи за военни действия. Тогава, когато се окаже, че в реалния свят не е толкова лесно да се свали латиноамерикански диктатор, да се накара Северна Корея да се откаже от ядрените си оръжия или да се принуди Иран да изостави регионалните си амбиции, той се оттегля или просто се премества на следващата цел. \r\nТова, което остава впоследствие, е поредица от външнополитически фалити, много подобни на серийните провали в недвижимите имоти, които бяха запазена марка на Тръмп. Малка армия от специални представители на Държавния департамент се мъчи да изчисти бъркотията. В добавка към Северна Корея, Венецуела и Иран, те могат да бъдат намерени в Афганистан и Сирия. \r\nМеждувременно Тръмп излъчва спокойствие. Северна Корея се върна към изстрелването на ракети? Президентът не е „лично” притеснен. „Моите хора мислят, че това може да е било нарушение“, каза той след изстрелване миналия месец. „Аз гледам на това по различен начин“. \r\nВоенни действия срещу Иран? „По-скоро не“, казва Тръмп седмици след решението си да блокира всички ирански продажби на петрол, изпращайки нови сили в Персийския залив и предупреждавайки Техеран „никога повече да не заплашва САЩ“, защото „това ще бъде официалният край Иран“. \r\nЩо се отнася до Венецуела, нищо – с изключение на на пръв поглед произволен „туийт“ от миналата седмица, в който казва, че „Русия ни информира, че са изтеглили по-голямата част от хората си от Венецуела“ – твърдение, което бързо се оказа невярно. \r\nМоже би всички трябва да сме благодарни за непостоянството на Тръмп. В крайна сметка, американска инвазия във Венецуела или война със Северна Корея или Иран би била катастрофа. Вместо това ние просто имаме серия от притеснения, които подкопават доверието в САЩ и са в полза на по-компетентните противници като Русия и Китай. \r\nПроблемът е, че няколко от кризите, от които Тръмп се отстрани, съдържат бомби със закъснител. Северна Корея все още страда от санкции и недостиг на храна; режимът на Ким Чен-ун заплашва, че ако не получи облекчение до края на годината, ще пресече червените линии на САЩ, например чрез тестване на междуконтинентални ракети. Тъй като приходите от петрола намаляват благодарение на Тръмп, Иран също се движи към премахване на ограниченията върху ядрената си програма. И мигрантите от Централна Америка ще продължат да идват през Мексико. \r\nМадуро няма какво толкова да направи, за да заплаши САЩ. Но той може да продължи да репресира собствения си народ, а освен това може да остане на власт независимо от драстичните петролни санкции, които наложи Тръмп и които предизвикаха и без това малките приходи на Венецуела да изчезнат. А това води до тежка хуманитарна катастрофа, за която все повече обвиняват САЩ. \r\nМоже би Тръмп ще има късмет и тези бомби ще се обезвредят от само себе си. Накрая Мадуро може да бъде свален от неговите генерали или да бъде усмирен от дипломатите от Латинска Америка и Европа. Вместо да предизвикат криза, Иран и Северна Корея могат да решат да изчакат, за да видят дали Тръмп ще загуби изборите за преизбирането си. \r\nТова, което със сигурност няма да се случи, е реализацията на всеобхватните цели на Тръмп чрез неговата формула на буйство, тормоз и забравяне. Справянето с толкова тежки проблеми като Северна Корея и Иран, или дори Венецуела и мексиканската граница, изисква сложна стратегия и търпелив подход. Този президент не е способен на нито едното от двете. \r\nПревод и редакция:", "date": "2019.06.10", "title": "The Washington Post: Поредицата от външнополитически фалити на Доналд Тръмп"}
{"url": "http://www.focus-news.net/news/2019/06/10/2668454/sliven-edinadesetoklasnichka-ot-ppmg-dobri-chintulov-e-udostoena-s-vtoro-myasto-v-natsionalniya-istoricheski-konkurs-na-tema-detstvoto-v-istoriyata.html", "text": "Ивана Мангинова от 11 клас на ППМГ „Добри Чинтулов“ е удостоена с престижното второ място в единадесетото издание на Национален исторически конкурс на Фондация „Ценности“ на тема „Детството в историята“. Това съобщиха от  гимназията . \r\nТемата, по която Ивана работи, бе „Строим за родината – герои или жертви“ – разработка, посветена на бригадирското движение в края на 40-те и началото на 50-те години на миналия век. Научни ръководители на Ивана са учителят по история в ППМГ Сливен Таня Еленска и дфн Момчил Методиев, сътрудник на Института за изследване на близкото минало. \r\nОсвен Ивана, в конкурса с трета награда е и Светослава Павлова от 9. клас на СУ „Константин Константинов“, гр. Сливен, за разработката „Детски и младежки занимания през свободното време“. \r\nПо регламент за участие в конкурса се допускат ученици от всички видове училища на възраст от 14 до 19 години. Те могат да представят индивидуални и групови разработки. Изследването може да се извърши самостоятелно или с научен ръководител. Връчват се една първа награда, две втори награди и три трети награди. Журито е под председателството на проф. д-р Любомир Огнянов, преподавател в СУ „Св. Климент Охридски“, специалист по най-нова история. \r\nФондация „Ценности“ е независима нестопанска организация, учредена през февруари 1998 г. от г-жа Антонина Стоянова. Фондацията възниква в отговор на призива за съхранение и развитие на изконните български ценности. Πо традиция дипломите на класиралите се на първите три места се връчват лично от пpeзидeнта Πeтъp Cтoянoв. Πpизьopитe (aĸo гoвopят добър aнглийcĸи eзиĸ) мoгaт дa yчacтвaт и в ceминapитe нa Еuѕtоrу, ĸoитo ce пpoвeждaт в paзлични eвpoпeйcĸи cтpaни. \r\nЦеремонията по награждаването ще се състои на 22 юни  в Гранд Хотел София. \r\nОще информация за конкурса – на", "date": "2019.06.10", "title": "Сливен: Единадесетокласничка от ППМГ „Добри Чинтулов“ е удостоена с второ място в Националния исторически конкурс на тема „Детството в историята“"}
{"url": "http://www.focus-news.net/news/2019/06/10/2668441/poslanikat-na-kosovo-v-sasht-pred-ss-na-oon-sarbiya-nikoga-poveche-nyama-da-vladee-kosovo.html", "text": "Посланикът на Косово в САЩ Вльора Читаку заяви по време на заседанието на Съвета за сигурност на ООН по повод ситуацията в най-младата балканска държава, че „Сърбия никога повече няма да владее Косово“ и обвини руския служител на ООН Михаил Краснощеков, че, използвайки автомобил на ЮНМИК е помагал в издигането на барикади срещу косовската полиция, която си е вършила работата, предава електронното издание на македонския вестник  „Вечер“ . \r\nПо думите на Читаку, Краснощеков „е донесъл моторна резачка, за да бъдат съборени дърва по пътя и да се попречи на преминаването на косовската полиция“. \r\n„Обвиненията ,че косовските власти преднамерено са нападнали персонал на ЮНМИК са необосновани. Досега не се е случило нищо на нито един служител на ООН в Косово, нито някой е бил заплашван“, добави диплпматът. \r\nОт името на косовските власти Читаку поиска международно разследване на инцидента. \r\nПревод и редакция:", "date": "2019.06.10", "title": "Посланикът на Косово в САЩ пред СС на ООН: Сърбия никога повече няма да владее Косово"}
{"url": "http://www.focus-news.net/news/2019/06/10/2668451/sofiya-vremenno-e-spryano-dvizhenieto-na-troleybusi-6-i-7-v-posoka-stochna-gara.html", "text": "Временно е спряно движението на тролейбуси 6 и 7 в посока Сточна гара поради ававирал автомобил, съобщиха от  пресцентъра на Столична община .", "date": "2019.06.10", "title": "София: Временно е спряно движението на тролейбуси 6 и 7 в посока Сточна гара"}
{"url": "http://www.focus-news.net/news/2019/06/10/2668457/plovdiv-svetovnoizvestniyat-izpalnitel-brayan-adams-shte-iznese-kontsert-v-plovdiv-na-14-noemvri.html", "text": "Световноизвестният изпълнител Брайън Адамс ще изнесе концерт в Пловдив на 14 ноември. Това съобщиха за  Радио „Фокус“ – Пловдив  организаторите от SME. Канадската звезда ще пее в Многофункционалната спортна зала „Колодрума“, като концертът ще е първото му гостуване в Пловдив. Шоуто ще бъде част от световното турне „Shine A Light“, в подкрепа на едноименния четиринадесети студиен албум на Адамс. \r\nБрайън Адамс е един от най-успешните музиканти в световен мащаб. С над 65 милиона продадени копия, първи места в класации в над 40 държави и множество разпродадени турнета по света, зашеметяващата кариера на музиканта продължава вече повече от 30 години. \r\nБългарската публика ще може да чуе на живо най-големите хитове на музиканта като „Run To You“, „Everything I Do (I Do It For You)“, „Please Forgive Me“, както и песни от новия му албум. \r\nКонцертът на Брайън Адамс се осъществява с подкрепата на Община Пловдив, като част от Календара на културните събития на Община Пловдив за 2019 година. \r\nПродажбата на билетите за концерта в Пловдив започва от утре. \r\nТони МИХАЙЛОВ", "date": "2019.06.10", "title": "Пловдив: Световноизвестният изпълнител Брайън Адамс ще изнесе концерт в Пловдив на 14 ноември"}
{"url": "http://www.focus-news.net/news/2019/06/10/2668458/gabriela-raykova-abv-mladezhi-prietoto-v-yalta-poslanie-za-mir-priema-do-golyama-stepen-poslaniyata-koito-abv-otpravya.html", "text": "Приетото в Ялта послание за мир приема до голяма степен посланията, които АБВ отправя. Това каза за обзорното предаване  „Това е България“  на  Радио „Фокус“  Габриела Райкова, член на ръководството на АБВ – Младежи, която, заедно с колегата си Димитър Петров участваха в 5-ия Международен Ливадийски форум в Ялта. Габриела Райкова обясни, че форумът е бил разделен на секции по тематики, като допълни, че е участвала в тази, занимаваща се с културно-образователните проекти като фактор за сближаване на народите. „Изнесох доклад, свързан с културното ни наследство – „Фактори за развитие българо-руските отношения“. Всички знаем, че връзката ни с Русия не е от днес или вчера. Трябваше да бъдат поставени основни акценти, един от които е Черноморско-каспийския регион и възможността за културни коридори, както и самото опазване на културното наследство и ролята на мира в това, как може да бъде опазено. Неслучайно там се роди изречението – няма култура без мир и мир без култура. Двете неща са много свързани и са водещи и за нас, и за тях. България и Крим са с много ключова териториална позиция“, обясни представителят на АБВ – Младежи. Габриела Райкова допълни, че от АБВ -Младежи са инициирали преди месеци създаването на Движение за мир, което за кратко време се е разпростряло на 4 континента. Движението трябва да е международно, за да може всяка страна, която бъде  член в него, да формулира необходимостта си от това, обобщи тя.  \r\nЦоня СЪБЧЕВА", "date": "2019.06.10", "title": "Габриела Райкова, АБВ-младежи: Приетото в Ялта послание за мир приема до голяма степен посланията, които АБВ отправя"}
{"url": "http://www.focus-news.net/news/2019/06/10/2668443/tass-oon-prizna-che-kosovskite-vlasti-sa-narushili-imuniteta-na-ruskiya-sluzhitel-na-yunmik.html", "text": "Косовските власти носят отговорност за използването на прекомерна сила по отношение на двама служители на мисията на ООН, както и за несъответното държание с тях, подчерта в понеделник специалният прездставител на генералния секретар на ръководител на Мисията на ООН в Косово Захир Танин, цитиран от  ТАСС . \r\n„Разтревожен съм, че срещу двамата членове на мисията е била използвана прекомерна сила, те са били третирани неправилно по време на ареста от страна на полицията, заради което те са били ранени и е трябвало да бъдат хоспитализирани“, каза Танин на заседание на Съвета за сигурност (СС) на ООН, посветено на положението в Косово. Заседанието на СС беше свикано, включително поради инцидента миналата седмица, по време на който пострада рускнакът Михаил Краснощеков, който е служител на Мисията на ООН по работите на временната администрация в Косово. В същото време Танин потвърди, че ООН е започнала разследването на обстоятелствата около инцидента. \r\nДипломатът също така посочи, че „бил принуден многократно да призовава за незабавно освобождаване“ на Краснощеков и друг член на Мисията на ООН, задържан от косовските власти, „и също така за зачитане [от Прищина] на правата и имунитетите“ на тези две лица. „Това не би било необходимо, ако властите [в Прищина] уважаваха имунитетите, предоставени на персонала на Мисията на ООН в Косово, и им предаваха информация по по-пряк и навременен начин“, посочи Танин. \r\nСпоред него Прищина е предоставила на ООН, въпреки исканията, „изключително малко релевантни или фактически доказателства“ по отношение на „ареста и причиняването на рани“ на Краснощеков и неговия колега. Освен това косовските власти направиха публични изявления по отношение на инцидента, които „нямат адекватна база от доказателства“, призна Танин. В съответствие с информацията, представена от него, подобни изявления на Прищина противоречат на разбирането за случилото се, което в момента има ООН. \r\nПревод и редакция:", "date": "2019.06.10", "title": "ТАСС: ООН призна, че косовските власти са нарушили имунитета на руския служител на ЮНМИК"}
{"url": "http://www.focus-news.net/news/2019/06/10/2668459/zhivko-stoilov-organizator-na-festivalat-zdravey-zdrave-v-petrich-shte-badat-predstaveni-razlichni-lektsii.html", "text": "На фестивалът „Здравей Здраве“ в Петрич ще бъдат представени различни лекции. Това каза за  Радио „Фокус“-Пирин  Живко Стоилов, един от организаторите на фестивала. По думите му това е второто издание на фестивала в Петрич, като тази година той ще се проведе на 15 юни в НЧ „Братя Миладинови“. Той посочи, че има няколко интересни неща във фестивалния ден, когато ще бъдат представени различни лекции. Стоилов уточни, че Вълко Чобанов е един от интересните лектори, като той се занимава с лечебна радиестезия и има интересни разработки за квантови устройства. Той допълни, че ще има представяне на Частно училище „Изгрев“, което е първото училище за слънчевата педагогика, където се предават методите на възпитание и обучение на учителя Петър Дънов. Живко Стоилов добави още, че ще има лекция за новата медицината от д-р Светла Балтова, а освен това ще има и базар, на който ще бъдат представени продукти от местни производители –хора, които произвеждат екопродукти и неща от този сорт. \r\nТой информира също, че фестивалът се организира в 17 града в страната. „Ние започнахме да организираме фестивала преди години в Пловдив, без да имаме идеята да го организираме в различни градове. Всъщност всеки град, който е вдъхновен от идеята, си организира собствен фестивал, като се спазват основно няколко принципа – фестивалите да са безплатни, да са споделени с помощта на доброволно участие и труд и всъщност всеки град се самоорганизира като сам си намира лекторите и хората, които ще излагат еко-продукти“, коментира той. Стоилов отбеляза, че именно това е идеята – да се търсят местни производители и местни лектори и лекари по алтернативна медицина, които да предлагат алтернативни начини за лечение на здравето. Според него всъщност това е уникалното при тези фестивали. Той подчерта, че всеки град си организира собствен фестивал, като веднъж годишно имат среща на организаторите от страната. \r\nНатали СТЕФАНОВА", "date": "2019.06.10", "title": "Живко Стоилов, организатор: На фестивалът „Здравей Здраве“ в Петрич ще бъдат представени различни лекции"}
{"url": "http://www.focus-news.net/news/2019/06/10/2668461/antoniya-karavivanova-direktor-na-hg-iliya-beshkov-pleven-ot-25-do-29-yuni-v-hudozhestvena-galeriya-iliya-beshkov-shte-gostuva-nay-golyamata-natsionalna-izlozhba-na-istoricheska-tematika-istorichesko-velichie.html", "text": "От 25 до 29 юни в Художествена галерия „Илия Бешков“ ще гостува най-голямата национална изложба на историческа тематика „Историческо величие“. Това каза за  Радио   „Фокус“    Антония Каравиванова, директор на ХГ,,Илия Бешков” Плевен. ,,Събитието се организира и провежда със съдействието на Исторически парк- Варна.  В рамките на изложбата посетителите ще имат възможността да разгледат впечатляваща колекция от над 50 картини, представящи важни исторически събития и ключови личности от българската история”, каза Антония Караиванова. ,,В галерията ще могат да бъдат разгледани прецизни реплики-експонати на най-прочутите тракийски съкровища, открити по нашите земи, както и вълнуваща колекция от малки пластики на велики български и тракийски владетели, оставили траен отпечатък върху съдбата на България”, допълни Антония Караиванова.  \r\nВиолета КРЪСТЕВА", "date": "2019.06.10", "title": "Антония Каравиванова, директор на ХГ ,,Илия Бешков” Плевен: От 25 до 29 юни в Художествена галерия „Илия Бешков“ ще гостува най-голямата национална изложба на историческа тематика „Историческо величие“"}
{"url": "http://www.focus-news.net/news/2019/06/10/2668463/plovdiv-svetovno-izvestniyat-skulptor-zhivko-sedlarski-shte-predstavi-izlozhbata-si-deva-m-v-galeriya-aspekt.html", "text": "Световно известният скулптор Живко Седларски представя изложбата си „Дева М” от 18.00 часа на 13 юни в галерия Аспект. Това съобщиха за  Радио „Фокус“- Пловдив  от галерията. Това е първата изложба на автора в Пловдив и съдържа най-новите му пластики и рисунки. В годината, когато Пловдив е Европейска столица на културата, авторът е подготвил и специален подарък за пловдивчани – неговата монументална, висока 3,30 м. скулптура „Дева М” ще бъде експонирана в двора на галерията и ще може да бъде видяна както на откриването, така и по време на цялата изложба. Така Живко Седларски продължава своята традиция за представяне в градове, избрани за културни столици на Европа – Пловдив е трета изява за него, след Марибор, Словения и Марсилия, Франция. \r\nВ експозицията са включени десет малки пластики от бронз и неръждаема стомана, както и рисунки, свидетелстващи за подготовката и творческия процес на художника. \r\nНа въпроса, защо „Дева М”, Живко отговоря „Всеки се моли на своя господ, а аз – на Девата. Защо М? Нека всеки намери своето М – може да е Мария, но и Мая; или пък Мода, Майка, Муза, Модел, Мадона, Марица (все пак сме в Пловдив), Манекен, Метал, Монумент, Молитва и още, и още.” \r\nИзложбата ще остане в галерия Аспект до края на месец юни. \r\n„Живко Седларски е от онези автори, които не преследват някаква линейна последователност в своята естетическа и творческа еволюция. Той не се страхува да експериментира, да търси и открива нови, неочаквани територии в пластическото изграждане на формата, често се връща към разработвани теми, обогатявайки ги идейно и технологично, за да отвори пред себе си нови хоризонти. Неговото изкуство отдавна e намерило път към зрителя чрез десетки самостоятелни изложби по целия свят, защото оригиналността му се подхранва не от суетната амбиция да бъде нестандартен или оригинален, а от необходимостта да бъде себе си“, казва за автора изкуствоведът Наташа Ноева. \r\n„Изложбата на Живко Седларски в пространствата на галерия „Аспект“ е своеобразен индикатор за необятния му артистизъм, свобода и професионализъм. Пластиките, които създава са синтез между изящно изкуство и архитектура. Пред галерията ни посреща, унесена в ритъма на танца, „Дева“-та, монументална творба, висока 3.3 м, изработена от арматурно желязо“, пише още Ноева. „Пластиката, погледната от различен ракурс, създава усещане за дематериализация, тя чезне, слива се с околното пространство, което я обгръща, заобикаля и трансформира. За авторът арматурата е част от една творба и е материалът, който е основен изграждащ композиционен елемент, а не поддържащ или крепежен елемент. Той изважда арматурното желязо от неговата първоначална функция, като му придава нова – естетическа. Творбите в камерната експозиция в галерийното пространство се показват за първи път пред публика, досега само най-близките му хора са имали честта да ги видят в ателието му във Франция, където художникът живее и работи повече от 20 години. Обединителен смислов и естетически център е роклята – тема, разработвана през различни творчески периоди, в продължение на повече от десет години от скулптора. \r\nСедларски създава рокли, но не от коприна, дантела или шифон, а от стомана, месинг, камък и арматурно желязо. Феерични, прозрачни, те следват извивките на тялото, създават усещане за лекота и грация, но и за душевни страсти. Авторът нарича творбите си с поетични названия „Северно сияние“, „Равновесие“, „Полъх“, „Андромеда“, и ако приемем, че наименованието на една творба стеснява възприятието, то в конкретния случай наблюдаваме точно обратното, творбите дават поле за широта в интерпретацията, които могат да ни отведат до идеята на автора за роклята като символ на Жената, на женското начало в смисъла, в който го разбира Карл Юнг като химерен сън за любов, за щастие, за страст. \r\nЖивко Седларски овладява напълно умението да вгражда импулсите от ежедневието в един интелектуално пречупен свят. Творбите му са пластически откровения, които сами по себе си очертават облика на своя създател, който непрестанно търси и успешно открива отговорите на въпроси, които го вълнуват и предизвикват“, добавя Наташа Ноева.", "date": "2019.06.10", "title": "Пловдив: Световно известният скулптор Живко Седларски ще представи изложбата си „Дева М” в галерия Аспект"}
{"url": "http://www.focus-news.net/news/2019/06/10/2668462/angel-tsvetkov-kmet-na-selo-dzherman-ot-40-godini-chakame-izgrazhdaneto-na-nov-ploshtad-v-seloto.html", "text": "От 40 години чакаме изграждането на нов площад в селото. Това каза пред  Радио „Фокус” – Кюстендил  кметът на село Джерман Ангел Цветков. По думите му строителството на новото площадно пространство вече е факт. „Този терен е отреден още преди 40 години за изграждането на център, на читалище и на кметство, както и за обособяване на площад. До момента така не се осъществи тази мечта. През 1997 година теренът е записан като държавна собственост, близо пет години се борихме за нова процедура и теренът да бъде преотстъпен. Миналата година имаше решение на Министерски съвет, а сега Община Дупница и със съдействието на всички институции започна строителството”, каза Ангел Цветков. Новият площад ще има зелени площи, парково осветление, детски кът, чешма и парково оборудване. През летния сезон трябва да започне изпълнението и на втори проект в село Джерман, който е свързан с преустройство на етаж от сграда в центъра на населеното място, която ще бъде превърната в кметство. Ще бъдат обособени кабинет за кмета, приемна за граждани, кабинет на секретаря и заседателна зала. \r\nВенцеслав ИЛЧЕВ", "date": "2019.06.10", "title": "Ангел Цветков, кмет на село Джерман: От 40 години чакаме изграждането на нов площад в селото"}
{"url": "http://www.focus-news.net/news/2019/06/10/2668456/sofiya-vazstanoveno-e-dvizhenieto-na-troleybusi-6-i-7.html", "text": "Възстановено е движението на тролейбуси 6 и 7. Това съобщиха от  пресцентъра на Столична община . По-рано за кратко движението по тролейбусните линии 6 и 7 бе спряно заради аварирал автомобил.", "date": "2019.06.10", "title": "София: Възстановено е движението на тролейбуси 6 и 7"}
{"url": "http://www.focus-news.net/news/2019/06/10/2668464/vidinskiyat-mitropolit-daniil-poseti-moskva-i-diveevskiya-manastir.html", "text": "Негово Високопреосвещенство Видинският митрополит Даниил, придружен от заместник ректора на Софийска Духовна Семинария – йеромонах Мелетий, екип от преподаватели по Вероучение в гр. Видин и спомоществователи на учебната дейност към Видинска света митрополия, от 27 май до 3 юни 2019 г., посети Русия и проведе работни срещи в Московска и Нижегородска епархии с цел запознаване с опита и работата на православните учебни заведения там. Това съобщиха от  Видинската митрополия . Посещението се извърши с благословението на Негово Светейшество Българския Патриарх Неофит. \r\nПървата работна среща беше в „Класическа гимназия Шичалин“, в град Москва, където се съвместява изучаването на класически езици с преподаването на предмета „Закон Божий“. След това българската група продължи визитата си с поклонение в „Покровския женски манастир“, където се покоят мощите на блажената Матрона Московска, в храма „Христос Спасител“, Марто-Мариинската света обител – основана от великата княгиня Елисавета Фьодоровна и др. свети места. \r\nВ рамките на престоя в Москва, митрополит Даниил се срещна с Волоколамския митрополит Иларион, председател на Отдела за външни църковни връзки на Московската Патриаршия. Срещата се състоя по покана на митрополит Иларион и на нея присъстваха архимандрит Теоктист, представител на Българския патриарх при патриарха на Москва и цяла Русия, архимандрит Васиан, представител на руския при бълграския патриарх и йеромонах Мелетий, зам. ректор на СДС. В братска атмосфера бе проведен разговор относно актуални въпроси в Православната църква. \r\nНа 30 май българските гости бяха гостоприемно посрещнати от Нижегородския и Арзамаски митрополит Георги и посетиха учебни заведения в неговата епархия – Православна гимназия „Св. благоверен княз Александър Невски“, Православна гимназия „Св.св. равноапостолни Кирил и Методий“, Нижегородска Духовна семинария, както и други училища, в които се обръща по-голямо внимание на предмета „Основи на Православната култура“. В тези училища успешно се съчетава качественото образование и възпитанието на децата в християнската нравственост и добродетели. \r\nПод ведомството на Нижегородската митрополия има 12 православни училища и 2 детски градини, в които се учат над 3 000 ученици. Те участват активно в духовния живот на епархията и социалната й дейност. \r\nПроведоха се срещи с директорите на тези учебни заведения, по време на които се обсъдиха въпроси в областта на православното образование и учебно-методическата литература. Домакините разказаха за резултатите от работата в православните гимназии, в които се акцентира на връзката между духовник-учител-родител и дете. \r\nБългарската група продължи своето пътуване с поклонение в Дивеевската света обител, където се покоят мощите на преподобни Серафим Саровски. Неделното богослужение в петата неделя след Пасха, в светата обител беше оглавено от Негово Високопреосвещенство Видински митрополит Даниил, в съслужение с придружаващите го духовници и духовенство от обителта и Нижегородска митрополия. \r\nВ края на богослужението митрополит Даниил благодари на майка Сергия, игумения на обителта и на сестринството, за топлото гостоприемство. Благодарност бе изказана също така и за любезното благословение на Нижегородския и Арзамаски митрополит Георги, в чиято епархия се намира манастира, групата от България да посети епархията, обителта и за оказания радушен прием. \r\nПребиваването на българската група по руските земи завърши с поклонение в Троице-Сергиевата Лавра и посещение в прилежащото към нея православно училище „Св. Сергий Радонежски“. Всички участници в посещението въздадоха слава Богу за всичко!", "date": "2019.06.10", "title": "Видинският митрополит Даниил посети Москва и Дивеевския манастир"}
{"url": "http://www.focus-news.net/news/2019/06/10/2668466/dimitar-petrov-abv-mladezhi-poslanieto-na-vitsepremiera-na-krim-georgi-muradov-e-balgariya-i-rusiya-da-si-ostanat-bratski-narodi-takiva-kakvito-vinagi-sa-bili.html", "text": "Посланието на вицепремиера на Крим Георги Мурадов е България и Русия да си останат братски народи – такива каквито винаги са били. Това каза за обзорното предаване  „Това е България“  на  Радио „Фокус“  Димитър Петров, член на ръководството на АБВ – Младежи, който, заедно с колегата си Габриела Райкова, взеха участие в 5-ия Международен Ливадийски форум в Ялта. Димитър Петров описа Георги Мурадов като благ човек, който е добронамерен към България.  „С него обсъдихме ситуацията в България, поразпита ни. Поговорихме за това, че единствено АБВ се борим закупуването на изтребители Ф-16 – наболяла тема за момента. Нашият председател Румен Петков настоя за незабавен мораториум върху сделката. Поговорихме за двойните стандарти – аз, като европеец, не искам да бъда второ качество човек – като младеж искам да развивам България. Обсъдихме, че от АБВ единствено и последователно за отмяната на санкциите срещу Русия“, обясни представителят на АБВ-Младежи. Димитър Петров описа Крим като красив град, а местните хора като невероятни. Хората в Крим са спокойни от ситуацията, която се случва – те смятат, че влизането им в Русия ще повиши жизнения им стандарт, каза още той и обясни, че още с влизането в състава на Руската федерация пенсиите са били вдигнати.  \r\nЦоня СЪБЧЕВА", "date": "2019.06.10", "title": "Димитър Петров, АБВ-младежи: Посланието на вицепремиера на Крим Георги Мурадов е България и Русия да си останат братски народи – такива каквито винаги са били"}
{"url": "http://www.focus-news.net/news/2019/06/10/2668465/pleven-obshtinata-zapochva-vtoro-tretirane-sreshtu-karlezhi-shte-se-obrabotva-i-sreshtu-komari.html", "text": "Община Плевен започва второ третиране срещу кърлежи, ще се обработва и срещу комари, съобщиха от пресцентъра на  Общината  . В периода от 12 до 22 юни 2019 г., при благоприятни атмосферни условия, ще се извърши повторно за годината третиране срещу кърлежи на зелени площи и детски площадки в град Плевен. В същия период ще се извърши и наземна обработка с топъл аерозол срещу комари. Обработката ще е от 20.30 часа и ще обхване всички жилищни квартали и централната част на град Плевен. Предупреждават се пчеларите да затворят пчелните семейства за обявения период.", "date": "2019.06.10", "title": "Плевен: Общината започва второ третиране срещу кърлежи, ще се обработва и срещу комари"}
{"url": "http://www.focus-news.net/news/2019/06/10/2668467/kyustendil-gradat-be-domakin-na-traditsionnoto-natsionalno-otborno-sastezanie-po-shahmat-za-hora-sas-zritelni-uvrezhdaniya.html", "text": "Градът бе домакин на традиционното национално  отборно състезание по шахмат за хора със зрителни увреждания. Това съобщи за  Радио „Фокус” – Кюстендил  Кънка Витова, председател на спортен клуб „Пауталия спорт”. По думите й състезанието е включено в общинския спортен календар. „Ние участвахме с два отбора – отбор „Пауталия” и отбор „Руен”.  Отбор „Пауталия”   спечели  първо    място, а отбор „Руен” се класира на петото място  в турнира”, каза Кънка Витова. Участващите отбори са били от Перник, Благоевград , София / и Кюстендил. „Състезанието са проведе на четири дъски и имаше класация и по дъски. Всички участници останаха много доволни,  от обстановката”, каза Кънка Витова. \r\nВенцеслав ИЛЧЕВ", "date": "2019.06.10", "title": "Кюстендил: Градът бе домакин на традиционното национално  отборно състезание по шахмат за хора със зрителни увреждания"}
{"url": "http://www.focus-news.net/news/2019/06/10/2668468/sliven-22-novonaznacheni-voynitsi-shte-polozhat-voenna-kletva-v-tsentara-za-podgotovka-na-spetsialisti.html", "text": "22 новоназначени  войници ще положат военна клетва в Центъра за подготовка на специалисти, съобщиха от  поделението . Клетвата ще се състои на  13 юни  от 11.00 часа на плаца на Център за подготовка на специалисти, на адрес бул. „Бургаско шосе” № 12. \r\n „Заклех се!” ще произнесат 22 новоназначени  войници, които са поредното ново попълнение в Център за подготовка на специалисти. На събитието ще присъстват техни роднини и близки.", "date": "2019.06.10", "title": "Сливен: 22 новоназначени  войници ще положат военна клетва в Центъра за подготовка на специалисти"}
{"url": "http://www.focus-news.net/news/2019/06/10/2668487/serzhant-ot-voenno-formirovanie-42-000-karlovo-e-pochinal-v-sledstvie-na-ostra-sardechna-nedostatachnost.html", "text": "Сержант Ерол Бейтулла Бозали – заместник - командир на взвод във военно формирование 42 000 – Карлово, е починал в резултат на внезапно настъпила остра сърдечна недостатъчност. Това съобщиха от пресцентъра на  Министерството на отбраната . Трагичният инцидент е станал около 08.58 ч. сутринта в района на военното формирование. След задължителен медицински преглед, при който не е имал отклонения от нормите, сержантът е пристъпил към изпълнение на служебните си задължения. Внезапно му е прилошало. Оказана му е незабавна медицинска помощ. Извикан е и екип с линейка от Спешния център на МБАЛ „Д-р Киро Попов“, но въпреки предприетите действия за реанимиране, военнослужещият e починал. \r\nСержант Бозали е на 46 години, семеен. На служба в Българската армия е от декември 2000 г. Участвал е в две мисии зад граница – през 2005 г. в Босна и Херцеговина и през 2013 г. в Афганистан.", "date": "2019.06.10", "title": "Сержант от военно формирование 42 000 – Карлово е починал в следствие на остра сърдечна недостатъчност"}
{"url": "http://www.focus-news.net/news/2019/06/10/2668488/sport-balgariya-kosovo-11-na-poluvremeto.html", "text": "Отборите на България и Косово играят при резултат 1:1 в европейската квалификация на стадион \"Васил Левски\". Рашица беше точен в 14-ата минута. Ивелин Попов изравни с красив гол в 43-ата минута. Селекционерът на България Красимир Балъков направи четири промени в стартовия състав в сравнение с мача срещу Чехия. Междувременно в мач от нашата група Чехия води на Черна гора с 1:0 в Прага.", "date": "2019.06.10", "title": "Спорт: България – Косово 1:1 на полувремето"}
{"url": "http://www.focus-news.net/news/2019/06/10/2668460/ivitsa-dachich-pred-ss-na-oon-sprete-prishtinskata-voenna-mashina-predi-da-predizvika-novo-kravoprolitie.html", "text": "Сръбският министър на външните работи Ивица Дачич призова за диалог и разрешаване на косовския проблем по мирен начин чрез намиране на компромисно решение на заседанието на Съвета за сигурност на ООН за Косово, предава сръбската държавна агенция  ТАНЮГ . \r\nТой подчерта, че положението в Косово е далеч от безопасно и стабилно и заради това не трябва да се мисли за спиране на дейността на мисията на ЮНМИК. \r\nНа заседанието Дачич предупреди, че според информацията на сръбските служби, прищинските власти готвят нападение над Северно Косово и призова ООН да приемат сериозно неговото предупреждение. \r\n„Искам всички тук да сте наясно и да спрете прищинската военна машина преди да предизвика ново кръвопролитие. И да ви припомня, че задачата на КФОР е да пази мира и сигурността на всички, включително на сърбите в Косово и Метохия. Искам отговор от вас дали ще направите това, или не. Сигурен съм, че можете“, заяви Дачич. \r\nПревод и редакция:", "date": "2019.06.10", "title": "Ивица Дачич пред СС на ООН: Спрете прищинската военна машина преди да предизвика ново кръвопролитие"}
{"url": "http://www.focus-news.net/news/2019/06/10/2668485/independent-desetima-kandidati-se-vklyuchiha-v-nadprevarata-za-predsedatel-na-konservativnata-partiya-na-velikobritaniya.html", "text": "Десетима депутати се включиха в надпреварата за наследник на Тереза Мей начело на Консервативната партия на Великобритания, като няколко аутсайдери получиха достатъчно гласове, за да участват в изборите, пише британското издание  Independent . \r\nСам Гийма, който беше единственият кандидат, обявил се за втори референдум, се оттегли от надпреварата моменти преди обявяването на списъка с участниците, в който фигурират големи играчи като Борис Джонсън, Джереми Хънт и Доминик Рааб. \r\nАутсайдерите Рори Стюарт, Андреа Лийдсъм, Естер Маквей и Марк Харпър също стигнаха до стартовата линия, въпреки спекулациите, че някои няма да успеят да си осигурят необходимата подкрепа. \r\nТова се случва, докато Джонсън, фаворитът в състезанието, се сблъска с яростна реакция относно плана си да намали данъците за богатите, което според изданието ще струва на страната близо 10 милиарда паунда годишно. \r\nПревод и редакция:", "date": "2019.06.10", "title": "Independent:  Десетима кандидати се включиха в надпреварата за председател на Консервативната партия на Великобритания"}
{"url": "http://www.focus-news.net/news/2019/06/10/2668489/morning-star-zaplahata-na-vashington-da-podkopae-britanskata-demokratsiya.html", "text": "Заплахата на американския държавен секретар Майк Помпео да се намеси, за да попречи на Джереми Корбин да бъде избран за британски премиер, е ужасяващо оскърбление за независимостта на Обединеното кралство, пише радикално лявото британско издание The  Morning Star  в материал, представен без редакторска намеса.\t \r\nНо това не означава, че е изненадващо. САЩ имат  богата история на намеса в изборите на други страни. Те се намесват, за да спрат победи на комунистите в Италия през 1948 година и Русия през 1996 година.  \r\nИсторията им на намеси, за да дестабилизират или свалят законни правителства се простира от съвместното им предприятие с Великобритания за свалянето на Мохамед Мосадек от власт в Иран през 1953 година, през организирането на кървавия преврат на Аугусто Пиночет в Чили през 1973 година, до ролята им в опита за смяна на венецуелския президент Николас Мадуро днес. \r\nВеликобритания е ключов, макар и младши, съюзник на американския империализъм. Тя е сред най-престижните членове на военния съюз на НАТО – включвайки се във войната в Ирак, когато други, като Франция и Германия например, отказаха или отразяването на днешните заплахи за война срещу Иран, от които отново се дистанцираха повечето европейски държави. \r\nНие предоставяме на САЩ отвъдморски територии, на които да разполагат военни бази, като например Диего Гарсия, и самите сме база за американски войски и разузнавателни центрове, като например Менуит Хил в Йоркшир. Вашингтон няма да допусне перспективата Великобритания да избере правителство, ангажирано с мира и социализма. \r\nЗаписът, който изтиче във Вашингтон Пост, накара Помпео да отговори на един от запитващите, който пита дали би бил готов да „работи с нас, за да предприеме действия, ако животът на евреите във Великобритания стане много труден“. \r\nИдеята, че правителството на Джереми Корбин би представлявало заплаха за евреите във Великобритания, е абсурдна. Тя се основава на невярна кампания, насочена срещу един от най-последователните депутати-антирасисти в Парламента от цинични опоненти. Също толкова смешно е, че американска администрация, която има връзки с белите расисти и крайната десница, може да се смята за международен защитник на еврейския народ. \r\nНо идеята за интервенция е просто извинение и говори за това подсказва фактът, че Помпео не я споменава в отговора си. „Възможно е Корбин да успее да бъде избран. Това е възможно. Трябва да знаете, че няма да го чакаме да направи тези неща, за да започнем да действаме... прекалено е рисковано и прекалено важно, а освен това е много трудно, щом вече се е случило“. \r\nАмериканската заплаха е далеч от първото предположение, че администрацията на Корбин плаши толкова много истаблишмънта, че той е готов да играе мръсно. Едва Корбин бе избран за лидер на партията, когато анонимен генерал съобщи пред The Times, че армията може да се разбунтува, ако той бъде дойде на власт. Видяхме безпрецедентен спектакъл от бивш ръководител на МИ-6, който заяви, че лидерът на опозицията не е подходящ за премиер. \r\nТова ни показва каква голяма разлика може да направи една администрация на Корбин. Това вцепенява монополите в политиката, защото Лейбъристите действително имат сили да обърнат нещата и да направят радикалните промени, от които се нуждае  разбитото ни общество. \r\nНо тези лични интереси запазват огромна власт, доминират нашите медии и всяка институция на държавата и продължават да оказват голямо влияние дори на собствената партия на Корбин. \r\nЛипсата на възмущение от страна на правителството за очевидна заплаха от чуждестранна намеса отразява очевидното безразличие на Дейвид Камерън към намеците от 2015 г. за военен преврат или за майските снимки на служители, използващи лицето на Корбин за целева практика. И може да се използва за повишаване на осведомеността за същността на борбата, в която участват левите политици. \r\nДвижението, от което се нуждаем, за да превърнем трансформиращия потенциал на Лейбъристите в реалност, ще трябва да преодолее тези предизвикателства. Това изисква политика, която е много по-широка и по-дълбока от парламентарната игра, към която са свикнали нашите политици. Изграждането на това движение във всяка общност трябва да бъде приоритет за цялата левица. \r\nПревод и редакция:", "date": "2019.06.10", "title": "Morning Star: Заплахата на Вашингтон да подкопае британската демокрация"}
{"url": "http://www.focus-news.net/news/2019/06/10/2668484/fokus-makedoniya-liderat-na-vmro-dpmne-shte-chete-pravilno-dogovora-s-balgariya-i-shte-revizira-prespanskoto-sporazumenie.html", "text": "В рамките на участие в ефира на македонска телевизия, председателят на основната македонска опозиционна партия ВМРО-ДПМНЕ заяви, че когато дойде на власт ще ревизира Преспанския договор и ще го предоговори с гръцката страна, предава македонският  „Фокус“ . \r\nЩо се отнася до Договора за добросъседство с България, Мицковски заяви, че 90% от съдържанието му е направено от правителството на ВМРО-ДПМНЕ, но сегашната власт не го чете по правилен начин. Ако се чете правилно, по думите на лидера на ВМРО-ДПМНЕ, този Договор може да донесе много ползи на Македония. \r\nПревод и редакция:", "date": "2019.06.10", "title": "„Фокус“ (Македония): Лидерът на ВМРО-ДПМНЕ ще „чете правилно“ Договора с България и ще ревизира Преспанското споразумение"}
{"url": "http://www.focus-news.net/news/2019/06/10/2668491/rossiyskaya-gazeta-indiya-ne-iska-da-se-otkazhe-ot-s-400-za-da-poluchi-f-35-i-thaad.html", "text": "На фона на нарастващия натиск, който САЩ оказват върху Индия, за да убеди последните да откажат закупуването на руски противовъздушни ракетни системи С-400, Ню Делхи получи предложение да закупи американски противовъздушни системи THAAD и изтребители F-35A, пише руското издание  „Российская газета“  в материал, представен без редакторска намеса. \r\nИндия беше един от водещите чуждестранни клиенти на съветската военна промишленост още от 60-те години, когато съветското оръжие беше необходимо на страната, за да се противопостави на Пакистан, който по това време беше силно военизиран и се ползваше с подкрепата на Запада. \r\nПо-рано индийските военни неведнъж отричаха да имат интерес към изтребителите от пето поколение F-35 и системите THAAD, обяснявайки това както с тяхната ограничена съвместимост с наличната техника, така и с това, че те не отговарят на съществуващите изисквания. Системата THAAD все още е изключително ограничена в своите възможности в сравнение със С-400, независимо от голямата й цена. Тя отстъпва на руската ЗРС по обсег, универсалност и мобилност. Освен това, THAAD, за разлика от „Триумф“, не може да сваля самолети и свръхзвукови цели. Затова, независимо от заплахите и натиска, Индия направи избор в полза на С-400. \r\nПрез 2018 г. медиите съобщиха, че Ню Делхи проявява интерес към самолетите F-35. Тези слухове обаче скоро бяха опровергани. Главният маршал на индийската авиация Берендер Сингх Дханоа, в рамките на изказване на 26 април в индийската столица, заяви: „Не се водят никакви разговори за закупуване на F-35. Индийските ВВС не проявяват интерес към този проект и не са го обсъждали с никого. Не е вярно, че F-35 ни интересува“. \r\nСчита се, че военните са се смутили от съществените ограничения, с които се наложи да се сблъскат страните-оператори на F-35 по инициатива на САЩ. Съобщаваше се, че F-35 събират разузнавателна информация за страните, в които са на служба и тя отива в САЩ. Освен това се смята, че в случай на възникване на сериозни политически разногласия, САЩ могат да „приземят“ целия флот F-35 на всяка страна с помощта на софтуера на самолетите. Всичко това правят „американеца“ негоден за ВВС на Индия. \r\nВ същото време Су-30МКИ, който е основата на ВВС на Индия, превъзхожда амерканските самолети по обсег на полета, скоростта, маневреността и полезния товар. Единственият им недостатък е липсата на секретност. \r\nПонастоящем, според Military Watch, Индия преговаря с Русия за съвместното производство на специализирана версия на изтребителя Су-57 от пето поколение. Като алтернатива се обмисля и възможността за закупуване на събрани в Русия Су-57. По отношение на възможностите си, Су-57 не отстъпва на американския F-22 Raptor и е много по-добър от F-35. \r\nОчаква се в бъдеще да се използват отделни технологии от шесто поколение на Су-57, включително хиперзвукови ракети, изкуствен интелект и др. \r\nПревод и редакция:", "date": "2019.06.10", "title": "„Российская газета“: Индия не иска да се откаже от С-400, за да получи F-35 и THAAD"}
{"url": "http://www.focus-news.net/news/2019/06/10/2668492/sport-balgariya-zagubi-ot-kosovo-s-23-v-sofiya.html", "text": "България загуби от Косово с 2:3 в квалификация за Европейското първенство през 2020 година, играна на националния стадион „Васил Левски“ в София. Рашица беше точен в 14-ата минута. Ивелин Попов изравни с красив гол в 43-ата минута. Резервата Кристиян Димитров донесе пълен обрат в 55-ата минута. В 64-ата минута Муричи изравни с глава. Рашани в 92-ата минута матира \"лъвовете\", като донесе първа историческа победа на Косово в европейски квалификации. Така България е на 4-о място във временното класиране в група „А“ с 2 точки от 4 мача, а Косово е 3-ти с 5 точки също от 4 мача.", "date": "2019.06.10", "title": "Спорт: България загуби от Косово с 2:3 в София"}
{"url": "http://www.focus-news.net/news/2019/06/10/2668486/the-daily-express-partiyata-na-naydzhal-farazh-shte-specheli-parlamentarnite-izbori-ako-badat-provedeni-dnes.html", "text": "Въпреки че бе формирана преди два месеца, партията на Найджъл Фараж за първи път начело във Великобритания, според анкета на YouGov за политическите нагласи в Обединеното кралство. Данните показват, че 26% от участниците в проучването имат намерение да гласуват за „Партия Брекзит“, като след тях остават Лейбъристите и Либерално-демократичната партия с 20%, пише британското евроскептично издание  The Daily Express . \r\nУчудващо, сегашната Консервативна партия е на четвърто място само с 18%. \r\nДругата новосформирана партия Промени Великобритания се справи доста по-зле от Фараж, като получава под 1% от гласовете. \r\nНовината идва само седмица след като половината от единадесетте й депутати напуснаха партията, оставяйки на власт обсадената Ана Субри. \r\nВ отделно проучване, проведено на 29 май в същата извадка, 29% от хората смятат Тереза за по-добър избор за министър-председателя от Джереми Корбин, който е със 17%. \r\nНо това не беше особено добра новина за нито един от тях, тъй като 47% заявиха, че не могат да изберат, а 7% отказаха да отговорят. \r\nПартия Брекзит избра бившият началник на Търговската камара на Великобритания Джон Лонгуърт да изготви манифест, докато се готви да се включи в следващите парламентарни избори. \r\nЛонгуърт, новоизбраният евродепутат за Йоркшир, беше принуден да подаде оставка от Консервативната партия заради подкрепата си за Брекзит. Той каза, че манифестът ще бъде използван за оформянето на бъдещето на Великобритания след излизането от Съюза. \r\nВ неделя той заяви: „Все още не се решава нищо, но моето лично мнение е, че трябва да имаме държава, която има динамична икономика с ниско бизнес и лично данъчно облагане.“ \r\nПолитикът настоя, че партията ще продължи да „се разправя със задкулисните интереси“, които подкрепят членството в ЕС. \r\nМеждувременно членът на ЕП от „Партия Брекзит“ и бизнесмен Ричард Тийс заяви, че фракцията ще окаже натиск върху Уайтхол да участва в подготовката на Брекзит. \r\nПревод и редакция:", "date": "2019.06.10", "title": "The Daily Express: Партията на Найджъл Фараж ще спечели парламентарните избори, ако бъдат проведени днес"}
{"url": "http://www.focus-news.net/news/2019/06/10/2668455/afp-darzhavi-ot-es-podkrepiha-parlamenta-na-moldova-kato-nay-dobroto-myasto-za-obsazhdane-na-krizata.html", "text": "Франция, Германия, Полша, Швеция и Великобритания в понеделник подкрепиха парламента на Молодва, като „най-доброто място за обсъждане на политическите проблеми“ в текущата криза в страната, предава  AFP . \r\n„Призоваваме за спокойствие и сдържаност. Всички страни носят отговорност за разрешаване на тази конституционна криза чрез мирни средства“, отбелязват петте страни-членки в съвместно заявление. \r\nПревод и редакция:", "date": "2019.06.10", "title": "AFP: Държави от ЕС подкрепиха парламента на Молдова, като „най-доброто място“ за обсъждане на кризата"}
{"url": "http://www.focus-news.net/news/2019/06/10/2668490/protothema-gartsiya-ministrite-na-otbranata-na-sasht-i-gartsiya-se-sreshtnaha-v-pentagona.html", "text": "Министрите на отбраната на САЩ и Гърция Патрик Шанахан и Евангелос Апостолакис се срещнаха в понеделник в Пентагона, за да потвърдят близките отношения между военните от двете страни, пише електронното издание на гръцкия вестник  Protothema . \r\nЛидерите обсъдиха широк спектър от теми, включително регионалната сигурност на балканите и в Черно море, както и ефектите за региона от съперничеството с Русия и Китай. Те се съгласиха да продължат да работят заедно за равномерното разпределение на задълженията между членовете на НАТО и приоритетите за модернизация на отбраната, се казва в изявление от Пентагона. \r\nШанахан е приветствал усилията на Гърция и Македония за прилагане на Преспанския договор, който в крайна сметка ще доведе до разширяването на НАТО. \r\nПревод и редакция:", "date": "2019.06.10", "title": "Protothema (Гърция): Министрите на отбраната на САЩ и Гърция се срещнаха в Пентагона"}
