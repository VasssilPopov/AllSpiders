{"url": "http://www.focus-news.net/news/2018/10/27/2583457/anadolu-agency-turskite-sili-neutraliziraha14-teroristi-ot-pkk-v-severen-irak.html", "text": "Поне 14 терористи от ПКК са „неутрализирани“ при въздушна операция в северен Ирак, съобщава в събота турската агенция  Anadolu Agency/b>, като се позовава на турски военни източници. \r\nТурските власти често използват думата „неутрализира“ в публичните си информации, за да съобщи, че въпросните терористи са се предали или са били убити, или пленени.  \r\nТерористите от ПКК, за които се съобщава в събота, са планирали нападение на турски бази и са били „неутрализирани“ в планинския район Гара в северен Ирак, регионите на планината Кандил и Зап, се съобщава в изявление на турския Генерален щаб.   \r\nВ своята 30-годишна терористична дейност срещу Турция, ПКК, обявена за терористична организация в Турция, САЩ и ЕС, носи отговорност за смъртта на приблизително 40 000 души, включително деца и жени.   Ивелина Ватова", "date": "2018.10.27", "title": "Anadolu Agency: Турските сили „неутрализираха“14 терористи от ПКК в Северен Ирак"}
{"url": "http://www.focus-news.net/news/2018/10/27/2583428/veliko-tarnovo-s-ezhednevnik-az-zhiveya-zadrugata-za-chista-hrana-dava-polezni-saveti-za-zdravoslovno-hranene-sred-detsata.html", "text": "С ежедневник „Аз живея“ Задругата за чиста храна дава полезни съвети за здравословно хранене сред децата. Мрежа от „здраветворци“ ще  разпространяват посланието. Това съобщиха инициаторите по време на пресконференция, предаде репортер на  Радио „Фокус“ – Велико Търново . Изданието е част от информационната им кампания, с която се стремят да дават ценни насоки на подрастващите за връзката между храна и здраве. „В нея има интересни статии, рецепти,  любопитни факти за полезните храни, правила за пиенето на вода и приемането на естествени витамини, за правилният режим на учене и двигателна активност. Смятаме, че книжката е съвременна и модерна, защото използвахме един интересен подход – статиите, които започват в нея, завършват в социалната мрежа, една интернет платформа, която разработихме. В нея могат да участват всички деца и родители,  качваме и интересни видеа  от заниманията ни с деца от училищата, които  провеждаме“, посочи диетологът Филип Хайвазиян, координатор на Задругата за чиста храна. Кампанията на задругата е по-мащабна и предвижда създаването на мрежа от професионални сътрудници – „здраветворци“, които ще бъдат посланици на здравословното хранене и начин на живот сред децата. Първият доброволец към мрежата е биологът Мая Кубратова от Русе. Тя сподели, че за нея тази кампания е предизвикателство, чрез което се надява да се случи една здравословна революция в училищата. „Здраветворците“ ще разпространяват идеите и добрите практики, посочени в еждневника, ще взаимодействат с децата в една свежа и приятелска атмосфера. Видеата от занятията ще бъдат качвани на вече разработената интернет платформа. Диалог между Задругата за чиста храна и експерти от Министерство на образованието и науката се води във връзка с провеждането на съвместна кампания. Идеята е програмата на Задругата да навлезе в училищата като част от теоретичната подготовка на подрастващите, които освен това да започнат да се хранят с по-здравословни храни. \r\nМария НЕДЕВА", "date": "2018.10.27", "title": "Велико Търново: С ежедневник „Аз живея“ Задругата за чиста храна дава полезни съвети за здравословно хранене сред децата"}
{"url": "http://www.focus-news.net/news/2018/10/27/2583432/sport-borusiya-dortmund-s-ravenstvo-22-sreshtu-herta.html", "text": "Борусия Дортмунд продължава без загуба в германското първенство. \"Жълто-черните\" направиха 2:2 у дома срещу Херта и все още са лидери в класирането с 21 точки, само две повече от шампиона Байерн. \r\nИ двете попадения за тима на Борусия отбеляза Джейсън Санчо в 27-ата и 61-ата минута. За гостите двата гола вкара Калу, който се разписа четири минути преди почивката и в допълнителното време от дузпа. Други резултати от Бундеслигата: \r\nМайнц – Байерн 1:2  \r\nФортуна Д – Волфсбург 0:3 \r\nХановер – Аугсбург 1:2", "date": "2018.10.27", "title": "Спорт: Борусия Дортмунд с равенство 2:2 срещу Херта"}
{"url": "http://www.focus-news.net/news/2018/10/27/2583426/dimitrina-ivanova-pgtlp-gotse-delchev-nashite-uchenitsi-uspyavat-da-se-realizirat-s-izbranata-ot-tyah-profesionalna-spetsialnost.html", "text": "Нашите ученици успяват да се реализират с избраната от тях професионална специалност. Това каза за  Радио „Фокус“ – Пирин   Димитрина Иванова, директор на Професионалната гимназия по туризъм и лека промишленост (ПГТЛП) „Гоце Делчев“ в Благоевград. Тя обясни, че още след десети клас, като навлязат в часовете по учебна практика, учениците се научават на основните неща и започват работа. „Някои от тях работят лятото по морето или в Банско. Възпитаниците на гимназията изучават много търсени специалности и след десети клас някои от тях стават собственици на заведения в Благоевград и региона, както и главни готвачи, също и управители“, допълни Димитрина Иванова. По думите й много от зрелостниците избират да продължат образованието си по специалността, защото всички завършили освен диплома за средно образование, получават и свидетелство за професионална квалификация, което им дава право да продължат образованието си по професията. \r\nДенис НИКИФОРОВ", "date": "2018.10.27", "title": "Димитрина Иванова, ПГТЛП „Гоце Делчев“: Нашите ученици успяват да се реализират с избраната от тях професионална специалност"}
{"url": "http://www.focus-news.net/news/2018/10/27/2583431/deyan-slavov-teritorialno-statistichesko-byuro-severoiztok-prez-avgust-v-hotelite-s-4-i-5-zvezdi-sa-realizirani-714-ot-obshtiya-broy-noshtuvki-na-chuzhdi-grazhdani.html", "text": "През август в хотелите с 4 и 5 звезди са реализирани 71.4% от общия брой нощувки на чужди граждани. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток. Той отбеляза, че през август 2018 година в област Варна са функционирали 450 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 28 600, а на леглата – 70 400. В сравнение с август 2017 година общият брой на местата за настаняване, функционирали през периода, нараства с 2.5%, а на леглата в тях – също с 2.5%, сочи статистиката. Деян Славов подчерта, че общият брой на нощувките в областта във всички места за настаняване, регистрирани през август 2018 година, е 1 545 200, или с 1.9% повече в сравнение със същия месец на предходната година, като увеличение на нощувките се наблюдава в хотелите с 4 и 5 звезди. От общият брой нощувки 245 600 са от български граждани, а 1 299 600 – от чужденци, каза още Деян Славов. \r\nМарияна ВАЛЕНТИНОВА", "date": "2018.10.27", "title": "Деян Славов, Териториално статистическо бюро – Североизток: През август в хотелите с 4 и 5 звезди са реализирани 71.4% от общия брой нощувки на чужди граждани"}
{"url": "http://www.focus-news.net/news/2018/10/27/2583435/yordan-yordanov-kmet-na-dobrich-dobrichkata-epopeya-predstavlyava-velichava-stranitsa-ot-balgarskata-istoriya.html", "text": "Добричката епопея представлява величава страница от българската история. Това каза за предаването  „За честта и славата на България“   на  Радио „Фокус“  кметът на Добрич Йордан Йорданов. По думите му тази епопея е доказателство за безпримерната храброст, високия боен дух и жертвоготовността на българския войник в името на родината. „Всички загинали са положени един до друг, без разлика от тяхната религиозна и национална принадлежност, във Военното гробище в Добрич, което свидетелства за човеколюбие и толерантност“, каза още Йорданов. „Запазването на патриотичния дух е кауза, която си заслужава“, поясни кметът на града. „Работим последователно в това направление. Всяка година подаряваме на първокласниците тетрадки със символите на Добрич. На второ място, всеки обновен обект получава знамето на Добрич. Но също така направихме няколко възстановки и изградихме паметник на ген. Иван Колев, който, по ред причини, близо сто години не можеше да бъде вдигнат“, коментира Йордан Йорданов. Той добави, че са били направени и две паметни плочи с имената на загинали войници от 53 пехотен полк от Седма рилска дивизия. Всеки ден Община Добрич работи за съхраняването на патриотичния дух сред гражданите, поясни кметът и потвърди, че ще бъдат подемани и други инициативи в тази насока.", "date": "2018.10.27", "title": "Йордан Йорданов, кмет на Добрич: Добричката епопея представлява величава страница от българската история"}
{"url": "http://www.focus-news.net/news/2018/10/27/2583434/stara-zagora-vremenno-e-ogranicheno-dvizhenieto-po-patya-kazanlak-tulovo-poradi-patnotransportno-proizshestvie.html", "text": "Временно е ограничено движението по път I-5 Казанлък – Тулово, поради пътнотранспортно произшествие. Това съобщиха от  Агенция „Пътна инфраструктура“ . Обходният маршрут е през Тулово – Мъглиж – Казанлък и обратно. Движението се регулира от „Пътна полиция“.", "date": "2018.10.27", "title": "Стара Загора: Временно е ограничено движението по пътя Казанлък – Тулово поради пътнотранспортно произшествие"}
{"url": "http://www.focus-news.net/news/2018/10/27/2583436/stara-zagora-tezhka-katastrofa-mezhdu-dva-leki-avtomobila-e-stanala-po-patya-kazanlak-tulovo.html", "text": "Тежка катастрофа между два леки автомобила е станала по път I-5 Казанлък – Тулово. Това съобщиха за  Агенция „Фокус“  от  ОДМВР Стара Загора .", "date": "2018.10.27", "title": "Стара Загора: Тежка катастрофа между два леки автомобила е станала по пътя Казанлък – Тулово"}
{"url": "http://www.focus-news.net/news/2018/10/27/2583438/blagoevgrad-blizo-3000-dekara-gorski-kulturi-shte-badat-zaleseni-na-teritoriyata-na-yugozapadnoto-darzhavno-predpriyatie-do-kraya-na-2018-g.html", "text": "Близо 3000 декара горски култури ще бъдат залесени на територията на Югозападното държавно предприятие до края на годината. Това съобщи за  Радио „Фокус“ – Пирин  Снежана Паскалева, експерт „Връзки с обществеността“ към предприятието. През пролетта са били засадени над 2000 декара в областите Благоевград, Кюстендил, Перник и Софийска. „В есенната кампания, която започва до дни, се предвижда нови 30 000 тополови фиданки на площ от 417 декара да бъдат залесени по поречията на реките Струма и Места, както и по някои от основните им притоци“, каза още Паскалева. Тя добави, че продължават дейностите по почистване на освободените площи след пожара в района на Кресна. „В момента се извършва подготовка на почвата на площ от 430 декара, които до края на тази година ще бъдат залесени с над 220 000 фиданки от черен бор и космат дъб, произведени в разсадници на държавните горски стопанства в Катунци и Струмяни“, допълни Паскалева. Тя отбеляза, че е в ход есенна почвоподготовка и на други 2126 декара в районите на Симитли, Благоевград, Брезник, Земен, Кюстендил, Невестино, освободени след проведени санитарни сечи поради нападения от върхов корояд. Догодина те ще бъдат залесени с местни широколистни видове и черен бор. В момента тече кампанията по събиране на семена от различни видове дъб, явор, планински ясен и горскоплодни дървета. По предварителни разчети трябва да се съберат над 10 тона, от които ще бъдат произведени необходимите фиданки за залесяване през следващите години. \r\nЛивия НИНОВА", "date": "2018.10.27", "title": "Благоевград: Близо 3000 декара горски култури ще бъдат залесени на територията на Югозападното държавно предприятие до края на 2018 г."}
{"url": "http://www.focus-news.net/news/2018/10/27/2583439/pazardzhik-detskata-gradina-v-panagyurskoto-selo-bata-se-otoplyava-iztsyalo-na-darva.html", "text": "Детската градина в панагюрското село Бъта се отоплява изцяло на дърва, каза за  Радио „Фокус“-Пазарджик  Георги Александров, кмет на населеното място. Той допълни, че до дни ще започне и  ремонта на градината, която се нуждае от подобрения и освежаване.  По думите му ще се извърши козметичен ремонт на покрива, като смяна на строшените керемиди и подмазване на капаци, както и постояване на нов навес  за складиране на дървата. „Още през пролетта изпълнихме планов проект за 5000 лв. В детската градина  децата , които посещават заведението участват с песни и танци на всички празници в селото“, каза Александров и допълни, че за съжаление от 10 години в селото няма училище, заради ниската раждаемост и децата учат в Панагюрище. \r\nРадослава МУРДЖЕВА", "date": "2018.10.27", "title": "Пазарджик: Детската градина в панагюрското село Бъта се отоплява изцяло на дърва"}
{"url": "http://www.focus-news.net/news/2018/10/27/2583440/tass-makron-voenna-operatsiya-v-idlib-e-nepriemliva.html", "text": "Президентът на Франция Еманюел Макрон заяви, че не е възможно в Идлиб да се проведе военна операция, тя може да предизвика нова бежанска вълна, информира  ТАСС . \r\nТова френският лидер е заявил на пресконференцията в събота след края на срещата на върха в Истанбул между държавните глави на Турция, Русия, Франция и Германия.   \r\nСпоред него комитетът, който ще подготви новата конституция на Сирия, трябва да започне работа до края на тази година.  Ивелина Ватова", "date": "2018.10.27", "title": "ТАСС: Макрон: военна операция в Идлиб е неприемлива"}
{"url": "http://www.focus-news.net/news/2018/10/27/2583433/sadebnite-lekari-dadoha-srok-na-mvr-do-kraya-na-godinata-da-im-izplati-dalzhimite-honorari-obzor.html", "text": "Съдебните лекари искат МВР да им изплати дължимите хонорари за извършени съдебномедицински експертизи до края на годината. Ако това не се случи, дейността на съдебните лекари ще бъде ограничена до минимум след 1 януари 2019 г. и ще работят само по тежките престъпления. Това стана ясно по време на среща на съдебните лекари от цялата страна, която се състоя в Пловдив под надслов „Актуални проблеми на съдебномедицинската дейност, засягащи бъдещето на съдебната медицина в България”. Организатор на националната конференция е Българското дружество по съдебна медицина. Преди дни съдебните лекари предупредиха, че са готови за протести заради закъснелите плащания от страна на МВР. Само за Пловдив вътрешното министерство дължи на съдебните медици около 100 хил. лева и отделно над 450 хил. лева на вещи лица от други специалности. Съдебните лекари недоволстват и срещу лошата материално-техническа база, която е остаряла и не е подменяна от години. На срещата е решено, че съдебните медици ще изискват пълна отчетност по отношение на финансовите документи, които пускат в МВР. „Почти в цяла България съдебните лекари не знаят къде и колко им се дължи, защото документите се придвижват през няколко институции – през разследващи полицаи, през финансови контрольори, зам.-директори и главни счетоводители. Докато се премине по този път, понякога минават години. Затова искаме бързо, ясно и точно на всеки от съдебните лекари да му бъде предоставена справка какво му се дължи, за какъв срок, и оттам нататък да се търсят къде са се изгубили“, коментира д-р Светлозар Спасов, ръководител на Катедрата по съдебна медицина и деонтология на Медицинския университет в Пловдив. На срещата лекарите настояха още да имат представители в групата, която се занимава с техните проблеми и в която понастоящем няма нито един съдебен медик. \r\nУчастие в срещата взе и главният прокурор Сотир Цацаров, който заяви, че присъствието му на форума е знак за уважението му към труда на съдебните медици и знак на съпричастност към проблемите, които съществуват. По думите му проблемите на съдебните медици са в две насоки – финансови и организационни. Той отбеляза, че съдебните медици работят в тотален недоимък, тъй като дълговете, основно на МВР към тях, са огромни. Освен това Цацаров отбеляза, че Съдебната медицина „се оказва никъде“, тъй като на отделението по Съдебна медицина във всяка Многопрофилна болница се гледа като на чуждо и заварено дете. \r\n„Докато държавата не разбере, че това е основният фактор за забавяне на съдебния процес, който в крайна сметка рефлектира тежко върху правата на нейните граждани, ние ще се въртим в един затворен кръг“, каза главният прокурор. По думите му държавата трябва да се замисли за създаването на една съвсем нова организация за работа, като посочи още, че създаването на Независим национален институт по съдебна медицина към Министерство на правосъдието е добър вариант. Според Цацаров не е удачнотази структура да бъде към Прокуратурата, тъй като това би създало упреци, че от медиците се очакват обективни заключения,  докато получават заплатите си от държавното обвинение.", "date": "2018.10.27", "title": "Съдебните лекари дадоха срок на МВР до края на годината да им изплати дължимите хонорари  (ОБЗОР)"}
{"url": "http://www.focus-news.net/news/2018/10/27/2583188/predstoyashti-sabitiya-v-stranata-za-27-oktomvri-agentsiya-fokus.html", "text": "*** \r\nОт 10.30 часа в зала „София“ на Интерпред ще бъде открито второто издание на Експо „Моите пари“ 2018. \r\n*** \r\nОт 11.00 часа на бул. „Черни връх“ след традиционното съботно бягане на 5kmrun.bg в столичния Южен парк, което за втори път тази година ще е под мотото Run Green, участници в бягането и служители на ЧЕЗ в България ще засадят първите 10 дървета от предвидените за засаждане тази есен на територията на Западна България. \r\n*** \r\nОт 11.00 часа в местността Игликина поляна в Природен парк „Витоша“ ще бъдат открити обновените три площадки със съоръжения за хора с увреждания на опорно-двигателния апарат, изградени по проекта „Витоша – достъпна за всички“. Площадките са изградени изцяло с дарени средства в периода 2016 – 2018 г., събрани от DMS-и от граждани, от Фондация „София – Европейска столица на спорта 208“, както и с  провеждането на няколко кампании: „Избери, за да помогнеш!“, супермаратон и филм „Един ден на Витоша“ и „НДК-360-Европейска вечер на спорта“.  \r\n*** \r\nОт 11.30 часа пред сградата на Министерския съвет ще се проведе протест срещу увеличението на цените на горивата. \r\n*** \r\nОт 11.30 часа в Националния студентски дом ще се проведе арт- фестивал. \r\n*** \r\nОт 16.00 часа Софийската опера ще открие новия сезон 2018/2019 г. с операта „Янините девет братя“. \r\n*** \r\nОт 17.30 часа пред сградата на Министерския съвет ще се проведе протест на майките на деца с увреждания с  искане за оставката на вицепремиера Валери Симеонов. \r\n*** \r\nОт 19.00 часа в в Литературен клуб „Перото” ще се състои представянето на книгата на Венцеслав Константинов „Котката на Сократ”. \r\n*** \r\nОт 19.00 часа в кино „Люмиер Лидл” ще се проведе прожекция на филма „Милост”, част от програмата на фестивала So Independent. \r\n*** \r\nОт 19.30 часа в зала „България“ ще се състои концерт на  Смесения хор на БНР с диригент Любомира Александрова. \r\n*** \r\nОт 20.30 часа в зала „Арена Армеец“ в елиминационен двубой за правото да се борят за световната титла на Международна боксова федерация (IBF) срещу Антъни Джошуа, Кубрат Пулев ще се изправи срещу шампиона на Великобритания Хюи Фюри. \r\n*** \r\nОт 10.30 часа на сцена \"Амфитеатър\" ще започне празникът по повод на град Бобов дол. От 14.30 часа в сградата на общината ще се проведе тържествено заседание на Общински съвет \r\n*** \r\nСлед 10.30 часа в експоцентър „Флора“ с богата културна програма читалищата от общината ще представят дейността си в съботен фестивал.  \r\n*** \r\nОт 13.00 до 19.00 часа в ДКЦ I водещи специалисти от университетската спешна болница „Н. И. Пирогов“ ще извършат безвъзмездни профилактични прегледи на деца в Бургас . \r\n*** \r\nОт 10.30 часа на първия етаж в сградата на Варненския археологически музей ще бъде открита юбилейна изложба 30 години от морската експедиция „По пътя на спондилуса“ през 1988 г. \r\n***  \r\nОт 10.00 часа в парк „Дружба“ ще се проведат масови безплатни тренировки – Есен 2018.  \r\n***  \r\nОт 10.00 часа в Клуба на пенсионера ще се проведе Единадесети общински празник на художественото изкуство „Един завет“.  \r\n***  \r\nОт 11.00 часа в Читалище „Искра“ Театър „ВЕСЕЛ“ представя: „Браво, Франклин“ – детски куклен спектакъл.  \r\n***  \r\nОт  13.00 часа в пресклуба на БТА ще се състои пресконференция на Велизар Енчев – председател на „Българската пролет“ на тема : „Напускането на координатори и структури на НФСБ и „Атака“ в Северна България и присъединяването им към Движение за радикална промяна „Българската пролет“.   \r\n*** \r\nОт 15.00 часа в  Регионалния пресклуб на БТА, Задругата за чиста храна ще представи националната кампания „Аз живея”, насочена към ученици и млади хора. В рамките на кампания е издадена книжка – ежедневник, която се разпространява в училищата и в големите вериги – книжарници. Ще бъде оповестена и инициативата за създаване на мрежа от доброволци, наречени здравотворци .  \r\n***  \r\nОт 16.30 часа в мемориалния комплекс ще се проведе упокойна молитва по повод 190 г. от рождението на отец Матей Преображенски.  \r\n***  \r\nОт 17.00 часа в Читалище „Нива–1898“  Юбилейно тържество по случай 120г. на НЧ „Нива-1898“. \r\n***  \r\nОт 18.00 часа в Читалище „Наука-1870“ ще се проведе концерт по повод 190 г. от рождението на отец Матей Преображенски.  \r\n*** \r\nОт 10.00 часа ще се проведе възстановка „Пърлене на прасе над трап“ в Касапския кът, част от Празника на еленския бут. \r\n*** \r\nОт 11.00 часа ще започне програмата по по повод Празника на зелето и честванията на 120 години от основаването на НЧ „Христо Ботев – 1898 г.“. \r\n*** \r\nОт 11.00 часа на площад „20 - ги април“ ще се проведе 32-рото издание на Празника на картофите, плодородието и земеделските производители. \r\n*** \r\nОт 17.00 часа на язовир „Долна вода“ ще се проведе традиционния риболовен турнир на плувка за представители на медиите в България, за купата на НЛРС-СЛРБ. \r\n*** \r\nОт 12.00 часа на площад „Месамбрия“ децата от ООШИ – Несебър ще изнесат концерт в рамките на фестивала „Есенни пасажи“. От 13.00 часа ще започне демонстрация  на  приготвяне на рибни деликатеси от Георги Иванов – шеф-готвач и експерт в приготвянето на рибни гозби и  специалитети. \r\n*** \r\nОт 11.00 часа в Петрич ще се проведе Открит урок на тема „Моят любим град в миналото и сега“.  \r\n*** \r\nОт 12.00 часа председателят на ПГ на ГЕРБ и зам.-председател на партията Цветан Цветанов ще участва в церемонията по стартиране на строителството на новия градски парк в Петрич. \r\n*** \r\nОт 10.00 часа ще се проведе възпоменателно събитие по случай 90 години от откриването на закритата жп линия Пазарджик – Варвара.  \r\n*** \r\nОт 15.00 часа на битовия пазар при парк „Стадиона“ в Пазарджик ще започне протест на граждани срещу високите цени на горивата. Протестиращите планират да блокират основни кръстовища и бензиностанции.  \r\n***   \r\nОт 10.00 часа в Аудиторния комплекс на Медицинския университет ще се проведе национална среща на съдебните лекари, на която ще се обсъдят бъдещи протестни действия. \r\n*** \r\nОт 10.30 часа в Дом на писателите поетът, есеистът и историкът Йордан Велчев ще е четвъртият поред гост на Съботните писателски матинета. \r\n*** \r\nОт 11.00 часа  в сградата на Регионална библиотека „Любен Каравелов“ – Русе ще бъде открита изложбата „Книжовността – обединител на народите“.  \r\n*** \r\nОт 09.00 часа в парк хотел „Пирин“ ще се проведе осмият университет на Старейшини ГЕРБ „Успешното европредседателство на България и новите предизвикателства пред ЕС“.  \r\n*** \r\nОбщина Свищов и сдружение „33-ти пехотен Свищовски полк“ ще отбележат 100 години от славната победа при Дойран. Тържествата по повод годишнината ще се проведат в конферентната зала на хотел „Калето“. Събитията ще започнат в 13.00 часа с представяне на сдружение „33-ти пехотен Свищовски полк“ пред свищовската общественост и обръщение от представители на местната власт. \r\n*** \r\nОт 11.00 часа в зала №2 в Родопски драматичен театър „Николай Хайтов“ – Смолян ще се проведе образователно-развлекателен спектакъл – игра  „Еко карнавал“ за деца. \r\n*** \r\nОт 10.00 часа в село Смилян за 16-и път ще се проведе Празникът на смилянския фасул. \r\n*** \r\nОт 11.00 часа в Парк Мол Стара Загора ще се състои детски спортен празник.  \r\n*** \r\nОт 10.00 часа в НЧ „Св. Климент Охридски“ ще се проведе второто издание Националният конкурс „ Млад краевед - родоизследовател“. \r\n*** \r\nОт 11.00 часа в Драматичния театър ще се проведе  национално честване на 85 г. от създаването на Тракийски женски съюз. \r\n*** \r\nОт 11.00 часа в салона на НЧ „Пробуда“ – 1928 г. ще бъде отбелязан 90-годишният юбилей на  \r\nчиталището и празник на селото. \r\n*** \r\nОт 16.00 часа ще бъде отбелязан Димитровден и празника на селото. \r\n***   \r\nОт 11.30 часа в Общинския младежкия дом ще се състои официалното откриване на конкурса „Съзвездие“ 2018 г., а церемонията по награждаването на лауреатите е в неделя от 19.00 часа.", "date": "2018.10.27", "title": "Предстоящи събития в страната за 27 октомври (Агенция „Фокус“)"}
{"url": "http://www.focus-news.net/news/2018/10/27/2583189/pregled-na-osnovnite-temi-v-svetovniya-pechat-agentsiya-fokus.html", "text": "За да разберем как САЩ се противопоставят на иранската експанзия в Близкия Изток, трябва да погледнем форпоста в Ат Танф. Този заобиколен от огромна пустиня малък гарнизон в Южна Сирия, който представлява смес от мръсни окопи и палатки, беше създаден, за да бъде освободена някога голямата територия на „Ислямска държава“, пише  американският вестник The Washington Post . Материалът е представен без редакторска намеса. \r\nНо неговото стратегическо положение на пътя, свързващ сирийския режим в Дамаск с неговите съюзници в Техеран неочаквано превърна базата в бастион срещу иранското влияние в Сирия, потенциална опорна точка в плановете на Белия Дом за противодействие срещу стремежите на Техеран да контролира целия регион. \r\nПрезидентът Тръмп обеща да направи централен елемент в стратегията си за Близкия Изток противодействието срещу подкрепата, която Иран оказва на своите съюзници и сателити в региона от Ливан до Йемен и Сирия. Той вече въведе нови икономически санкции срещу свързаните с Иран компании и се отказа от ядрената сделка на неговия предшественик. \r\nОфициалните лица сега казват, че САЩ се ангажират да останат в Сирия до тогава, докато иранските сили не си тръгнат, като обещават да принудят Техеран да прекрати програмата за масирана военна и финансова поддръжка, която помогна на сирийския президент Башар Асад да промени хода на войната. \r\nГенерал Джоузеф Вотел, оглавяващ Централното командване на САЩ, характеризира Танф като ключов елемент в рамките на продължаващата военна мисия за унищожаването на „Ислямска държава“ и гарантирането, че групировката няма да успее да организира завръщането си в тези райони. \r\nВ изказване по време на визтата си в базата в понеделник, той заявим, че тя също създава допълнителни предимства в противостоянието с Иран, тъй като присъствието на САЩ там създава трудности за Техеран в увеличаването на военното му присъствие в Сирия и помага на режима на Асад да задържи райони, които са далеч от неговия контрол. \r\n„Не можем да отречем, че ние оказваме върху тях косвено влияние“, заяви Вотел. \r\nТова сдържане може да укрепи позициите на САЩ, докато те, начело си Държавния департамент предприемат активни усилия да сложат политичевски край на тази война. „Опитваме се да предоставим на нашите дипломати лостове, за да могат те да решат своите задачи“, добави той в хода на посещение, което бе първото, когато позволиха на представители на медиите достъп до отдалечения обект. \r\nГарнизонът, съставен от няколкостотин чуждестранни военни и аналогични по брой сили от сирийски бойци, илюстрира как САЩ се стремят да използват по-ниско рискови средства за противодействие срещу Иран, даже когато високопоставените официални лица разпалват словесна война и усилват икономическия и дипломатическия натиск над Техеран. \r\nВисоките залози, свързани с присъствието на САЩ в Южна Сирия станаха очевидни миналата година, когато американските сили бяха подложени на обстрел от свързани с Иран елементи, приближили се до 30-километровата въздушна и наземна забранена зона около базата. Те също свалиха в близост до базата два ирански дрона, което беше най-сериозната конфронтация между американските сили и проирански елементи, след пристигането им в Сирия през 2014 година. \r\nНо военното ръководство неохотно се съгласява с какъвто и да е по-голям конфликт с Иран, тъй като се стреми да ограничи въстаническите конфликти в ерата, последвала атентатите от 11 септември и да премине към противодействие на заплахите от страна на Русия и Китай. \r\nТе се опасяват също и от цената на ескалиращата риторика между Вашингтон и Техеран. Мрежа от свързани с Иран групировки запазва способността си да осъществява нападения над американския личен състав в региона, така, както го правиха в Ирак след 2003-а година. \r\nРобърт Форд, бивш посланик на САЩ в Сирия, който е сътрудник на Института за Близкия Изток, смята, че сирийският режим може да контраатакува, работейки с ислямски екстремисти, както беше по време на войната на Вашингтон в Ирак. \r\n„Американците нямат ясен отговор на въпросите: ще бомбардират ли военното командване в Дамаск? Ще бомбардират ли сирийския батальон, разположен на изток от Хомс?“ – заяви той. \r\nАмериканските власти заявяваха, че администрацията на Тръмп се е ангажирала да продължи военната мисия дотогава, докато не постигне пълно поражение на „Ислямска държава“. И независимо, че Белият Дом сега казва, че САЩ ще останат в Сирия, докато иранските сили не си тръгнат от там, по думите на чиновниците, паралелната антииранска мисия може да бъде дипломатическа, а не военна. Пентагонът не е бил помолен да поеме Иран, за който се смята, че има най-малко десет хиляди бойци в Сирия, включително правителствени войници и милиции. \r\nПродължаващото присъствие на САЩ в Ат Танф „демонстрира, че Вашингтон няма да напусне Близкия Изток, като цяло, или конкретно Сирия, докато в сферата на сигурността не се постигне такава ситуация, която отговаря на нашите нужди, или на тези на нашите съюзници – Йордания, Израел, Турция и Ирак“, заяви чиновник, който под условията на анонимност разказа за хода на вътрешните обсъждания на стратегията. \r\nОтделно от това, дипломатите видяха възможност да активизират политическите дискусии под егидата на ООН, които биха могли да стимулират продължителните безрезултатни усилия за постигане на мир в Сирия. \r\nСлед като „Ислямска държава“ беше изтласкана от региона през 2016 година, сирийските правителствени сили и силите-партньори създадоха тук плацдарм. Поначало американската армия можеше да прекарва в базата малко време, прониквайки в страната от Йордания. С времето САЩ си осигуриха по-широко и активно присъствие тук. \r\nДнес американските сили за специални операции и техните сирийски партньори наблюдават епизодична активност на терористи, основно неголеми групи на бойци от ИД, бягащи в Ирак. Американската армия обучава своите сирийски партньори в стрелба и други тактически прийоми, а понякога даже се присъединява към тях в патрулирането на слабо населените околности. \r\nЧастите се включват в борбата с основната маса на останалите формирования от ИД, които са се окопали по поречитео на Ефрат на север. Там американската коалиция има по-големи сили, сред които доминират сирийските кюрди. \r\n Тъй като правителството на Асад укрепи контрола си върху бившите крепости на бунтовниците, Русия и Сирия станаха по-настойчиви в исканията си Съединените щати да изтеглят гарнизона си.  \r\nМиналия месец, след като Русия заплаши, че ще предприеме антитерористични удари в ограничената зона около Ат Танф, Пентагонът изпрати там група американски морски пехотинци, за да демонстрира силата си, но това е признак на обезпокоеността на официалните лица по повод нарастването на напрежението  около базата. \r\nТъй като опасността от ИД намаля, някои антиирански ястреби в администрацията на Тръмп поискаха да бъде разширена зоната на сигурност около Танф, а дори този район да бъде използван за подготовката на сили за по-директно конфронтация с Иран и Асад. Но при известното отвращение на президента за влизане в нови чуждестранни войни, тази идея не получи подкрепа. \r\nПолковник Муханад ал Тала, оглавяващ Армията на революционното командване в Ат Танф, заяви, че 300-те негови бойци основно са съсредоточени върху това, да предотвратят завръщането на ИД. \r\n„Но, разбира се, в тази област ние действаме така, че да възпрем всяка групировка, която представлява опасност“, заяви той. \r\n***  От Кремъл заявиха, че се „забавляват“ с материали, подобни на този в The New York Times, в който се твърди, че страната подслушва личния телефона на американския президент Доналд Тръмп, пише  електронното издание на The Hill . \r\nГоворителят на руския президент Дмитрий Песков отхвърли твърдението на вестника и съжали, че той „безразсъдно публикува информация, което показва деградиращото ниво на журналистическа отговорност“. \r\n„В днешно време ние обикновено се забавляваме с подобни публикации“,  добави той. \r\nВ материала на The New York Times се твърдим, че помощници са помолили Тръмп да спре да използва личния си телефон, заради съображения за сигурност, но той е отказал да се съобрази с тях. \r\nНататък се говори, че Китай и Русия слушат разговорите на американския президент, за да получат политически предимства. \r\nИзданието отбелязва, че от Китай са дали подобен отговор в петък, твърдейки че матарериалът подкопава доверието в NYT. \r\n„Първо, The New York Times трябва да знае, че подобен материал дава още едно доказателство, че NYT прави фалшиви новини”, заяви говорителят на китайското външно министерство Хуа Чунинг пред репортери. \r\nХуа също предложи на администрацията на Тръмп да се прехвърли на китайската компания Huawei, ако „наистина са загрижени за въпроси от сферата на сигурността“. \r\nThe Hill припомня, че американското правителство забрани използването на технологии от китайската компания Huawei заради съображения за сигурност. \r\nХуа отиде още по-далеч, като се пошегува, че Тръмп може да „изостави всички устройствеа за модерна комуникация и да спре контактите си с външния свят изцяло“. \r\nСамият Тръмп също коментира материала в „Туитър“: \r\n„Така наречените експерти по Тръмп в New York Times написаха дълъг и скучен материал за използването на моя мобилен телефон, което е толкова неправилно, че нямам време да го оправя. Използвам само правителствените телефони и имам само един рядко използван мобилен телефон. Историята е толкова измислена!“ \r\n*** Филарет, предстоятелят на Украинската православна църква – Киевска патриаршия, обясни, че за преминаването на църквите във владение на все още несъздадената обединената украинска православна църква ще трябва това да бъде одобрено от две трети от миряните в конкретния храм, пише  електронното издание на киевския ежедневник „День“ . \r\nКогато бъде създадена новата единна УПЦ, значителна част от православните ще останат в каноничната УПЦ – Московска патриаршия и те ще имат право да се присъединят към нея, като се подчерта специално, че става въпрос за свободен избор. \r\n„Няма да има никакво насилие“, подчерта Филарет. \r\nЩо се касае до храмовете и другата недвижима собственост, „патриархът“ обясни, че те принадлежат на общината. „И ако обществото премине към УПЦ-КП, то с него ще преминат и храмовете. Ако тя остане в РПЦ, то и храмът ще остане с тях“, заяви той. \r\n„Що се касае до лаврите. Първо, трябва да е ясно, че всички лаври се намират на територията на Украйна, а значи те са украински светини. Но преминаването от УПЦ-МП в УПЦ-КП може да бъде само доброволно. Т.е. братята (монасите) от тези лаври трябва доброволно да изберат тази църква. Вярвам, че рано или късно лаврите ще преминат в УПЦ-КП, в това няма никакво съмнение“, заключи той. \r\n*** Турция е решена да насочи вниманието си на изток от река Ефрат в Сирия вместо да губи време със сирийския район Манбидж, заяви президентът на страната Реджеп Таийп Ердоган в петък, като отново повтори, че регионът ще бъде изчистен от терористи и върнат на истинския си собственицк – сирийският народ, пише  електронното издание на турския вестник Sabah . \r\nТурция е осуетила създаването на терористичен коридор в Сирия, който заплашва границата й и няма да допусне нови опити за формирането му, които са и „червена линия“ за националната сигурност на страната, каза държавният глава заседание на управляващата „Партия на справедливостта и развитието“ с ръководителите на провинциалните й клонове. \r\nПрезидентът заяви, че думите му трябва да бъдат възприети като последно предупреждение, независимо че Турция няма желание да влиза в конфликт с който и да е. \r\nОсвен това Ердоган разкритикува остро САЩ заради това, че снабдяват с оръжия и припаси сирийските кюрдски „Отряди за народна самоотбрана“ (ОНС), който се смята за терористична групировка, защото е издънка на „Работническата партия на Кюрдистан“ (ПКК), влизаща в списъка на терористичните организации на САЩ, ЕС и НАТО. ПКК води въоръжена съпротива срещу турската държава от 40 години и конфликтът до момента е струвал живота на най-малко 40 хиляди души досега. Според Ердоган, не е мъдро от страна на САЩ да избират тъмна организация пред Турция. \r\nИзданието припомня още, че ОНС доминират подкрепяните от САЩ „Сирийски демократични сили“, които контролират почти цялата територия на Сирия източно от Ефрат и общо една трета от цялата площ на разкъсваната от война страна. Подкрепяните от Вашингтон формирования контролират и районите Манбидж и Табка на десния бряг на реката.", "date": "2018.10.27", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/10/27/2583190/mkd-makedoniya-arestuvan-e-vaorazhen-mazh-do-sgradata-na-harvatskiya-prezident.html", "text": "Арестуван е въоръжен мъж до сградата на хърватския президент, пише македонското електронно издание  \"МКД\" . \r\nСлед сигнал от граждани хърватската полиция арестува мъж, който се разхождал въоръжен, а след това стоял в близост до сградата, където живее хърватския президент Колинда Грабар-Китарович, предаде хърватски Дневник. \r\n\"Около 15 часа получихме информация, че неизвестен човек върви по улица Звунимирова с оръжие. След бърза реакция от полицията мъжът е арестува. Благодарим на гражданите за сигнала \", заяви загребската полиция за хърватския вестник\" Дневник \",цитиран от „МКД“.  Юлиян Марков", "date": "2018.10.27", "title": "„МКД“ (Македония): Арестуван е въоръжен мъж до сградата на хърватския президент"}
{"url": "http://www.focus-news.net/news/2018/10/27/2583191/futbol-fifa-opredelya-svetovnoto-parvenstvo-provedeno-v-rusiya-za-nay-dobroto-v-istoriyata.html", "text": "Футбол: В доклад на ФИФА е отбелязано, че \"на базата на извършения анализ Световната купа в Русия през 2018 г. може да се смята за най-добрата в историята на базата на редица критерии: готовност за инфраструктура, чистота на спортния аспект и добра организация на състезанието като цяло\". \r\nСтана известно по-рано, че общото влияние на шампионата върху БВП на Русия за периода 2013-2018 г. е 952 милиарда рубли (14.5 млрд долара), или около 1% от годишния БВП на страната. Това е заключението на организационния комитет на турнира, който направи съответните изчисления.", "date": "2018.10.27", "title": "Футбол: ФИФА определя Световното първенство проведено в Русия за най-доброто в историята"}
{"url": "http://www.focus-news.net/news/2018/10/27/2583193/bsp-i-prezidentat-rumen-radev-postignaha-konsensus-po-temi-ot-proekta-viziya-za-balgariya-obzor.html", "text": "Лидерът на БСП Корнелия Нинова и членове на партията разговаряха с президента Румен Радев в сградата на Президентството. Инициативата за срещата е на ръководството на политическата формация, а подов за нея е представянето на проекта „Визия за България“. По време на разговора държавният глава Румен Радев отбеляза, че проектът „Визия за България“ не представлява предизборна програма, написана в кратки срокове с цел разширяване на електоралната база, а с него се търси широк дебат и съгласие за решения на всеобхватни и дълбоки обществени проблеми. Той смята, че от предлаганите идеи на визията биха могли да се възползват всички български граждани. В рамките на дискусията вицепрезидентът Илияна Йотова посочи, че документът опитва да промени статуквото, тъй като финансовата и икономическата инфраструктура ще предопределят до голяма степен развитието на социалната инфраструктура. След проведенaта среща, лидерът на БСП Корнелия Нинова заяви, че с президента Румен Радев са стигнали до консенсус по много позиции от проекта. Тя изтъкна, че дискусията между представителите на БСП, президента и неговия екип от 15 души е бил много детайлен и насочен в секторни политики. „Получихме поздравление за това, че сме предприели този разговор и сме предпочели този подход към българското общество - за всеки, който иска да се включи прозрачно с широк обществен дебат по обществени въпроси“, каза тя. Корнелия Нинова уточни, че разговорите са били насочени основно към сектори като здравеопазване, икономика, регионално развитие, образование, социална система и култура, както и необходимостта от изграждането на политики с дългосрочни перспективи. Тя обясни, че са коментирали конкретни предложения като засилване на ролята на държавата в ключови сектори в обществения и политическия живот. Лидерът на БСП посочи, че по време на срещата с президента се е стигнало до съгласие по въпроса за връщането на доверието в институциите, защото според нея в момента те не се ползват с такова от българските граждани. Тя каза също, че всички присъстващи на срещата са били на едно мнение, че цели системи в държавната структура се нуждаят от смяна на моделите, с които се управляват.  \r\nЛидерът на БСП отбеляза, че проектът „Визия за България“ не предлага конкретен алтернативен бюджет, но засяха сфери, които се отразяват върху него. „Представих алтернативен модел на данъчна политика и изразихме позиция, че при това неравенство, което има в България, сега действащият данъчен модел не е добър, защото ще продължава да задълбочава неравенствата. В рамките на това говорих за прогресивно и семейно облагане, за намаляване на ДДС и преизчисляване на пенсии,“ обясни още тя.  \r\nКорнелия Нинова уточни, че разговорът с президента Радев в бил изцяло насочен към обсъждане на „Визия за България“, като обясни, че не са коментирали теми за обща управленска програма или за предсрочни избори. Тя каза също, че се очаква до края на годината да се проведе още една такава среща, след като се съберат конкретни препоръки от българските граждани, експерти и учени по проекта „Визия за България“.  \r\nОт страна на БСП, в дискусията взеха участие зам.-председателите на ПГ на „БСП за България“ Драгомир Стойнев, Крум Зарков, секретарят на групата Ирена Анастасова, народните представители проф. Георги Михайлов, Георги Гьоков, Любомир Бонев, Славчо Велков, членът на ИБ на БСП Атанас Зафиров, главният експерт в направление „Публични политики“ към НС на БСП Пламен Милев, Любомир Георгиев - ръководител на отдел „Коалиционна политика\" на НС на БСП, Мадлен Стоянова - ръководител на сектор „Връзки с гражданското общество“ на НС на БСП. \r\nОт страна на президнетството, в дискусията взеха участие президентът на Република България Румен Радев, вицепрезидентът Илияна Йотова, Иво Христов - началник на кабинета на президента, Надя Младенова - началник на кабинета на вицепрезидента; Димитър Стоянов - главен секретар; Пламен Узунов - секретар по правни въпроси и антикорупция; Гълъб Донев - секретар по социални политики и здравеопазване; Юлияна Димитрова - секретар по икономика и инвестиции, Цвета Тимева - секретар по регионално развитие; Емилия Друмева - секретар по правни въпроси; Николай Копринков - съветник по вътрешна политика и гражданско общество; Валентина Танева - съветник по образование, наука и иновации; Илия Христозов - съветник по икономика и инвестиции; Ирина Николова Гъркова - съветник по духовност и култура; Стефан Янев - секретар по сигурност и отбрана. \r\nДаяна ДЮЛГЕРОВА", "date": "2018.10.27", "title": "БСП и президентът Румен Радев постигнаха консенсус по теми от проекта „Визия за България“ (ОБЗОР)"}
{"url": "http://www.focus-news.net/news/2018/10/27/2583195/badminton-sestri-stoevi-na-polufinalite-v-parizh.html", "text": "Бадминтон: Габриела Стоева и Стефани Стоева победиха олимпийските шампионки и се класираха за полуфиналите на двойки жени на силния турнир по бадминтон от Световните Суперсерии във френската столица Париж с награден фонд 750 хиляди долара.   \r\nСестри Стоеви изиграха силен мач и спечелиха срещу поставените под номер 2 в схемата Мисаки Мацумото и Аяка Такахаши от Япония с 21:8, 21:16 за 59 минути игра. Японките са олимпийски шампионки от Рио 2016 и бронзови медалистки от световното първенство през миналата година в Глазгоу. \r\nБългарките, които са европейските шампионки тази година, ще играят срещу седмия поставен в схемата тандем от Република Корея.", "date": "2018.10.27", "title": "Бадминтон: Сестри Стоеви на полуфиналите в Париж"}
{"url": "http://www.focus-news.net/news/2018/10/27/2583430/redzhep-tayip-erdogan-konstitutsionnata-komisiya-za-siriya-shte-bade-sazdadena-do-kraya-na-godinata.html", "text": "Участниците в истанбулската среща на високо равнище за Сирия са се догоровили до края на годината да бъде създадена комисията за Конституцията на Сирия. Това обяви държавният глава на Турция Реджеп Тайип Ердоган в рамките на пресконференция след края на форума, предава  AFP .  \r\nВ Истанбул се проведе четиристранна среща на върха, на която бе обсъдено бъдещето на Сирия след гражданската война. Ердоган посрещна в града на Босфора лидера на Кремъл Владимир Путин, канцлера на ФРГ Ангела Меркел и френския президент Еманюел Макрон. На нея присъства също и специалният посланик на ООН Стафан де Мистура, който докладва на четиримата лидери за настоящата ситуация в разкъсваната от война близкоизточна република. \r\nРешението за създаване на комисията за създаване на нова конституция на Сирия с представители на правителството и опозицията бе взето през януари. Въпреки това тя все още не формирана.  Тереза Герова", "date": "2018.10.27", "title": "Реджеп Тайип Ердоган: Конституционната комисия за Сирия ще бъде създадена до края на годината"}
{"url": "http://www.focus-news.net/news/2018/10/27/2583429/vladimir-putin-rusiya-si-zapazva-pravoto-da-pomogne-na-turskite-sili-za-likvidatsiyata-na-teroristite-v-idlib.html", "text": "Президентът на Русия Владимир Путин заяви, че Кремъл си запазва правото да помогне на турските сили за ликвидирането на терористите в северозападната сирийска провинция Идлиб, предава  ТАСС . \r\nРуският държавен глава направи това изявление на съвместната пресконференция с президентите на Турция и Франция Реджеп Таийп Ердоган и Еманюел Макрон и германския канцлер Ангела Меркел след края на четиристранната среща на върха за Сирия в Истанбул. \r\nРуският лидер добави, че ликвидацията на оставащите в Сирия терористи остава в числото на важните задачи, тъй като не бива да се допуска проникване на радикалите за осъществяване на екстремистка дейност в други страни. \r\n„Независимо от това, че нивото на насилието в Сирия намаля съществено, немаловажна задача остава ликвидацията на всички струпали се там радикални елементи. Не бива да допускаме получилите боен опит бандити да продължат престъпната си дейност, да създават „спящи клетки“ в нашите страни, да вербуват привърженици и да проповядват екстремистка идеология и терор“, подчерта руският лидер. \r\nТой добави, че лидерите на Русия, Германия, Франция и Турция са потвърдили, че постигането на разрешение на конфликта в Сирия е възможно само чрез политико-дипломатически методи. \r\n„Всички участници в срещата са съгласни за главното – постигането на дългосрочна стабилност в Сирия е възможно изключително чрез политико-дипломатически средства в пълно съответствие с Резолюция 2254 на Съвета за сигурност на ООН и при строгото съблюдаване на принципите на единството, суверенитета и териториалната цялост на Сирийската Арабска Република“, подчерта Путин. \r\nОсвен това Путин отбеляза, че преговорите между лидерите са преминали в делова атмосфера и те са успели да свършат сериозна работа за съгласуване на подходите по разрешаването на сирийската криза. \r\nПревод и редакция:", "date": "2018.10.27", "title": "Владимир Путин: Русия си запазва правото да помогне на турските сили за ликвидацията на терористите в Идлиб"}
{"url": "http://www.focus-news.net/news/2018/10/27/2583194/reuters-meksiko-predlaga-reshenie-za-migrantskiya-kervan-koyto-se-dvizhi-kam-amerikanskata-granitsa.html", "text": "Мексико предлага решение за мигрантския керван, който се движи към американската граница, предава  Reuters \r\nГоворейки за кервана, мексиканският президент Енрике Пеня Нието заяви, че мигрантите, които желаят да получат временни документи за самоличност, работа или образование за своите деца, биха могли да направят това, като се регистрират за убежище в южната част на Мексико. \r\n\"Този план е само за тези, които се съобразяват с мексиканските закони и това е първата стъпка към постоянно решение за тези, на които е предоставен статут на бежанец в Мексико\", каза Пеня Нието по предварително записаното обръщение, излъчено в петък следобед. \r\nЗа да се класира за схемата, наречена \"Estas en Tu Casa\", мигрантите трябва да се намират в южните щати Чиапас и Оахака, каза Пеня Нието. \r\nВременната работа в тези два щата ще бъде разширена, така че да бъде от полза и за мексиканците, каза президентът, чийто мандат приключва на 30 ноември. \r\nКерванът, която се движи през Чиапас от границата с Гватемала, позволи на Тръмп да започне  с остра реторика срещу незаконната имиграция преди междинните избори за Конгреса на 6 ноември, в които републиканци се борят, за да запазят контрола си в законодателната власт на САЩ.  Юлиян Марков", "date": "2018.10.27", "title": "Reuters: Мексико предлага решение за мигрантския керван, който се движи към американската граница"}
{"url": "http://www.focus-news.net/news/2018/10/27/2583196/ria-novosti-rusiya-zayavi-che-sasht-se-gotvyat-za-voyna.html", "text": "Русия възнамерява да защити своята страна и интереси, за разлика от Съединените щати, които се готвят за война, заяви на среща на Първи комитет на Общото събрание на ООН в петък заместник-началникът на отдела за неразпространение и контрол на оръжията на руското външно министерство Андрей Белусов, предава  РИА Новости \r\nВ петък Първи комитет на Общото събрание на ООН, който се занимава с въпросите на разоръжаването и международната сигурност, гласува против предаването в комисията на проект на руска резолюция по Договора за премахване на ракети със среден и по-малък обсег, от които САЩ искат да се оттеглят. \r\n\"Наскоро Съединените щати заявиха на среща, че Русия се готви за война.\" Да, Русия се готви за война, потвърждавам я. \"Да, подготвяме се да защитим нашата родина, нашата териториална цялост, нашите принципи, нашият народ. Но имаме сериозни различия от Съединените американски щати, а от езикова гледна точка тази разлика се състои само от една дума: на руски и на английски: Руската федерация се готви за война, а Съединените американски щати подготвят война \", каза Белусов след като комитета  отхвърли проекторезолюцията. \r\n\"Защо иначе САЩ ще се оттеглят от договора, ще изграждат своя ядрен потенциал, ще приемат нова ядрена доктрина, която ще намали прага за използване на ядрените оръжия?\" Това е въпросът за всички нас - попита дипломатът.  Юлиян Марков", "date": "2018.10.27", "title": "РИА Новости: Русия заяви, че САЩ се готвят за война"}
{"url": "http://www.focus-news.net/news/2018/10/27/2583437/ria-novosti-erdogan-sreshtata-na-varha-v-istanbul-dava-impuls-da-se-priklyuchi-siriyskata-tragediya.html", "text": "Четиристранната среща на върха в Истанбул между държавните глави на Турция, Русия, Германия и Франция по сирийския проблем дава импулс да се сложи край на трагедията в тази страна, е заявил турският президент Реджеп Таийп Ердоган, информира  РИА Новости .   \r\nТурция няма да допусне присъствие на терористи в Сирия. \r\n„Нашата цел е да осигурим прекратяване на огъня. Имахме възможност да обсъдим и политическото регулиране на кризата в Сирия, която се превърна в международен въпрос. Астана се превърна в модел за нас, тук продължихме усилията си и потвърдихме мнението си, че по военен път не трябва да решаваме сирийския проблем. Всички трябва да се борим да се приключи тази трагедия в Сирия. Мисля, че на тази среща на върха дадохме нужния конкретен импулс за това. Призовавам и другите държави да подкрепят нашите усилия“, е казал Ердоган на пресконференцията след края на срещата в Истанбул.    Ивелина Ватова", "date": "2018.10.27", "title": "РИА Новости: Ердоган: Срещата на върха в Истанбул дава импулс да се  приключи сирийската трагедия"}
{"url": "http://www.focus-news.net/news/2018/10/27/2583427/erdogan-sled-sreshtata-v-istanbul-nyama-voenno-reshenie-na-konflikta-v-siriya.html", "text": "Лидерите на Турция, Русия, Франция и Германия излязоха със съвместно заявление след края на четиристранния форум за Сирия в Истанбул, съобщава  Anadolu Agency . \r\nПрезидентът на Турция определи като плодотворни преговорите с участието на лидерите на Русия, Германия и Франция. Ердоган заяви още, че причината за разрастването на конфликта в Сирия е била пренебрежителното отношение на международната общност. \r\n„Ако международната общност и в бъдеще продължи да игнорира сирийския конфликт, проблемите в тази страна ще се увеличават и трагедията за сирийския народ няма да свърши“, заяви турският лидер. \r\nПо неговите думи, няма военно разрешение на конфликта в Сирия. \r\nПревод и редакция:", "date": "2018.10.27", "title": "Ердоган след срещата в Истанбул: Няма военно решение на конфликта в Сирия"}
{"url": "http://www.focus-news.net/news/2018/10/27/2583199/the-guardian-sadik-han-predupredi-mishel-barnie-za-vazmozhno-zakasnenie-na-brekzit.html", "text": "Кметът на Лондон Садик Хан предупреди главния преговарящ за Брекзит от страна на ЕС Мишел Барние за възможно закъснение на Брекзит, пише британския вестник  The Guardian . \r\nКметът на Лондон заяви, че е направил изказването си по време на едночасова среща с главния преговарящ на ЕС, че Брюксел трябва да е готов Великобритания да остане като държава-членка и след 29 март следващата година. \r\nУдължаването на двугодишния преходен период, разрешено по член 50, ще се нуждае от подкрепата на останалите 27 държави-членки, поради което Хан предложи на Европейската комисия да започне работа. \r\nКметът, бивш депутат от лейбъристите, заяви, че  няма  мнозинство в парламента за споразумение и че \"политиците са се провалили\". Допълнително време, каза той, ще бъде необходимо, за да се позволи втори референдум да бъде организиран по условията на сделката на Великобритания с ЕС. \r\n\"Обърнах внимание  на Мишел Барние, че има вероятност британският парламент да отхвърли споразумението, което Тереза Мей би постигнала с Европейския съюз\", каза Хан пред вестника. \"Има много реална възможност да има или общи избори, които според мен са по-малко вероятни, или референдум. При тези обстоятелства предложих на ЕС да започне подготвителна работа по удължаването на член 50. \r\n\"Не би било добре да успеем да насрочим втори референдум  и вече да сме излезли от ЕС\". \r\nХан добави: \"Каквото и да предложи Тереза Мей ще бъде отхвърлено от кабинета, почти сигурно ще бъде отхвърлено от партията и ако не -определено ще бъде отхвърлено от парламента. \r\n\"Ето защо казах на Мишел Барние:\" Слушайте, трябва да започнете да се подготвяте за възможността да разширите обхвата на член 50, защото ако случаят е такъв, ще ни трябва време да проведем референдум \".  Юлиян Марков", "date": "2018.10.27", "title": "The Guardian: Садик Хан предупреди Мишел Барние за възможно закъснение на Брекзит"}
{"url": "http://www.focus-news.net/news/2018/10/27/2583200/borba-ayk-mnatskanyan-donese-treti-medal-za-bortsite-ni.html", "text": "Борба: Арменецът с български паспорт Айк Мнацканян донесе трети медал за борците ни от световното в Будапеща. В малкия финал при 72-килограмовите на класическия стил дебютантът се пребори за бронза, след като победи с технически  туш 9:0 алжиреца Тарек Бенайса, а успехът дойде за по-малко от две минути. Това е първо голямо състезание за Айк, който в навечерието на световното получи български паспорт. \r\nДнес започна и капитанът Иво Ангелов, който обаче не успя да поведе отбора към призовите места. Световният и европейски шампион от 2013-а загуби още на старта при 60-килограмовите след 2:7 срещу египтянина Хайтем Махмуд.", "date": "2018.10.27", "title": "Борба: Айк Мнацканян донесе трети медал за борците ни"}
{"url": "http://www.focus-news.net/news/2018/10/27/2583198/tass-izrael-zapochna-da-nanasya-vazdushni-udari-v-otgovor-na-raketniya-obstrel-ot-palestinska-strana.html", "text": "Израелските военновъздушни сили започнаха да нанасят въздушни удари срещу палестински позиции в ивицата Газа в отговор на ракети, изстреляни към израелска територия, съобщиха Израелските отбранителни сили в събота в социалната мрежа \"Туитър\", цитирани от  TACC \r\n\"Самолети и хеликоптери на нашите сили започнаха да атакуват терористични обекти в ивицата Газа\", се казва в изявлението. Първоначално военните твърдяха, че системата за противоракетна отбрана e свалила 8 от 14-те ракети, изстреляни от Палестина. По-късно армията съобщи за 16 палестински ракети. \r\nПо-рано в петък израелската армия три пъти информира за активирането на сирени за противовъздушна отбрана в град Сдерот и в регионалния съвет на Шаар ха-Негев.  Юлиян Марков", "date": "2018.10.27", "title": "ТАСС: Израел започна да нанася въздушни удари в отговор на ракетния обстрел от палестинска страна"}
{"url": "http://www.focus-news.net/news/2018/10/27/2583202/evening-standard-frantsiya-shte-razpolaga-politseyski-sluzhiteli-v-uchilishtata-sled-seriya-ot-intsidenti.html", "text": "Франция обмисля изпращането на полицейски служители в училищата след поредица от инциденти в страната, пише лондонския вестник  Evening Standard . \r\nМинистърът на вътрешните работи Кристоф Кастанер заяви, че се очаква правителството да представи плановете си следващата седмица. \r\nРешението е взето  след показването на видеоклип, показващ, как ученик заплашва учителя си с пластмасов пистолет. \r\n15-годишният е бил ядосан, че е отбелязан като отсъстващ, когато е закъснял. Ученикът е бил обвинен в упражняване на насилие при утежняващи обстоятелства. \r\nИнцидентът бе осъден от президента Макрон, който се обърна от своятя стрaница в социалната мрежа „Туитър“ за да предупреди, че заплахата на  учител е \"неприемлива\". Той добави, че е наредил на министрите да вземат \"всички необходими мерки\", за да предотвратят повтарянето на инцидента. \r\nСпоред местните медии други четирима гимназисти са обвинени, че са заплашили двама учители с фалшиви оръжия по-рано този месец в училище в Хавър. След показването на видеоклипа учителите в страната се изразиха недоволство в социалните мрежи.  Юлиян Марков", "date": "2018.10.27", "title": "Evening Standard: Франция ще разполага полицейски служители в училищата след серия от инциденти"}
{"url": "http://www.focus-news.net/news/2018/10/27/2583203/ek-predlaga-700-mln-evro-da-badat-otdeleni-za-obuchenie-na-eksperti-po-kibersigurnost-obzor.html", "text": "ЕК предлага 2 млрд. евро от бюджета на новата програма „Цифрова Европа“, който възлиза на 9,2 млрд. евро да бъдат отделени за киберсигурност. От тях 700 млн. евро ще бъдат за обучение на експерти. Това стана ясно от думите на българския еврокомисар по цифровата икономика и общество Мария Габриел по време на конференция във Военната академия „Георги С. Раковски” на тема: „Киберсигурност в електрическата мобилност и цифрова трансформация в енергийната инфраструктура“. По думите ѝ към 2020 година Европа ще се изправи пред недостиг на хиляди квалифицирани експерти по киберсигурност. Тя обяви над 80% от компаниите в Европа казват, че нямат стратегия за киберсигурност, както и свои експерти. Тя уточни, че в Европа липсват 300 000 киберексперти. Габриел посочи, че само 17% от киберекспертите в Европа са жени. Еврокомисарят обясни, че през последните няколко години ЕС финансира изследователски и иновационни проекти в областта на киберсигурността. Планира се публично-частно партньорство, което да инвестира 450 милиона евро до 2020 г., като индустрията ще добави три пъти повече. Тази подкрепа цели да вкара повече технология в устройствата, които са на пазара. Българският еврокомисар напомни, че наскоро Европейската комисия предложи да се създаде Европейски център за компетентност по киберсигурност, който да събере цялата съществуваща в държавите членки експертиза. Поставено беше и началото на мрежа от национални центрове за компетентност, като през ноември ще бъде стартирано с пилотен проект на обща стойност 50 милиона евро. Мария Габриел отбеляза и значението на това да се създадат стимули за компаниите, които да вграждат в устройствата повече сигурност. \r\nЕвродепутатът от ГЕРБ/ЕНП Андрей Ковачев коментира, че България също има шанс да намери своето място в технологичната индустрия. Според него технологиите са много привлекателни по отношение на възможност за спестяване на средства.  \r\nЕвродепутатът Петър Курумбашев от Групата на социалистите и демократите заяви, че е време България да има своя агенция за киберсигурност. „В много държави вече има национални агенции за киберсигурност. В България тази функция е разпределена само между 4-5 места. От една страна – имаме Държавна агенция „Електронно управление“, от друга – стои много добрата работа на ГДБОП. От трета страна – стои въпросът за защита на критичната инфраструктура, което е в компетенциите на ДАНС. Не на последно място – Министерство на отбраната с неговия киберотдел, който също има своите много важни функции. Крайно време е България също да има своя агенция за киберсигурност“, коментира той. Според него в сферата на киберсигурността съществуват някои значителни проблеми като на европейско ниво това е егоизмът на държавите членки, които нямат голямо желание да обменят информация помежду си. По думите му на национално ниво пък стои проблемът с егоизма на отделните институции и служби за сигурност. Курумбашев даде пример с различни модели във Франция и Сингапур, където агенцията за киберсигурност е пряко подчинена на премиера, а в Германия – на вътрешния министър. По думите му предимството да бъде подчинена пряко на премиера е, че когато подобен род информация се изисква от по-високо ниво, всички служби и институции ще трябва да работят заедно.  \r\nПредседателят на Комисията по енергетика и депутат от ГЕРБ Делян Добрев заяви, че автомобилът на бъдещето е електрическият. По думите му е безспорно, че в следващите 5-6 години делът на електрическите автомобили заедно с хибридните ще бъде по-голям от този на бензиновите и дизеловите. Той уточни, че в бъдещето и то в следващите 5-10 години ще се претърпи цифрова трансформация в посока акумулиране на тази електроенергия. По думите му в бъдеще ще си зареждаме автомобилите в нощните часове. Според него тези милиони електрически автомобили, които ще имаме след години, ще бъдат огромен склад за енергия. \r\nНачалникът на Военна академия „Георги Стойков Раковски“ ген.-майор Груди Ангелов коментира, че развитието на новите технологии влияе на всеки аспект от живота на хората и поставя нови предизвикателства пред целия свят. „Енергийната инфраструктура е от особено значимите за нормалното функциониране на нашето общество“, каза още той.  \r\nПо думите му най-добрият начин да се справим с тези предизвикателства е с обучението на младите хора и отбеляза, че магистърските програми на Академията са свързани със националната сигурност. \r\nОт конференцията стана ясно още, че за 2018 г. загубите от кибератаки възлизат на 1 трилион долара, а през 2019 се очаква да бъдат три пъти повече.  \r\nЛюба АЛЕКСИЕВА", "date": "2018.10.27", "title": "ЕК предлага 700 млн. евро да бъдат отделени за обучение на експерти по киберсигурност (ОБЗОР)"}
{"url": "http://www.focus-news.net/news/2018/10/27/2583197/biznesmenat-nikolay-banev-i-saprugata-mu-evgeniya-byaha-arestuvani-v-nitsa-vav-vrazka-s-razsledvane-za-iztochvane-na-zavod-polimeri-obzor.html", "text": "Завод „Полимери“ стана обект на разследване за данъчни престъпления, пране на пари и длъжностни присвоявания. Следователи от отдел „Следствен“ на Специализираната прокуратура извършиха претърсвания на адреси в София и страната във връзка с дейността на приватизирания завод „Полимери“ АД. \r\nРазследването по случая тече от около 2 месеца и до момента към наказателна отговорност са привлечени 2 лица - семейство Николай и Евгения Баневи. Двамата са задочно обвинени за длъжностно присвояване, документни измами, данъчни престъпления и пране на пари. Семейство Баневи бяха задържани в Ница в 08.50 часа местно време на 26 октомври след издадена от българските власти европейска заповед за арест.  \r\nОсновният обект на разследване е източването на приватизираното предприятие „Полимери“. Продължават претърсванията и други действия по разследването на случая както в България, така и във Франция.  \r\n„Има достатъчно данни за извършено престъпление след като някой е арестуван“, коментира вътрешният министър Младен Маринов. Той отказа да съобщи подробности, защото по думите му „и сега се извършват процесуално-следствени действия под надзора на специализираната прокуратура”. \r\nКога ще бъдат доведени в България ще реши френския съд след като бъдат предоставени всички документи от наша страна по механизма, който е за международна правна помощ, посочи министър Маринов. \r\nЦветелин ДИМИТРОВ", "date": "2018.10.27", "title": "Бизнесменът Николай Банев и съпругата му Евгения бяха арестувани в Ница във връзка с разследване за източване на завод „Полимери“ (ОБЗОР)"}
{"url": "http://www.focus-news.net/news/2018/10/27/2583192/tass-ruskiyat-prezident-shte-vzeme-uchastie-v-chetiristrannata-sreshta-za-siriya.html", "text": "Руският президент Владимир Путин  ще участва в събота в Истанбул в четиристранна среща на високо равнище по сирийското споразумение заедно с  германския канцлер Ангела Меркел, френския президент Еманюел Макрон и турския президент Реджеп Тайип Ердоган , предава  TACC . \r\nЛидерите ще се срещнат за първи път в този формат, който не е предназначен да замени други формати за Сирия, но ще позволи \"да се сверят часовниците\" на четирите страни за разрешаване на общата задача за възстановяване на мира и стабилността в Сирийската арабска република. \r\nСпециалният пратеник на генералния секретар на ООН за Сирия, Стефан де Мистура, който напуска поста си в края на ноември, също ще бъде в Истанбул в събота, за да се обърне пред участниците в срещата. \"Искам да напомня на лидерите на тези страни, че след локализацията на проблема в провинция Идлиб, е необходим международен консенсус за подкрепа на действията на ООН за създаване на конституционен комитет\", заяви Де Мистура.  Юлиян Марков", "date": "2018.10.27", "title": "ТАСС: Руският президент ще вземе участие в четиристранната среща за Сирия"}
{"url": "http://www.focus-news.net/news/2018/10/27/2583208/dps-prizova-partiite-i-institutsiite-da-se-obedinyat-sreshtu-pravitelstvoto-v-zashtita-na-demokratsiyata-i-darzhavnostta-obzor.html", "text": "Призоваваме всички национално отговорни партии и държавни органи да се ангажират със защитата на демокрацията и държавността. Това се посочва в декларация на Движението за права и свободи (ДПС), която бе приета от Централния съвет на партията и представена пред медиите от лидера й Мустафа Карадайъ. От нея става ясно, че популистко-националистическото управление на страната е пълен провал, за който ГЕРБ се опитват да си създадат алиби, чрез легитимацията на националистите във властта. Според ДПС това е довело до пълен колапс на изпълнителната власт и политическа криза, основната отговорност за които има ГЕРБ. Карадайъ отбеляза, че рисковете за стабилността на страната, демокрацията и държавността изискват отговорни и бързи действия в името на бъдещето. „Това управление е вредно за страната и всички национално отговорни партии трябва да обединят усилията си за решителни действия за прекратяване на заплахите за демокрацията и държавността“, посочи председателят на Движението. По думите му българското общество осъзнава, че между декларираните намерения на властта и реалностите има огромна разлика – че бедността расте, а омразата и агресията са навсякъде. „Правата и свободите на българските граждани и на уязвимите групи от обществото не просто не са гарантирани, те се нарушават от най-високо място. Скоро всички български граждани ще поискат промяна. Тя е неизбежна. Всяка забава ще доведе до още по-тежки последици и всички ние ще платим много висока цена“, заяви лидерът на ДПС. Той уточни, че със своята декларация Движението призовава всички национално отговорни партии и всички държавни органи и институции да предприемат необходимите действия за запазване на мира, защита на демокрацията и гарантиране правата и свободите на всички български граждани и уязвимите групи от обществото. Карадайъ обърна внимание, че непрекъснатите скандали в управляващото мнозинство поставят страната пред риск, а демокрацията е заплашена и това изисква спешни действия от страна на ДПС .„Има различни изходи – или оставка на един вицепремиер, или оставка на цялото правителство, или позора е за всички – за цялата страна“, допълни Карадайъ. По думите му предсрочните избори в тази ситуация са неизбежни, но по-важно е какво ще се случва в страната, а не кой ще управлява. „Не споделяме философията „стани да седна“. Ние говорим за алтернатива, а не за алтернативни персони“, заяви лидерът на ДПС. Той обясни, че за Движението алтернативата на това правителство е управление с ясна програма за ускорено развитие на страната.  \r\nВесела АЛЕКСАНДРОВА", "date": "2018.10.27", "title": "ДПС призова партиите и институциите да се обединят срещу правителството в защита на демокрацията и държавността (ОБЗОР)"}
{"url": "http://www.focus-news.net/news/2018/10/27/2583201/the-independent-arestuvaniyat-vav-florida-zapodozryan-e-obvinen-za-izprashtane-na-samodelni-bombi.html", "text": "Арестуваният във Флорида Сизър Сайок, е обвинен за изпращане на 13 самоделни бомби, пише британският вестник  The Independent . \r\nСизър Сайок, 56-годишен, е изправен пред пет федерални обвинения, които биха могли да доведат до 48 години затвор за неизбухналите бомби, които са направени от 6-инчови парчета от PVC тръби, часовници и потенциално  експлозивни материали. \r\nСпоред обвинението пакетите включват снимки на неговите  цели, всяка от които е отбелязана с червен X. \r\nСайок беше арестуван в магазин за авточасти във Флорида. Автомобилът на заподозряния, облепен със стикери на Доналд Тръмп и Републиканската партия, е бил иззето от разследващите. \r\nАрестът на Сайок в петък сутринта стана, когато в САЩ продължиха да пристигат пакети-бомби. Един от тези пакети бе адресиран до сенатор Кори Букър, демократ на Ню Джърси, друг е изпратен до Джеймс Клепър, бивш директор на националното разузнаване, а трети е открит  преди да достигне до сенатор Камала Харис, калифорнийски демократ. Четвърта бомба, открита в петък в пощенска станция в Калифорния, е била  адресирана до Том Щайър, виден спонсор на демократите. \r\nГлавният прокурор на САЩ Джеф Сешънс който обяви обвиненията, каза, че арестът на заподозряния трябва да служи като предупреждение, че правителството на САЩ няма да толерира насилие от всякакъв вид, насочено срещу личности за политически убеждения. \r\nТой каза: \"Това е реалното прилагане на закона. Ние няма да толерираме такова беззаконие, особено политическо насилие. ... Нека това да бъде урок за всеки, независимо от политическите убеждения, че ще използваме  пълната сила на закона срещу всеки, който използва заплахи или пряко насилие \". \r\nНа въпроса защо Сайок е изпратил бомбите на демократите, Сешънс заяви, че не е сигурен, добавяйки, че заподозреният \"изглежда да е политически мотивиран\".  \r\nВ края на седмицата най-малко 14 подозрителни пакета бяха изпратени до демократи или активисти на партията, въпреки че не беше съобщено за  експлозии или наранявания.  Юлиян Марков", "date": "2018.10.27", "title": "The Independent: Арестуваният във Флорида заподозрян е обвинен за изпращане на самоделни бомби"}
{"url": "http://www.focus-news.net/news/2018/10/27/2583205/the-new-york-times-ubiystvoto-na-dzhamal-hashogi-zasenchi-ikonomicheskite-reformi-v-sauditska-arabiya.html", "text": "Убийството на саудитския журналист Джамал Хашоги засенчи икономическите реформи на принц  Мохамед бин Салман, пише  The New York Times . \r\nВестникът заяви, че кризата с убийството на журналиста се е случила в момент, когато Саудитска Арабия вече се бореше финансово с ниските цени на петрола и трудности в растежа  на частния си сектор в страна с \"все по-младо население\". \r\n\"Това е както политическа, така и икономическа криза\", заяви пред вестника Карън Йънг, изследовател от американския институт по предприемачество. \"Дневният ред за икономическата реформа е донякъде изкривен. Не мисля, че е това е края, но определено е налице застой, най-вече защото това зависи от чуждестранните инвестиции и инцидента стана  в най-лошият момент. \" \r\nПоследствията от убийството доведоха до това изтъкнатите лидери в бизнеса и финансите, включително министърът на финансите на САЩ Стивън Мнучин и милиардерът Ричард Брансън, да откажат участие от втората годишна инициатива за бъдещи инвестиции в Рияд - опит на престолонаследника да внесе разнообразие в петролозависимата икономика. \r\nКонференцията приключи в четвъртък и \"послужи като лакмус за ефефкта от огромните усилия на престолонаследника за реформиране на икономиката на страната \". \r\nСаудитският министър на енергетиката заяви, че са сключени сделки на стойност около 56 млрд. долара направени по време на конференцията, много от които са с компании от САЩ. \r\nНякои световни лидери все пак присъстваха на конференцията, като например пакистанския премиер Имран Хан и краля на Йордания Абдула II. Обаче присъствието и на двамата е свързано с пакетите за финансова помощ, които първият искаше и вторият вече получи , пише изданието. \r\nВестникът добавя, че докато убийството на Хашоги може да е било неуспех в икономическите планове на Саудитска Арабия, като цяло то може да няма въздействие в дългосрочен план. \r\n\"Критиците отдавна обвиниха Саудитска Арабия по въпросите на човешките права, което оказва малко влияние върху петролната индустрия на кралството или способността да купува оръжия от страни като Съединените щати и много бизнесмени няма да се поколебаят да работят в авторитарни държави, ако цената е правилна, пише The New York Times.   Юлиян Марков", "date": "2018.10.27", "title": "The New York Times: Убийството на Джамал Хашоги засенчи икономическите реформи в Саудитска Арабия"}
{"url": "http://www.focus-news.net/news/2018/10/27/2583209/tacc-donald-tramp-e-zayavil-che-izbornata-mu-pobeda-e-nay-loshoto-neshto-koeto-mozhe-da-se-sluchi-na-rusiya.html", "text": "Доналд Тръмп е заявил, че изборната му победа е „най-лошото нещо, което може да се случи на Русия“, по време на предизборен митинг в Северна Каролина, цитиран от  TACC \r\n\"Но в същото време, да се разбираме с Русия, с Китай и, честно казано, със Северна Корея, Южна Корея и Япония, както и с всички останали, е добро, а не лошо нещо, ние ще продължим да постигаме резултати\", заяви президентът. \r\nТръмп също така се оплака, че американските медии по-скоро прикриват успехите му в областта на външната политика. \"Ние имахме една чудесна среща с Владимир Путин\", казва той, \"а те [американските медии] я изобразяват възможно най-негативно.\" Много е важно медиите да отбележат правилно какви резултати постигнахме \". \r\nПрезидентът на Съединените щати многократно заяви, че е имал прекрасна среща на върха с руския си колега в Хелзинки. В същото време Тръмп отбеляза, че руските власти не искаха победата му на изборите през 2016 г., както мнозина вярват. Той изрази недоволството си от факта, че американските медии очакват по-скоро \"боксов мач\" отколкото дипломация на срещата с руския лидер.  Юлиян Марков", "date": "2018.10.27", "title": "TACC: Доналд Тръмп е заявил, че изборната му победа е „най-лошото нещо, което може да се случи на Русия“"}
{"url": "http://www.focus-news.net/news/2018/10/27/2583210/pregled-na-osnovnite-temi-v-britanskiya-pechat-agentsiya-fokus.html", "text": "Джулиан Асандж обяви условията, при които ще се предаде на британското правосъдие, пише британският таблоид  Daily Mail , като се позовава на защитата на австралиеца. \r\n\"Според британското правосъдие той може дори да бъде осъден на три до шест месеца затвор\", заяви адвоката му Карлос Поведа, отбелязвайки, че адвокатите понастоящем работят по въпроса за \"необходимите гаранции\" за Асандж, че \"след присъдата няма да бъде екстрадиран в Съединените щати\" , \r\nПрез 2012 г. Асандж поиска убежище в дипломатическата мисия на Еквадор в Лондон, за да избегне екстрадицията в Швеция, където беше издадена заповед за арестуването му във връзка с твърдения за \"принуда , сексуален тормоз и изнасилване\". Основният проблем на Асандж бе, че Швеция ще го депортира в Съединените щати, където австралиецът го очакват до 35 години затвор или смъртното наказание за публикуване на тайни документи от Държавния департамент. Асандж отхвърля обвиненията и ги нарича политически мотивирани. \r\nПрез март 2018 г. властите в Еквадор лишиха основателя на „Уикилийкс“ от комуникации - достъп до Интернет и телефон. Тази стъпка на Кито се обяснява с факта, че Асандж продължава да прави политически изявления. \r\n*** Кметът на Лондон Садик Хан предупреди главния преговарящ за Брекзит от страна на ЕС Мишел Барние за възможно закъснение на Брекзит, пише британския вестник  The Guardian . \r\nКметът на Лондон заяви, че е направил изказването си по време на едночасова среща с главния преговарящ на ЕС, че Брюксел трябва да е готов Великобритания да остане като държава-членка и след 29 март следващата година. \r\nУдължаването на двугодишния преходен период, разрешено по член 50, ще се нуждае от подкрепата на останалите 27 държави-членки, поради което Хан предложи на Европейската комисия да започне работа. \r\nКметът, бивш депутат от лейбъристите, заяви, че  няма  мнозинство в парламента за споразумение и че \"политиците са се провалили\". Допълнително време, каза той, ще бъде необходимо, за да се позволи втори референдум да бъде организиран по условията на сделката на Великобритания с ЕС. \r\n\"Обърнах внимание  на Мишел Барние, че има вероятност британският парламент да отхвърли споразумението, което Тереза Мей би постигнала с Европейския съюз\", каза Хан пред вестника. \"Има много реална възможност да има или общи избори, които според мен са по-малко вероятни, или референдум. При тези обстоятелства предложих на ЕС да започне подготвителна работа по удължаването на член 50. \r\n\"Не би било добре да успеем да насрочим втори референдум  и вече да сме излезли от ЕС\". \r\nХан добави: \"Каквото и да предложи Тереза Мей ще бъде отхвърлено от кабинета, почти сигурно ще бъде отхвърлено от партията и ако не -определено ще бъде отхвърлено от парламента. \r\n\"Ето защо казах на Мишел Барние:\" Слушайте, трябва да започнете да се подготвяте за възможността да разширите обхвата на член 50, защото ако случаят е такъв, ще ни трябва време да проведем референдум \". \r\n*** Арестуваният във Флорида Сизър Сайок, е обвинен за изпращане на 13 самоделни бомби, пише британският вестник  The Independent . \r\nСизър Сайок, 56-годишен, е изправен пред пет федерални обвинения, които биха могли да доведат до 48 години затвор за неизбухналите бомби, които са направени от 6-инчови парчета от PVC тръби, часовници и потенциално  експлозивни материали. \r\nСпоред обвинението пакетите включват снимки на неговите  цели, всяка от които е отбелязана с червен X. \r\nСайок беше арестуван в магазин за авточасти във Флорида. Автомобилът на заподозряния, облепен със стикери на Доналд Тръмп и Републиканската партия, е бил иззето от разследващите. \r\nАрестът на Сайок в петък сутринта стана, когато в САЩ продължиха да пристигат пакети-бомби. Един от тези пакети бе адресиран до сенатор Кори Букър, демократ на Ню Джърси, друг е изпратен до Джеймс Клепър, бивш директор на националното разузнаване, а трети е открит  преди да достигне до сенатор Камала Харис, калифорнийски демократ. Четвърта бомба, открита в петък в пощенска станция в Калифорния, е била  адресирана до Том Щайър, виден спонсор на демократите. \r\nГлавният прокурор на САЩ Джеф Сешънс който обяви обвиненията, каза, че арестът на заподозряния трябва да служи като предупреждение, че правителството на САЩ няма да толерира насилие от всякакъв вид, насочено срещу личности за политически убеждения. \r\nТой каза: \"Това е реалното прилагане на закона. Ние няма да толерираме такова беззаконие, особено политическо насилие. ... Нека това да бъде урок за всеки, независимо от политическите убеждения, че ще използваме  пълната сила на закона срещу всеки, който използва заплахи или пряко насилие \". \r\nНа въпроса защо Сайок е изпратил бомбите на демократите, Сешънс заяви, че не е сигурен, добавяйки, че заподозреният \"изглежда да е политически мотивиран\".  \r\nВ края на седмицата най-малко 14 подозрителни пакета бяха изпратени до демократи или активисти на партията, въпреки че не беше съобщено за  експлозии или наранявания. \r\n*** Франция обмисля изпращането на полицейски служители в училищата след поредица от инциденти в страната, пише лондонския вестник  Evening Standard . \r\nМинистърът на вътрешните работи Кристоф Кастанер заяви, че се очаква правителството да представи плановете си следващата седмица. \r\nРешението е взето  след показването на видеоклип, показващ, как ученик заплашва учителя си с пластмасов пистолет. \r\n15-годишният е бил ядосан, че е отбелязан като отсъстващ, когато е закъснял. Ученикът е бил обвинен в упражняване на насилие при утежняващи обстоятелства. \r\nИнцидентът бе осъден от президента Макрон, който се обърна от своятя стрaница в социалната мрежа „Туитър“ за да предупреди, че заплахата на  учител е \"неприемлива\". Той добави, че е наредил на министрите да вземат \"всички необходими мерки\", за да предотвратят повтарянето на инцидента. \r\nСпоред местните медии други четирима гимназисти са обвинени, че са заплашили двама учители с фалшиви оръжия по-рано този месец в училище в Хавър. След показването на видеоклипа учителите в страната се изразиха недоволство в социалните мрежи.", "date": "2018.10.27", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/10/27/2583211/reuters-v-agentsiyata-fitch-nikoy-veche-ne-ochakva-sporazumenie-za-brekzit.html", "text": "При съставянето на рейтингите международната рейтингова агенция Fitch вече не разглежда сценарии за излизане на Обединеното кралство от Европейския съюз със сключването на споразумение между Лондон и Брюксел, предава  Reuters , катпо се позовава на съобщение на самата рейтингова агенция. \r\nСпоред Fitch „засилването на политическите различия в Обединеното кралство увеличи вероятността от остър и разрушителен Брекзит без споразумение [за сътрудничество с Европейския съюз] .Този резултат би подкопал значително работата на митниците, търговията и икономическата дейност\" , така че агенцията е била принудена да \"изостави базовия сценарий [на мек Брекзит], на който рейтингите са били базирани преди това. \r\nFitch потвърди кредитното качество на дълга на Обединеното кралство  с оценка  АА с негативна перспектива, което означава възможно по-нататъшно понижение.  Юлиян Марков", "date": "2018.10.27", "title": "Reuters: В агенцията “Fitch” никой вече не очаква споразумение за Брекзит"}
{"url": "http://www.focus-news.net/news/2018/10/27/2583212/pregled-na-mezhdunarodnite-novini-do-6-chasa-agentsiya-fokus.html", "text": "Елизабета Канчевска-Милевска, която заедно с още седем свои колеги от опозицията, подкрепиха конституционните промени и заедно с останалите си колеги от ВМРО-ДПМНЕ, които подкрепиха управляващите беше изключена от партията и остана независим депутат   вероятно ще бъде координатор на новата парламентарна група в македонския парламент, съобщава македонският  телевизионен канал  “24 Вести“ . \r\nОсемте опозиционни депутати, които миналия петък гласуваха за присъединяване към конституционни промени, днес следобед  са подали уведомления до кабинета на председателя на парламента Талат Джафери, че ще действат самостоятелно, като независими депутати и образуват нова депутатка група. \r\nДжафери потвърди, че е получил индивидуални уведомления от тези депутати, че те ще се явяват в парламента в бъдеще независимо, като независими депутати. \r\nМеждувременно в парламентарния архив беше изпратен официален документ, че тези депутати ще формират нова парламентарна група. Според неофициална информация, координатор на новосъздадената депутатска група ще бъде депутатката Елизабета Канчевска-Милевска. \r\n*** Регистрирано е земетресение с магнитуд 3.6 в близост до град Измир в Турция, показва справка на официалната интернет страница на  Европейския сеизмологичен център . \r\nЗеметресението е станало в 20:05 местно време (съвпада с българското) на един километър източно от град Сефирхисар на 35 километра югозападно от Измир на територията на Турция на дълбочина осем километра. Трусът е усетен в района на Измир. За сега няма информация за нанесени материални щети и пострадали хора. В 20:19 часа е последвал нов трус с магнитуд 3.0 в същия район, като слабата сеизмична активност продължава \r\n*** Македонското правителство все още не е завършило работата по конституционните промени, заяви правителственият говорител Миле Бошняковски, цитиран от македонският телевизионен канал  “Сител“ . \r\nПравителството все още координира с депутатите подготовката на проектоизмененията на конституцията, за да промени конституционното име на страната. Говорителят на правителството не уточни кога проектоизмененията могат да бъдат представени  в парламента, но според източници от правителството се очаква процедурата да започне през уикенда или в понеделник. \r\nГенералният секретар на СДСМ очаква конституционни промени да получи подкрепата на повече депутати от опозицията. \r\nПравителството се надява, че цялата процедура ще приключи до края на годината, но експертите са по-предпазливи, според телевизионния канал. \r\nРъководството на ВМРО-ДПМНЕ пред „Сител“ заяви, че не възнамерява да възпрепятства процеса, като внася изменения, но все още не е взето решение. Говорителят на партията днес обяви, че окончателната позиция ще бъде изградена, в координация с депутатите. \r\nНо освен възможността ВМРО-ДПМНЕ да внесе голям брой поправки, процедурата за промяна на Конституцията може да бъде използвана за поправки от малките албански политически партии с етнически елементи, нещо, което открито обявяват от БЕСА и Алианса на албанците. \r\nОт Демократичния съюз за интеграция (ДСИ) заявиха, че сега не е моментът за отваряне на етнически въпроси. \r\n*** ВМРО-ДПМНЕ обмисля да продаде партийната сграда или да я отдаде под наем заяви лидерът на партията Християн Мицковски  пред електронното издание  “МКД“ \r\nНай-богатата партия в Европа, ВМРО-ДПМНЕ ще започне да се освобождава от своето имущество. Седалището на партията - т.нар. \"Бял дворец\"  е на стойност 40 милиона евро. Очаква се подходяща оферта и целта е да се намалят разходите на партията. \r\n\"Имаме предвид рационализиране на разходите в партията. Работата в такъв обект и неговото поддържане става твърде скъпо за нас. Ако имаме подходящо предложение, обектът на централата на партията ще бъде продаден или нает. Сега ние правим един вид проучване на пазара\"- казва Мицковски. \r\nСлед изключването на Сашо Миялков от партията и прекъснатите комуникации с Никола Груевски, Мицковски казва, че това по някакъв начин е символ на раздяла с начина на действие на бившото партийно ръководство. Но след като научи днес, че Груевски ще влезе в затвора на 8 ноември, двамата ще се видят, заяви Мицковски. \r\n\"Не съм имал контакт с Никола Груевски от дълго време. След днешната информация за започване на  излежаването  на присъдата  искам да се видя с него, да говоря и да видим как може да помогнем на това политическо преследване, което се случва \"- казва Мицковски. \r\nИзследване  показа, че ВМРО-ДПМНЕ е една от най-богатите партии в Европа, според имотите, които притежава. Общите активи се оценяват на около 60 млн. евро, а само седалището на партията е на стойност 40 млн. евро. \r\n*** Джулиан Асандж обяви условията, при които ще се предаде на британското правосъдие, пише британският таблоид  Daily Mail , като се позовава на защитата на австралиеца. \r\n\"Според британското правосъдие той може дори да бъде осъден на три до шест месеца затвор\", заяви адвоката му Карлос Поведа, отбелязвайки, че адвокатите понастоящем работят по въпроса за \"необходимите гаранции\" за Асандж, че \"след присъдата няма да бъде екстрадиран в Съединените щати\" , \r\nПрез 2012 г. Асандж поиска убежище в дипломатическата мисия на Еквадор в Лондон, за да избегне екстрадицията в Швеция, където беше издадена заповед за арестуването му във връзка с твърдения за \"принуда , сексуален тормоз и изнасилване\". Основният проблем на Асандж бе, че Швеция ще го депортира в Съединените щати, където австралиецът го очакват до 35 години затвор или смъртното наказание за публикуване на тайни документи от Държавния департамент. Асандж отхвърля обвиненията и ги нарича политически мотивирани. \r\nПрез март 2018 г. властите в Еквадор лишиха основателя на „Уикилийкс“ от комуникации - достъп до Интернет и телефон. Тази стъпка на Кито се обяснява с факта, че Асандж продължава да прави политически изявления. \r\n*** Палестинските бойци в ивицата Газа изстреляха поне десет ракети в южната част на Израел в петък, съобщи израелската армия само няколко часа след като пет палестинци бяха убити при сблъсъци по границата, предава  AFP . \r\n\"Приблизително между 10 и 12 ракети са изстреляни от палестинските територии\", заяви армията в изявление. \"Системата за отбрана е прихванала няколко от тях.\" \r\nЗасега няма израелски съобщения за жертви или щети от атаката, най-голямата от месеци. \r\nНикоя палестинска групировка не е поела отговорността за атаката. \r\nНай-малко 212 палестинци бяха убити от израелските сили в Газа след началото на протестите, според данни, събрани от агенцията. \r\nПо-голямата част от тях са загинали по време на протестите, докато някои са били убити от въздушни удари или снаряди. \r\n*** Израелските военновъздушни сили започнаха да нанасят въздушни удари срещу палестински позиции в ивицата Газа в отговор на ракети, изстреляни към израелска територия, съобщиха Израелските отбранителни сили в събота в социалната мрежа \"Туитър\", цитирани от  TACC \r\n\"Самолети и хеликоптери на нашите сили започнаха да атакуват терористични обекти в ивицата Газа\", се казва в изявлението. Първоначално военните твърдяха, че системата за противоракетна отбрана e свалила 8 от 14-те ракети, изстреляни от Палестина. По-късно армията съобщи за 16 палестински ракети. \r\nПо-рано в петък израелската армия три пъти информира за активирането на сирени за противовъздушна отбрана в град Сдерот и в регионалния съвет на Шаар ха-Негев. \r\n*** Арестуван е въоръжен мъж до сградата на хърватския президент, пише македонското електронно издание  \"МКД\" . \r\nСлед сигнал от граждани хърватската полиция арестува мъж, който се разхождал въоръжен, а след това стоял в близост до сградата, където живее хърватския президент Колинда Грабар-Китарович, предаде хърватски Дневник. \r\n\"Около 15 часа получихме информация, че неизвестен човек върви по улица Звунимирова с оръжие. След бърза реакция от полицията мъжът е арестува. Благодарим на гражданите за сигнала \", заяви загребската полиция за хърватския вестник\" Дневник \",цитиран от „МКД“. \r\n*** Доналд Тръмп е заявил, че изборната му победа е „най-лошото нещо, което може да се случи на Русия“, по време на предизборен митинг в Северна Каролина, цитиран от  TACC \r\n\"Но в същото време, да се разбираме с Русия, с Китай и, честно казано, със Северна Корея, Южна Корея и Япония, както и с всички останали, е добро, а не лошо нещо, ние ще продължим да постигаме резултати\", заяви президентът. \r\nТръмп също така се оплака, че американските медии по-скоро прикриват успехите му в областта на външната политика. \"Ние имахме една чудесна среща с Владимир Путин\", казва той, \"а те [американските медии] я изобразяват възможно най-негативно.\" Много е важно медиите да отбележат правилно какви резултати постигнахме \". \r\nПрезидентът на Съединените щати многократно заяви, че е имал прекрасна среща на върха с руския си колега в Хелзинки. В същото време Тръмп отбеляза, че руските власти не искаха победата му на изборите през 2016 г., както мнозина вярват. Той изрази недоволството си от факта, че американските медии очакват по-скоро \"боксов мач\" отколкото дипломация на срещата с руския лидер. \r\n*** Алиансът на албанците в Македония няма да постави под условие конституционните промени, заяви кметът на Гостивар Арбен Таравари по македонският телевизионен канал  “Телма“ . \r\n\"Сега имаме добра възможност да приключим някои проблеми. Нашите изменения ще бъдат за преамбюла и за използването на албанския език \", каза кметът на Гостивар Арбен Таравари. \r\n\"Албанският език не трябва да бъде различен от македонския,  т.е. отново в духа на Рамковото споразумение. И в преамбюла следва да се включи рамковото споразумение. Минирането на процеса е искането за амнистия, а не нашите изисквания. Не е табу да казваме, че албанският език е конституционна категория. Също така ще опитаме да убедим депутатите от СДСМ И ДСИ. Няма да искаме, но ще убедим Парламента да убеди депутатите. Никога не сме поставяли условия. Смятаме, че това е моментът, в който можем да убедим законодателите да направят тези промени. През 2016 г. Зоран Заев обеща, че албанският език ще бъде конституционна категория и получи повече албански гласове от нас. Мисля, че СДСМ и ДСИ ще имат добрата воля да приемат нашите изменения \", каза Таравари. \r\n„Ние абсолютно не минираме споразумението с Преспа. Минирането е амнистия за събитията от 27 април. \" \r\n\"Не поставяме под условие гласовете на нашите депутати в подкрепа на споразумението от Преспа\" \r\n*** При съставянето на рейтингите международната рейтингова агенция Fitch вече не разглежда сценарии за излизане на Обединеното кралство от Европейския съюз със сключването на споразумение между Лондон и Брюксел, предава  Reuters , катпо се позовава на съобщение на самата рейтингова агенция. \r\nСпоред Fitch „засилването на политическите различия в Обединеното кралство увеличи вероятността от остър и разрушителен Брекзит без споразумение [за сътрудничество с Европейския съюз] .Този резултат би подкопал значително работата на митниците, търговията и икономическата дейност\" , така че агенцията е била принудена да \"изостави базовия сценарий [на мек Брекзит], на който рейтингите са били базирани преди това. \r\nFitch потвърди кредитното качество на дълга на Обединеното кралство  с оценка  АА с негативна перспектива, което означава възможно по-нататъшно понижение.", "date": "2018.10.27", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/27/2583207/aa-palestinska-grupirovka-zaplashva-s-otgovor-na-izraelskite-udari.html", "text": "Палестинска групировка заплаши с отговор на израелските удари, предава  Anadolu Ageency . \r\nПалестинската съпротива няма да мълчи за убийството на цивилни граждани от Израел, заявиха рано сутринта движението „Ислямски джихад“. \r\nДвижението каза, че съпротивителните групи са предупредили Израел да не убива невинни, но окупационните сили продължават да го правят на фона на блокадата на Ивицата Газа. \r\nТой добави, че ръцете на групите \"няма да бъдат вързани\" за убийствата. \r\nИзраел започна въздушни удари рано събота срещу цели в Ивицата Газа в отговор на повече от десет ракети, за които се твърди, че са били изстреляни към страната. \r\nИзтребители и хеликоптери нанасяха удари в продължение на повече от два часа по обекти на \"Хамас\", заяви израелската армия в прессъобщение.  Юлиян Марков", "date": "2018.10.27", "title": "АА: Палестинска групировка заплашва с отговор на израелските удари"}
{"url": "http://www.focus-news.net/news/2018/10/27/2583214/", "text": "Американският министър на отбраната Джеймс Матис разреши изпращането на войски на границата с Мексико, за да ограничи потока от мигранти, предава  Reuters \r\nИзточници на агенцията поясняват, че заповедта на ръководителя на Пентагона не е сама по себе си \"разпореждане за разполагане\" на войски. Също така се отбелязва, че точният брой войници ще бъде определен по-късно. Официално, Пентагонът все още не е коментирал тази информация.  Юлиян Марков", "date": "2018.10.27", "title": "Reuters: Пентагонът е одобрил изпращането на военнослужещи на границата с Мексико"}
{"url": "http://www.focus-news.net/news/2018/10/27/2583216/demografskata-kriza-v-balgariya-topim-se-s-pet-choveka-na-chas-i-gubim-po-edno-selo-na-mesets-merkite-ne-tarpyat-otlagane-obzor.html", "text": "Смъртността в България е със 60% по-висока от раждаемостта. На първо място сме по смъртност в ЕС. Почти 5% от съществуващите селища нямат са без нито един жител,а тези с до 20 жители са около 13%. Прогнозата е до 2030 година 42% от населението на страната да живее в 6 града – София, Пловдив, Русе, Бургас, Варна и Стара Загора. В същото време всеки месец изчезва по едно село. Тези данни обобщи вицепрезидентът Илияна Йотова, която откри конференцията на тема: „Демографската криза в България – реалности, проблеми и решения“, организирана от Фондация „Фридрих Еберт“ и Фондация „Солидарно общество“. „Съобщаването на катастрофални данни не лекува, а само засилва чувството за инерция и безпомощност. Необходимостта от държавна политика не е остаряло понятие, а най-сериозният дефицит на България в момента“, заяви вицепрезидентът. По думите ѝ генезисът и основната причина за стряскащите цифри е липсата на умна и реалистична икономическа програма за развитие на България. „Ние, българските граждани, не знаем къде ще бъде България, къде ще бъдем ние след 5-10 или 50 години“, коментира тя, като подчерта, че борбата с демографската криза изисква национален консенсус. „Това е тема, която не е подвластна на политически мандати. Мерките и политиките не търпят отлагане“, посочи Илияна Йотова.  \r\nСпоред вицепрезидента страната ни има много неизползван потенциал за развитие в редица области – високите технологии, туризма, селското стопанство. Тя припомни тревожната статистика за 800 закрити училища през последните 15 години и отбеляза, че е необходимо образованието да е координирано с развитието на националните политики. По думите ѝ тясно свързано с демографската криза е и състоянието на здравеопазването, а най-големият проблем на българските граждани е достъпът до здравни услуги. „След като има места в радиус от 50 километра, лишени от възможността за медицинска помощ, трудно можем да задържим когото и да било там“, изтъкна вицепрезидентът. Тя обърна внимание и че развитието на регионите и изравняването на стандартите е задача на всяко едно правителство, но присъства само в предизборните програми и коалиционните споразумения, без реални резултати. „Държавата трябва да влезе във функциите си, само конкуренцията и свободният пазар няма да свършат работа. Държавата има механизми, с които да стимулира бизнеса в по-слабо развитите региони като им предлага различни облекчения“, коментира вицепрезидентът. По думите ѝ има и много неизползван потенциал в планинските региони, за екологични производства, за био земеделие или малки фирми с построяването на високоскоростни интернет връзки.  \r\nПроф. Михаил Мирчев, ръководител на екип направил изследване за демографската картина в страната, бе категоричен, че демографският срив тръгва от икономиката. „Бяхме 9 милиона, официално сме 7 сега, реално сме 6 милиона и ако за следващите 30 - 40 години не овладеем кризата, през 2040 година ще сме около 4,5 до 5 милиона“, посочи той. Според него в София има свръхконцентрация на населението. „Ако продължи този деструктивен модел на правителството, хората насилствено да идват в София, заради работа и поминък, до 15 години тук ще се струпа 50% от населението на България“, отбеляза социологът. По думите му семействата са спрели да раждат заради тежкото им икономическо състояния. Проф. Мирчев обърна внимание също, че работодателите сами са отблъснали работниците, а сега се оплакват, че няма работна ръка. „В момента има само 1% елит от нацията, отличаващ се по доходи. Работещите-бедни със заплати под 700 лева са над 45% от населението“, отчете той. Като решение той предложи мерки като: семейно и подоходно облагане, ниско ДДС на основни детски храни и дрехи, учебници и помагала, помощи за второ и трето дете при работещи и осигурени родители. „Без ценности демографски проблем не се решава. Трябва ценностен ориентир“, заяви още проф. Мирчев \r\nВ рамките на дискусията доц. д-р Георги Йорданов, народен представител от ПГ на „БСП за България“, коментира, че трябва да бъдат създадени причини и мотиви, заради които българите да се върнат в страната. „Ние сме нация, която се опитва да прекъсне пъпната връв с българите, които са зад граница и наброяват над 15 милиона. Ние страдаме от трайно обезлюдяване на територията ни. Тези българи, които са зад граница вече имат дори негативно отношение към страната“, коментира той.  \r\nЕмилия Масларова, социален министър в периода 1990-1991г. и 2005-2009г., бе категорична, че демографските проблеми, са проблеми на България, а не на една, или друга партия. „Топим се с пет човека на час. Ще се признаем ли, че българското семейство е изоставено?“, попита тя.  \r\nВесела АЛЕКСАНДРОВА", "date": "2018.10.27", "title": "Демографската криза в България: Топим се с пет човека на час и губим по едно село на месец - мерките не търпят отлагане (ОБЗОР)"}
{"url": "http://www.focus-news.net/news/2018/10/27/2583217/predstoyashti-mezhdunarodni-sabitiya-za-27-oktomvri-agentsiya-fokus.html", "text": "*** Срещата на върха за Сирия между лидерите на Русия, Германия, Франция и Турция \r\n*** Президентът на Франция Емаюел Макрон пристига на посещение в Прага, където ще отбележи вековния юбилей от образуването на Чехословакия \r\n*** Мероприятия по отбелязване на годишнината от неуспешния опит за обявяване на едностранна независимост на Каталуния от Испания \r\n*** Учредителен конгрес на новата сепаратистка партия на бившия каталунски лидер Карлес Пучдемон \r\n*** Хиляди протестиращи ще поискат по-добра инфраструктура и обществени услуги пред кметството на Рим \r\n*** Протестиращи организират Impeachment parade, на който ще покажат гигантски балон „Бейби Тръмп“ \r\n*** Ще се проведат отложените парламентарни избори в афганската провинция Кандахар \r\n*** Последен ден от визитата на японския премиер Шинзо Абе в Китай \r\n***", "date": "2018.10.27", "title": "Предстоящи международни събития за 27 октомври ( Агенция „Фокус“ )"}
{"url": "http://www.focus-news.net/news/2018/10/27/2583204/parlamentat-prie-edinodushno-na-parvo-chetene-zakonite-za-horata-s-uvrezhdaniya-i-za-lichnata-pomosht-obzor.html", "text": "Два от законопроектите за хората с увреждания минаха на първо четене в парламента. Единодушно депутатите приеха законите за хората с увреждания и за личната помощ. Така за гласуване остава само законопроектът за социалните услуги. През новия Закон за хората с увреждания от 1 януари 2021 година се създава Държавна агенция за хората с увреждания. Тя ще бъде правоприемник на сегашната Агенция за хората с увреждания. Законът предвижда да има и Съвет за наблюдение с 4-годишен мандат, който да гарантира защитата на правата на хората с увреждания. Въвежда се нов вид оценка, която да отчита индивидуалните потребности на хората с увреждания. От 1 януари 2019 година те ще получават месечна финансова подкрепа на база на линията на бедност, а не на база гарантиран минимален доход, както досега. Помощта ще се определя от степента и вида на увреждането, както и от потребностите. От 1 януари 2020 година ще се предоставят и медицински изделия. Въвежда се „квота на работната сила“ в публичната и в частната сфера. Квотният принцип ще се отнася за работодатели с персонал от 50 и повече работници и служители. Неспазването на квотните задължения ще води до изплащане на компенсации. Регламентира се нова форма на заетост – защитената заетост за хора с трайни и множество увреждания, осъществявана в центрове. Предвижда се разработване и изпълнение на Национална програма в подкрепа на работодателите. Предвидено е зачитане за осигурителен стаж при пенсиониране за времето, през което са полагани грижи за лице с трайно намалена работоспособност или степен на увреждане над 90%, както и за дете, което се нуждае постоянно от чужда помощ. Ще бъде създадена информационна система за хората с увреждания, която ще служи за наблюдение и анализ на социално-икономическия им статус. Регламентира се финансова подкрепа за национално представителните организации на и за хората с увреждания, осигурена под формата на субсидия от държавния бюджет. По закона ще се изискват около 332 милиона лева за следващата година. В сравнение с 2018 година ще бъдат необходими допълнително около 133 милиона лева. Социалният министър Бисер Петков заяви, че приемането на Закона за хората с увреждания е първата стъпка към положителната промяна, която те очакват. Министърът коментира, че в дискусията между двете четения недостатъците по законопроекта ще бъдат коригирани.  \r\nВ Закона за личната помощ се предлага хората с увреждания да избират асистентите си, да договарят условията и да прекратяват договорите с тях. Друго предложение е личната помощ да се предоставя въз основа на индивидуална оценка на потребностите. През юни първият вносител на законопроекта беше омбудсманът Мая Манолова. През юли той беше подкрепен и внесен и от „Воля“ и от БСП. Изрично се регламентират органите по предоставяне на лична помощ, ползвателите и доставчиците на лична помощ, както и изискванията за извършване на дейност като асистент. Предвиден е и контрол по прилагането му, както и регламентация на отчитането на изразходваните средства и подпомогнатите лица с увреждания. Ако законът се приеме, ще бъде необходим ресурс в размер на над 105 млн. лева.  \r\nВ дебата по законопроектите от БСП настояха ресорният вицепремиер Валери Симеонов да присъства на гласуването. Лидерът на левицата Корнелия Нинова заяви, че докато няма оставка на Валери Симеонов, няма да има консенсус за хората с увреждания. Според нея с протестите си майките на деца с увреждания са дали оценката си за управляващите. „Показахте унизително и нечовешко отношение към тези хора, а днес „се биете в гърдите“, че работите и търсите консенсус“, обяви тя. Вицепремиерът не дойде на гласуването.  \r\nВ отговор от ГЕРБ изтъкнаха, че БСП няма политически мотиви, затова минава към лични нападки, което е причината партията им да е в това състояние. „Нека политиката за хората с увреждания да не се прави от една политическа сила, а от 44-тото Народно събрание“, призова председателят на ПГ на ГЕРБ Цветан Цветанов. Той помоли БСП да престанат да внасят омраза и напрежение. Цветанов благодари за високата оценка на депутатите за усилията на социалното министерство и на работните групи. От полигона „Ново село“ край Сливен премиерът Бойко Борисов заяви, че правителството е изпълнило в пълен обем ангажиментите си към майките на деца с увреждания, които са в пъти повече, отколкото през управление на БСП.  \r\nСлед приемането на законите омбудсманът Мая Манолова заяви: „Ще се борим докрай законите за хората с увреждания да не бъдат „окастрени“ до степен, в която да не приличат на себе си“. Тя обърна внимание, че каузата за хората с увреждания е успяла да обедини партии от различни цветове. Омбудсманът определи приемането на двата закона като победа за всички хора с увреждания. От организацията на майки на деца с увреждания „Системата ни убива“, които присъстваха на гласуването, заявиха, че протестите им ще продължат, докато законите не се приемат окончателно.  \r\nОт няколко дни на общественото внимание е въпросът трябва ли ресорният вицепремиер, в случая Валери Симеонов, да оглави Националния съвет за интеграция на хората с увреждания. Пръв такава идея изказа социалният министър Бисер Петков на обсъждането на Закона за хората с увреждания във водещата социална комисия. След това депутатите от ДПС и БСП реагираха остро на идеята, определяйки я за неприемлива и скандална, с оглед на сегашната ситуация. Междувременно вицепремиерът Симеонов беше освободен от поста председател на Съвета по етническите въпроси. В петък от ПГ на ГЕРБ обявиха, че ще предложат социалният министър да продължи да оглавява Националния съвет за интеграция на хората с увреждания. Майките на деца с увреждания обявиха обаче, че държат Съветът да се ръководи от вицепремиер. \r\nБиляна ИВАНОВА", "date": "2018.10.27", "title": "Парламентът прие единодушно на първо четене законите за хората с увреждания и за личната помощ (ОБЗОР)"}
{"url": "http://www.focus-news.net/news/2018/10/27/2583218/predstoyashti-sabitiya-v-stranata-za-27-oktomvri-agentsiya-fokus.html", "text": "*** \r\nОт 10.30 часа в зала „София“ на Интерпред ще бъде открито второто издание на Експо „Моите пари“ 2018. \r\n*** \r\nОт 11.00 часа на бул. „Черни връх“ след традиционното съботно бягане на 5kmrun.bg в столичния Южен парк, което за втори път тази година ще е под мотото Run Green, участници в бягането и служители на ЧЕЗ в България ще засадят първите 10 дървета от предвидените за засаждане тази есен на територията на Западна България. \r\n*** \r\nОт 11.00 часа в местността Игликина поляна в Природен парк „Витоша“ ще бъдат открити обновените три площадки със съоръжения за хора с увреждания на опорно-двигателния апарат, изградени по проекта „Витоша – достъпна за всички“. Площадките са изградени изцяло с дарени средства в периода 2016 – 2018 г., събрани от DMS-и от граждани, от Фондация „София – Европейска столица на спорта 208“, както и с  провеждането на няколко кампании: „Избери, за да помогнеш!“, супермаратон и филм „Един ден на Витоша“ и „НДК-360-Европейска вечер на спорта“.  \r\n*** \r\nОт 11.30 часа пред сградата на Министерския съвет ще се проведе протест срещу увеличението на цените на горивата. \r\n*** \r\nОт 11.30 часа в Националния студентски дом ще се проведе арт- фестивал. \r\n*** \r\nОт 16.00 часа Софийската опера ще открие новия сезон 2018/2019 г. с операта „Янините девет братя“. \r\n*** \r\nОт 17.30 часа пред сградата на Министерския съвет ще се проведе протест на майките на деца с увреждания с  искане за оставката на вицепремиера Валери Симеонов. \r\n*** \r\nОт 19.00 часа в в Литературен клуб „Перото” ще се състои представянето на книгата на Венцеслав Константинов „Котката на Сократ”. \r\n*** \r\nОт 19.00 часа в кино „Люмиер Лидл” ще се проведе прожекция на филма „Милост”, част от програмата на фестивала So Independent. \r\n*** \r\nОт 19.30 часа в зала „България“ ще се състои концерт на  Смесения хор на БНР с диригент Любомира Александрова. \r\n*** \r\nОт 20.30 часа в зала „Арена Армеец“ в елиминационен двубой за правото да се борят за световната титла на Международна боксова федерация (IBF) срещу Антъни Джошуа, Кубрат Пулев ще се изправи срещу шампиона на Великобритания Хюи Фюри. \r\n*** \r\nОт 10.30 часа на сцена \"Амфитеатър\" ще започне празникът по повод на град Бобов дол. От 14.30 часа в сградата на общината ще се проведе тържествено заседание на Общински съвет \r\n*** \r\nСлед 10.30 часа в експоцентър „Флора“ с богата културна програма читалищата от общината ще представят дейността си в съботен фестивал.  \r\n*** \r\nОт 13.00 до 19.00 часа в ДКЦ I водещи специалисти от университетската спешна болница „Н. И. Пирогов“ ще извършат безвъзмездни профилактични прегледи на деца в Бургас . \r\n*** \r\nОт 10.30 часа на първия етаж в сградата на Варненския археологически музей ще бъде открита юбилейна изложба 30 години от морската експедиция „По пътя на спондилуса“ през 1988 г. \r\n***  \r\nОт 10.00 часа в парк „Дружба“ ще се проведат масови безплатни тренировки – Есен 2018.  \r\n***  \r\nОт 10.00 часа в Клуба на пенсионера ще се проведе Единадесети общински празник на художественото изкуство „Един завет“.  \r\n***  \r\nОт 11.00 часа в Читалище „Искра“ Театър „ВЕСЕЛ“ представя: „Браво, Франклин“ – детски куклен спектакъл.  \r\n***  \r\nОт  13.00 часа в пресклуба на БТА ще се състои пресконференция на Велизар Енчев – председател на „Българската пролет“ на тема : „Напускането на координатори и структури на НФСБ и „Атака“ в Северна България и присъединяването им към Движение за радикална промяна „Българската пролет“.   \r\n*** \r\nОт 15.00 часа в  Регионалния пресклуб на БТА, Задругата за чиста храна ще представи националната кампания „Аз живея”, насочена към ученици и млади хора. В рамките на кампания е издадена книжка – ежедневник, която се разпространява в училищата и в големите вериги – книжарници. Ще бъде оповестена и инициативата за създаване на мрежа от доброволци, наречени здравотворци .  \r\n***  \r\nОт 16.30 часа в мемориалния комплекс ще се проведе упокойна молитва по повод 190 г. от рождението на отец Матей Преображенски.  \r\n***  \r\nОт 17.00 часа в Читалище „Нива–1898“  Юбилейно тържество по случай 120г. на НЧ „Нива-1898“. \r\n***  \r\nОт 18.00 часа в Читалище „Наука-1870“ ще се проведе концерт по повод 190 г. от рождението на отец Матей Преображенски.  \r\n*** \r\nОт 10.00 часа ще се проведе възстановка „Пърлене на прасе над трап“ в Касапския кът, част от Празника на еленския бут. \r\n*** \r\nОт 11.00 часа ще започне програмата по по повод Празника на зелето и честванията на 120 години от основаването на НЧ „Христо Ботев – 1898 г.“. \r\n*** \r\nОт 11.00 часа на площад „20 - ги април“ ще се проведе 32-рото издание на Празника на картофите, плодородието и земеделските производители. \r\n*** \r\nОт 17.00 часа на язовир „Долна вода“ ще се проведе традиционния риболовен турнир на плувка за представители на медиите в България, за купата на НЛРС-СЛРБ. \r\n*** \r\nОт 12.00 часа на площад „Месамбрия“ децата от ООШИ – Несебър ще изнесат концерт в рамките на фестивала „Есенни пасажи“. От 13.00 часа ще започне демонстрация  на  приготвяне на рибни деликатеси от Георги Иванов – шеф-готвач и експерт в приготвянето на рибни гозби и  специалитети. \r\n*** \r\nОт 11.00 часа в Петрич ще се проведе Открит урок на тема „Моят любим град в миналото и сега“.  \r\n*** \r\nОт 12.00 часа председателят на ПГ на ГЕРБ и зам.-председател на партията Цветан Цветанов ще участва в церемонията по стартиране на строителството на новия градски парк в Петрич. \r\n*** \r\nОт 10.00 часа ще се проведе възпоменателно събитие по случай 90 години от откриването на закритата жп линия Пазарджик – Варвара.  \r\n*** \r\nОт 15.00 часа на битовия пазар при парк „Стадиона“ в Пазарджик ще започне протест на граждани срещу високите цени на горивата. Протестиращите планират да блокират основни кръстовища и бензиностанции.  \r\n***   \r\nОт 10.00 часа в Аудиторния комплекс на Медицинския университет ще се проведе национална среща на съдебните лекари, на която ще се обсъдят бъдещи протестни действия. \r\n*** \r\nОт 10.30 часа в Дом на писателите поетът, есеистът и историкът Йордан Велчев ще е четвъртият поред гост на Съботните писателски матинета. \r\n*** \r\nОт 11.00 часа  в сградата на Регионална библиотека „Любен Каравелов“ – Русе ще бъде открита изложбата „Книжовността – обединител на народите“.  \r\n*** \r\nОт 09.00 часа в парк хотел „Пирин“ ще се проведе осмият университет на Старейшини ГЕРБ „Успешното европредседателство на България и новите предизвикателства пред ЕС“.  \r\n*** \r\nОбщина Свищов и сдружение „33-ти пехотен Свищовски полк“ ще отбележат 100 години от славната победа при Дойран. Тържествата по повод годишнината ще се проведат в конферентната зала на хотел „Калето“. Събитията ще започнат в 13.00 часа с представяне на сдружение „33-ти пехотен Свищовски полк“ пред свищовската общественост и обръщение от представители на местната власт. \r\n*** \r\nОт 11.00 часа в зала №2 в Родопски драматичен театър „Николай Хайтов“ – Смолян ще се проведе образователно-развлекателен спектакъл – игра  „Еко карнавал“ за деца. \r\n*** \r\nОт 10.00 часа в село Смилян за 16-и път ще се проведе Празникът на смилянския фасул. \r\n*** \r\nОт 11.00 часа в Парк Мол Стара Загора ще се състои детски спортен празник.  \r\n*** \r\nОт 10.00 часа в НЧ „Св. Климент Охридски“ ще се проведе второто издание Националният конкурс „ Млад краевед - родоизследовател“. \r\n*** \r\nОт 11.00 часа в Драматичния театър ще се проведе  национално честване на 85 г. от създаването на Тракийски женски съюз. \r\n*** \r\nОт 11.00 часа в салона на НЧ „Пробуда“ – 1928 г. ще бъде отбелязан 90-годишният юбилей на  \r\nчиталището и празник на селото. \r\n*** \r\nОт 16.00 часа ще бъде отбелязан Димитровден и празника на селото. \r\n***   \r\nОт 11.30 часа в Общинския младежкия дом ще се състои официалното откриване на конкурса „Съзвездие“ 2018 г., а церемонията по награждаването на лауреатите е в неделя от 19.00 часа.", "date": "2018.10.27", "title": "Предстоящи събития в страната за 27 октомври (Агенция „Фокус“)"}
{"url": "http://www.focus-news.net/news/2018/10/27/2583221/gd-granichna-politsiya-intenziven-e-trafikat-na-granichnite-punktove-kapitan-andreevo-dunav-most-ruse-i-dunav-most-vidin-na-izhod-za-tovarni-avtomobili.html", "text": "Интензивен е трафикът на граничните пунктове „Капитан Андреево“ „Дунав мост“-Русе и „Дунав мост“-Видин на изход за товарни автомобили. Това съобщиха от  пресцентъра на ГД „Гранична полиция“.  На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.10.27", "title": "ГД „Гранична полиция“: Интензивен е трафикът на граничните пунктове „Капитан Андреево“ „Дунав мост“-Русе и „Дунав мост“-Видин на изход за товарни автомобили"}
{"url": "http://www.focus-news.net/news/2018/10/27/2583220/nimh-zatoplyaneto-shte-prodalzhi-i-maksimalnite-temperaturi-shte-badat-mezhdu-21-i-26-v-sofiya-okolo-23.html", "text": "Днес ще бъде слънчево с разкъсана висока облачност. В сутрешните часове над северозападните райони ще има ниска облачност. Ще духа слаб до умерен вятър от юг-югозапад. Затоплянето ще продължи и максималните температури ще бъдат между 21° и 26°, в София около 23°.Атмосферното налягане е близко до средното за месеца и ще остане почти без промяна.Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\nПо Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 20-23°. Температурата на морската вода ще е 17-18°. Вълнението на морето ще бъде 1-2 бала. \r\nВ планините ще бъде предимно слънчево. Ще духа умерен, временно силен вятър от запад-югозапад. Максималната температура на височина 1200 метра ще бъде около 16°, на 2000 метра – около 9°.", "date": "2018.10.27", "title": "НИМХ: Затоплянето ще продължи и максималните температури ще бъдат между 21° и 26°, в София - около 23°"}
{"url": "http://www.focus-news.net/news/2018/10/27/2583213/", "text": "Журналист на Die Welt нарече ученията на НАТО в Норвегия „безсмислени“, предава  РИА Новости . \r\nНикой в НАТО, освен в Полша и в балтийските страни, не вижда признаци, че Москва планира \"неядрена атака\", което повдига въпроса колко \"безсмислено\" е учението „Единен Тризъбец“, пише журналистът от германския вестник Die Welt Кристоф Шилц. \r\nВ НАТО има сериозни разногласия по отношение на Русия, доколкото в алианса липсва ясна стратегия и освен Полша и балтийските държави никой от партньорите на НАТО \"не вижда никакви признаци, че Москва планира неядрена атака\", каза авторът на статията. \r\nАлиансът смята, че \"много по-вероятно\" е заплахата от така наречената хибридна война, като се използват \"кибероръжия, дезинформация и подстрекатели\", посочва Шилц. \r\n\"Е, защо тогава е цялото това „безсмислие“ в Норвегия с участието на 50 хиляди войници и 10 хиляди единици оборудване?\" - пита авторът. \r\nНАТО разбира, че \"в случай на опасност от истински конфликт, възможностите ще бъдат ограничени\", заяви журналистът.  Юлиян Марков", "date": "2018.10.27", "title": "РИА Новости: Журналист на Die Welt нарече ученията на НАТО в Норвегия „безсмислени“"}
{"url": "http://www.focus-news.net/news/2018/10/27/2583219/aktualna-patna-obstanovka.html", "text": "Информация за състоянието на републиканските пътища за 27 октомври, предоставена от  Агенция „Пътна инфраструктура“ . Метеорологична обстановка: \r\nПрез нощта над страната ще е предимно ясно. На 27.10.2018 г. ще е предимно слънчево с разкъсана висока облачност. Ще духа слаб до умерен вятър от юг-югозапад. Затоплянето ще продължи. Минималните температури ще са от 4° до 9°, а максималните ще са между 21° и 26°. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока Бургас. От 10:00 ч. на 26.10.2018 г. /петък/ до 10:00 ч. на 27.10.2018 г. /събота/ движението се извършва в две ленти посока Бургас и една в посока София. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ Тракия от км 86+664 до км 91+684 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nВременно движението по АМ Тракия при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nДвижението по АМ Тракия при км 173+500 в посока Бургас се осъществява с повишено внимание поради изграждане на крайпътна връзка. Срок до 31.10.2018 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт Монтана: \r\nДвижението по път I-1/Е-79/ Белотинци – Долна Вереница в участъка от км 75+000 до км 99+000 се осъществява в една лента поради извършване на строително монтажни дейности. е регулирано с пътни знаци и сигналисти на място. Срок до 29.10.2018 г.  \r\nДвижението по І-1/Е79/ Монтана – Трифоново в участъка на обход Монтана от км 108+000 до км 111+000 се осъществява в една лента и ограничение на скоростта до 50 км/ч поради извършване на ремонтни дейности по мостовите съоръжения. Срок до 29.10.2018 г. \r\nОбласт София:  \r\nДвижението в участъка от км 278+566 до км 279+170 в района на Владая се осъществява поетапно в две от трите ленти поради ремонтни дейности. Срок до 01.11.2018 г.; \r\nДвижението в участъка от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 10.11.2018 г.; \r\nДвижението по път I-1 София – Перник при Владая от км 281+100 /гара Владая/ до км 282+000 /разклон Горно Драгичево/ се осъществява двупосочно в две ленти поради поетапно затваряне на една от пътните ленти, във връзка с превантивен ремонт на цитирания участък. Срок 29.10.2018 г. \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Габрово: \r\nДвижението в участъка от км 69+833 до км 101+565 се осъществява в една лента поради подмяна на увредени при ПТП ограничителни системи. Участъкът е сигнализиран с пътни знаци. Срок до 28.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 25+000 до км 44+660 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 31.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Габрово: \r\nДвижението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 31.10.2018 г. \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 05.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 31.10.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•\tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•\tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-357: Движението по път III-357 разклон гр.Априлци – разклон с. Дебнево от км 11+800 до км 12+000 се осъществява в една лента поради ремонтни дейности по асфалтовата настилката. Водачите да се движат с повишено внимание и съобразена скорост. Срок до 29.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-401: Движението по път III-401 Ловеч – Кормянско от км 25+300 до км 46+170 се извършва с повишено внимание поради частични ремонти на асфалтовата настилка. Срок до 27.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Срок до 31.11.2018 г. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно; \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента поради извършване на частични ремонтни дейности на асфалтовата настилка. Движението се регулирана с пътни знаци и сигналисти. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 05.11.2018 г. \r\nПът III-102: Движението по път IІІ-102 Горно Церовене – Монтана в участъка от км 76+600 до км 80+500 се осъществява в една лента с повишено внимание поради строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 31.10.2018 г. \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 28.10.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.; \r\nПът ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив)  се извършва с повишено внимание съобразно въведената временна организация на движение при извършване на строителна дейности Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-62: Движението по път II-62 Самоков – Клисура от км 59+200 до км 79+000 се осъществява с повишено внимание поради ремонтни дейности по пътната настилка. Срок 01.11.2018 г. \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 02.11.2018 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 29.10.2018 г.; \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 31.10.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.27", "title": "Актуална пътна обстановка"}
{"url": "http://www.focus-news.net/news/2018/10/27/2583215/ria-novosti-izraelskata-aviatsiya-e-udarila-okolo-80-tseli-v-ivitsata-gaza.html", "text": "Израелската авиация е ударила около 80 цели в Ивицата Газа, предава  РИА Новости . \r\nИзраелската авиация е бомбардирала около 80 цели в ивицата Газа, като е използвала десетки самолети, хеликоптери и безпилотни летателни апарати в отговор на ракетни атаки на палестинските бойци, съобщиха от пресслужбата на армията. \r\nВоенните съобщиха, че операцията е приключила наскоро. Атакуваните обекти, според техните данни, принадлежат на управляващото движение „Хамас“ в анклава. \r\n\"В отговор на действията на\" Хамас \"десетки бойни самолети, атакуващи хеликоптери и други летателни средства на Израелските отбранителни сили стартираха мащабни нощни удари на приблизително 80 цели на \" Хамас \"в ивицата Газа\", се казва в доклада. \r\nСред атакуваните обекти военните удариха две работилници за оръжие, пет бази на бунтовниците, тренировъчен лагер, вход към подземен тунел и наблюдателен пункт. \r\nИзраелската армия твърди, че през нощта са засекли около 30 ракети или снаряди от Ивицата Газа и са прихванали десет от тях.  Юлиян Марков", "date": "2018.10.27", "title": "РИА Новости: Израелската авиация е ударила около 80 цели в Ивицата Газа"}
{"url": "http://www.focus-news.net/news/2018/10/27/2583224/api-zapochva-remontat-na-oshte-900-m-ot-pat-i-1-ot-gara-vladaya-do-razklona-za-gorno-dragichevo-trafikat-po-patya-sofiya-pernik-ne-se-ogranichava.html", "text": "От 14.00 часа започва ремонтът на още 900 метра от път I-1 София - Перник. Това съобщиха от пресцентъра на  Агенция \"Пътна инфраструктура\" . Това е отсечката от гара Владая до разклона за Горно Драгичево (от км 281+100 до км 282). От четвъртък - 25 октомври, се ремонтират 600 м, в участъка от четирилентовото платно при местността Черния кос до входа на с. Владая (от км 278+556 до км 279+170). Общо по двата участъка ще се обновят 1,5 км от пътя.  \r\nВ събота и неделя ще има по една лента във всяка посока на движение в участъка от гара Владая до разклона за Горно Драгичево. От понеделник - 29 октомври, до 1 ноември (четвъртък) трафикът ще се осъществява двупосочно в едно платно и ще се регулира със светофарна уредба.  \r\nПо една лента за движение във всяка посока има в момента и в участъка от четирилентовото платно при местността Черния кос до входа на с. Владая. \r\nОт 21 часа на 2 ноември до 5 часа сутринта на 3 ноември и в двата участъка ще се работи през нощта и тогава ще бъде изцяло ограничено движението по път I-1 София - Перник. Трафикът ще бъде насочен по АМ „Люлин“. Пътноподдържащото дружество е максимално мобилизирано да завърши ремонта колкото се може по-бързо, за да не се затруднява трафикът през Владая. \r\nАгенция „Пътна инфраструктура“ се извинява на шофьорите за причиненото неудобство, но извършваните ремонтни дейности са необходими за безопасността на движението при предстоящата зима.", "date": "2018.10.27", "title": "АПИ: Започва ремонтът на още 900 м от път I-1 от гара Владая до разклона за Горно Драгичево, трафикът по пътя София-Перник не се ограничава"}
{"url": "http://www.focus-news.net/news/2018/10/27/2583223/predsedatelyat-na-pg-na-gerb-tsvetan-tsvetanov-shte-uchastva-v-osmiya-universitet-na-stareyshini-gerb-v-sandanski.html", "text": "Председателят на ПГ на ГЕРБ и зам.-председател на партията Цветан Цветанов ще участва в осмия университет на Старейшини ГЕРБ „Успешното европредседателство на България и новите предизвикателства пред ЕС“, съобщиха от пресцентъра на  ПП ГЕРБ . Форумът ще се проведе в парк хотел „Пирин“ в гр. Сандански, като негови организатори са съвместно „Сдружение граждани за европейско развитие на България“, Фондация „Ханс Зайдел“ и СГЕРБ. \r\nКонференцията ще бъде открита в 9.00 от председателя на СГЕРБ и вицепрезидент на Европейския съюз на гражданите-сеньори към ЕНП Николай Андреев, народния представител от ГЕРБ-Благоевград и областен координатор на партията Даниела Савеклиева, представителя на Фондация „Ханс Зайдел“ за България Богдан Мирчев и президента на Европейския съюз на гражданите – сеньори към ЕНП Ан Херманс. \r\nГост-лектори на форума ще бъдат министърът на Българското председателство на Съвета на ЕС Лиляна Павлова, министърът на транспорта Росен Желязков, министърът на енергетиката Теменужка Петкова, зам.-министърът на външните работи и председател на Младежи ГЕРБ Георг Георгиев, евродепутатите Андрей Ковачев, Андрей Новаков, Емил Радев и Владимир Уручев, председателят на Комисията по отбрана ген. Константин Попов и председателят на Комисията за контрол над службите за сигурност Димитър Лазаров. В рамките на събитието лекция на тема „Цифровата икономика като един от приоритетите на ЕС – актуално състояние и перспективи“ ще изнесе и българският еврокомисар по цифровата икономика и общество Мария Габриел.", "date": "2018.10.27", "title": "Председателят на ПГ на ГЕРБ Цветан Цветанов ще участва в осмия университет на Старейшини ГЕРБ в Сандански"}
{"url": "http://www.focus-news.net/news/2018/10/27/2583227/the-washington-post-donald-tramp-gotvi-seriozni-strategicheski-problemi-za-severna-koreya-i-kitay.html", "text": "Доналд Тръмп готви сериозни стратегически проблеми за Северна Корея и Китай, пише журналиста Марк Тиесен в авторитетния американски вестник  The Washington Post . \r\nОбявявайки намерението си да напусне Договора за премахване на ракетите със среден и по-малък обсег (ДРСМО)от 1987 г., американският президент Доналд Тръмп отбеляза нарушенията на Русия и факта, че това споразумение не ограничава развитието на Китай, който има най-голямата програма за развитие на балистични ракети в света. Въпреки това истинската причина за оттеглянето на Тръмп от ДРСМО може да бъде различна. Решението на американския президент е ясно послание за Северна Корея, което показва, че ако Пхенян се откаже от денуклеаризацията, тогава изолираната страна  може да бъде обкръжена от американски ракети с малък и среден диапазон. Белият дом посочи на Пхенян, че може да има допълнителна възможност да нанесе удар в Северна Корея без предупреждение, пише Марк Тиесен. \r\nРазгръщането на американски ракети по време на Студената война доведе до протести в цяла Европа, но също така оказа сериозен натиск върху Москва, полагайки основите на редица дипломатически успехи в областта на контрола върху въоръженията, включително в Договора за ЕС. \r\nИзявлението на Вашингтон за излизане от ДРСМО може да окаже подобен натиск върху Пхенян. ДРСМО забранява използването на конвенционални и наземни ядрени ракети, чийто диапазон варира от 500 до 5 500 километра. Освободени от ограниченията, предвидени в Договора, Съединените щати ще могат да разгръщат стотици конвенционални ракети с малък и среден обсег в базите си в Азия, включително остров Гуам, разположен на 3 400 километра от Северна Корея, и бази в Япония,на  стотици километри от територията на КНДР. Съединените щати вече няма да трябва да изпращат самолетоносачи до Корейския полуостров. Разгръщането на ракети със среден обсег в региона би позволило на Вашингтон винаги да държи Пхенян на мушка. \r\nПхенян, разбира се, не иска Съединените щати да разположат своите ракети точно до него. Китай също не би се радвал на подобен сценарий, тъй като знае, че разполагането на американски ракети в региона ще доведе до възстановяването на превъзходството на САЩ в Тихия океан. Според бившия ръководител на американското Тихоокеанско командване, адмирал Хари Харис, Китай има \"най-големия и най-разнообразен ракетен арсенал в света\", като 95% от ракетния арсенал на КНР не е в съответствие с ДРСМО, ако Пекин подпише договора. Фактът, че в Китай има ракети, с които Съединените щати не разполагат, поставя Вашингтон в неблагоприятно положение в случай на военен конфликт с Пекин. Както отбеляза Дан Блументал, експерт от Американския институт за предприемачество, единственият отговор на Вашингтон в случай на конфликт с Пекин би бил стартирането на междуконтинентални балистични ракети, но това е неприемлива възможност. Оттеглянето на САЩ от договора ще позволи на Вашингтон да разгърне конвенционални наземни ракетни системи в Гуам и Япония, като разшири възможностите на САЩ за ограничаване на агресията на Китай.  Юлиян Марков", "date": "2018.10.27", "title": "The Washington Post: Доналд Тръмп готви сериозни стратегически проблеми за Северна Корея и Китай"}
{"url": "http://www.focus-news.net/news/2018/10/27/2583225/bdzh-preminavaneto-ot-lyatno-kam-zimno-chasovo-vreme-shte-zasegne-13-patnicheski-vlaka-v-noshtta-mezhdu-27-i-28-oktomvri.html", "text": "Предстоящата смяна на часовото време, в нощта срещу неделя, ще наложи промени във времепътуването на 13 пътнически влака. Това съобщиха от пресцентъра на  БДЖ . При преминаването от лятно към зимно часово време е необходимо някои пътнически влакове да престоят в различни железопътни гари в нощта между 27 октомври 2018 г. и 28 октомври 2018 г. Това се налага, за да не бъде нарушен Графикът за движение на влаковете.  \r\nВ железопътните превози е наложена обичайната практика, влаковете да спрат в първата железопътна гара по маршрута си при наближаване на 04.00 часа и да изчакат 60 минути. (Например, ако влакът по разписание трябва да тръгне от дадена гара по маршрута в 05.00 часа, пътниците го очакват съответно в този час, така че той няма как да мине с един час по-рано и затова изчаква). По този начин не се нарушава Графикът за движение на влаковете и се избягва по-ранно от обявеното им преминаване през съответните гари. \r\nПреминаването от лятно към зимно часово време тази година ще засегне следните влакове с изчакване в най-близката жп гара, които са: \r\n- Международният бърз влак №492, пътуващ по маршрута Истанбул - София ще престои в гара Свиленград; \r\n- Бързият влак №2626, пътуващ по маршрута Варна - София (през Горна Оряховица) ще престои в гара Роман; \r\n- Бързият влак №2627, пътуващ по маршрута София - Варна (през Горна Оряховица) ще престои в гара Търговище; \r\n- Бързият влак №3636, пътуващ по маршрута Варна - София (през Карлово) ще престои в гара Стряма; \r\n- Бързият влак №3637, пътуващ по маршрута София – Варна (през Карлово) ще престои в гара Сливен; \r\n- Бързият влак №8626, пътуващ по маршрута Бургас – София (през Пловдив) ще престои в гара Белово; \r\n- Бързият влак №8627, пътуващ по маршрута София – Бургас (през Пловдив) ще престои в гара Коньово; \r\n- Бързият влак №8636, пътуващ по маршрута Варна – Пловдив ще престои в гара Чирпан; \r\n- Бързият влак №8637, пътуващ по маршрута Пловдив – Варна ще престои в гара Търнак; \r\n- Бързият влак №9647, пътуващ по маршрута София – Силистра ще престои в гара Разград; \r\n- Пътническият влак №16101, пътуващ по маршрута Септември – Велинград ще престои в гара Велинград; \r\n- Пътническият влак №30151, пътуващ по маршрута Карнобат – Варна ще престои в гара Завет; \r\n- Крайградският пътнически влак №20200, пътуващ по маршрута Мездра – София ще престои в гара Лакатник; \r\nПодробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2018.10.27", "title": "БДЖ: Преминаването от лятно към зимно часово време ще засегне 13 пътнически влака в нощта между 27 и 28 октомври"}
{"url": "http://www.focus-news.net/news/2018/10/27/2583222/reuters-godenitsata-na-dzhamal-hashogi-otkloni-pokanata-da-poseti-beliya-dom.html", "text": "Годеницата на Джамал Хашоги  Хатидже Чингиз отклони поканата да посети Белия дом по телевизия Haberturk,цитирана от  Reuters . \r\nПричината за този отказ е нежеланието ѝ да повлияе на обществото и на подобряването на общественото мнение по отношение на Тръмп. Тя заяви, че няма да посети Белия дом, докато САЩ не започнат да полагат всички усилия, за да получат честен резултат от разследването на убийството на нейния годеник. \r\nХатидже Чингиз отбеляза, че е била много притеснена, когато силите за сигурност на генералното консулство на Саудитска Арабия не са я пуснали с журналиста. В същото време жената казала, че когато са посетили  за първи път генералното консулство на 28 септември, Хашоги се е тревожел преди посещението, но тогава \"те се отнесли много добре и любезно\".  Юлиян Марков", "date": "2018.10.27", "title": "Reuters:  Годеницата на Джамал Хашоги отклони поканата да посети Белия дом"}
{"url": "http://www.focus-news.net/news/2018/10/27/2583226/ekspo-moite-pari-shte-se-provede-v-konferentniya-tsentar-interpred-pod-nadslov-razkodiray-tvoite-finansi-a-seminarnata-mu-programa-shte-bade-izlachvana-onlayn.html", "text": "Експо „Моите пари“ 2018 ще се проведе на 27 и 28 октомври в конферентен център Интерпред под надслов „Разкодирай твоите финанси“ и ще събере на едно място водещи специалисти от финансовия сектор в България на едно място. Това съобщиха  организаторите на събитието . Входът ще бъде свободен. Събитието ще даде отговори на въпросите - кога е подходящият момент да започнем да инвестираме, какви са особеностите на общото застраховане и какво трябва да знаем за пенсионното осигуряване? Разумното и ефективно лично финансово планиране е тема, която вълнува все повече хора в днешно време.  \r\nПървият ден от семинарната програма на Експо „Моите пари“ ще започне с лекция на Деян Василев, управител на финансовия портал MoitePari.bg, на тема „Как да изготвим и следваме личен финансов план“. Това въведение ще бъде последвано от подробна информация относно разликите между пасивното и активното инвестиране, представена от Цветослав Цачев, главен инвестиционен консултант в ЕЛАНА Трейдинг.   \r\nВторият тематичен панел е посветен на особеностите на общото застраховане и в частност – защо е необходима застраховката „Имот“, кои са съвременните методи за застраховка на автомобил и какво трябва да знаем за здравното застраховане. Следобедната програма на първия ден от Експо „Моите пари“ ще започне с панел „Финансова грамотност за напреднали“, в рамките на който Десислава Николова, старши финансов експерт в MoitePari.bg, ще ни обясни какво е УПФ (Универсален пенсионен фонд). Малко по-късно Стоил Петров от Warning Trading ще ни съветва как да се предпазим от измами при инвестиране. \r\nСеминарната програма през първия ден ще завърши с панела „Дългосрочни спестявания и инвестиции“, участие в който ще вземат Георги Георгиев, портфейлен мениджър в Карол Капитал Мениджмънт, Рада Златкова, мениджър „Инвестиционни продукти“ в Сосиете Женерал Експресбанк, Георги Георгиев, портфейлен мениджър в Карол Капитал Мениджмънт, и Владимир Ралчев, ръководител отдел „Стратегическо и търговско развитие“ в Сожелайф България. Те ще ни представят предимствата на инвестирането на вноски, инвестиционните продукти като алтернатива за нашите спестявания и животозастраховането с възможност за допълнителна доходност. \r\nФинансовата грамотност на децата е сред водещите акценти в програмата на Експо „Моите пари“ 2018 и през втория ден от програмата организаторите са отделили специално внимание именно на изграждането на трайни знания и умения за управление на личните финанси у децата. От 10.30 ще започне финансовата работилница за деца „На заем или не“, водена от Росица Вартоник, изпълнителен директор и основател на Фондация „Инициатива за финансова грамотност“. След нея програмата ще продължи с разговор на тема как да отгледаме финансово грамотни деца, в който акцентът ще се постави върху превръщането на теорията в устойчиви поведенчески модели. \r\nПрограмата от втория ден на Експо „Моите пари“ 2018 включва полезна информация относно причините и възможните решение на свръхзадлъжнялостта и често срещаните грешки при управлението на личните финанси. Темите ще бъдат представени от Александър Грилихес, изпълнителен директор на Фронтекс Интернешънъл, и Катя Миленова, финансов консултант в MoitePari Consult. Особено внимание ще се обърне и на възможностите и предизвикателствата при инвестирането в акции – Васил Големански, заместник-председател на Съвета на директорите на Българската фондова борса, ще представи възможностите за инвестиране на Българската фондова борса, а Даниел Дончев, ръководител „Инвестиционни стратегии“ в Карол Капитал Мениджмънт ще посочи предимствата на секторното инвестиране. \r\nСледобедната програма включва панелна дискусия на тема дългосрочното инвестиране в имоти и как да изтеглим подходящия  за нас жилищен кредит, участие в която ще вземат Йордан Йорданов от „Нов Дом 1“ и Петър Илиев, оперативен директор на Creditland. След това програмата ще продължи с панел, посветен на алтернативните начини на инвестиране, а Стойчо Недев от Vivainvest ще запознае посетителите с най-новите възможности за P2P инвестиране. \r\nИ през двата дни на Експо „Моите пари“ на разположение на посетителите ще бъдат щандовете на водещи финансови институции и консултанти от сферата на инвестициите, застраховането и др., като специален акцент на събитието и тази година ще бъде участието с щанд на Централния депозитар – всеки заинтересован ще може да получи безплатна справка за партидите с акции, придобити с бонове от масовата приватизация от 1997 г. \r\nСеминарната програма на Експо „Моите пари“ 2018 ще бъде излъчвана и онлайн във Фейсбук страницата на MoitePari.bg, като по този начин всеки ще има възможност да получи полезни съвети относно личното финансово планиране и най-новите тенденции на финансовия пазар.", "date": "2018.10.27", "title": "Експо „Моите пари“ ще се проведе в конферентния център „Интерпред“, а семинарната му програма ще бъде излъчвана онлайн"}
{"url": "http://www.focus-news.net/news/2018/10/27/2583206/kmetat-na-gostivar-aliansat-na-albantsite-v-makedoniya-nyama-da-postavi-pod-uslovie-konstitutsionnite-promeni.html", "text": "Алиансът на албанците в Македония няма да постави под условие конституционните промени, заяви кметът на Гостивар Арбен Таравари по македонският телевизионен канал  “Телма“ . \r\n\"Сега имаме добра възможност да приключим някои проблеми. Нашите изменения ще бъдат за преамбюла и за използването на албанския език \", каза кметът на Гостивар Арбен Таравари. \r\n\"Албанският език не трябва да бъде различен от македонския,  т.е. отново в духа на Рамковото споразумение. И в преамбюла следва да се включи рамковото споразумение. Минирането на процеса е искането за амнистия, а не нашите изисквания. Не е табу да казваме, че албанският език е конституционна категория. Също така ще опитаме да убедим депутатите от СДСМ И ДСИ. Няма да искаме, но ще убедим Парламента да убеди депутатите. Никога не сме поставяли условия. Смятаме, че това е моментът, в който можем да убедим законодателите да направят тези промени. През 2016 г. Зоран Заев обеща, че албанският език ще бъде конституционна категория и получи повече албански гласове от нас. Мисля, че СДСМ и ДСИ ще имат добрата воля да приемат нашите изменения \", каза Таравари. \r\n„Ние абсолютно не минираме споразумението с Преспа. Минирането е амнистия за събитията от 27 април. \" \r\n\"Не поставяме под условие гласовете на нашите депутати в подкрепа на споразумението от Преспа\"  Юлиян Марков", "date": "2018.10.27", "title": "Кметът на Гостивар:  Алиансът на албанците в Македония няма да постави под условие конституционните промени"}
{"url": "http://www.focus-news.net/news/2018/10/27/2583234/denyat-27-oktomvri-v-balgarskata-istoriya.html", "text": "Денят 27 октомври: Празник на град Бобов дол и на селата Акациево, Буря, Горан и Добролево. \r\nНа този ден през 1912 г. по време на Балканската война (1912-1913 г.) 7-а Рилска дивизия стига до Солун и на 28 октомври същия месец две нейни дружини (включващи князете Борис Търновски и Кирил Преславски) влизат в града. По-рано същия ден в града влизат и гръцки части. На 29 октомври двете армии правят поотделно своите военни паради в центъра на Солун, салютирани от руския броненосец \"Олег\". Между 1 и 15 ноември частите на 7-а Рилска дивизия са пренесени с гръцки кораби в Дедеагач, но една дружина остава в Солун. Учредителен конгрес на казионната синдикална централа Български работнически съюз е проведен на 27 октомври 1935 г. \r\nПрез 1946 г. са произведени избори за VI-то Велико народно събрание, което трябва да изработи новата конституция на страната. Отечественофронтовските партии участват с обща платформа, но с отделни партийни листи. Гласуват 94,18% от всички гласоподаватели. От тях за ОФ са 70,10% (366 депутати, от които 275 комунисти), а 28,35% (99 депутати) - за опозицията. На този ден през 1994 г. в Пловдив е учредена Нова радикална партия, в която влизат бивши членове на Радикалдемократическата партия. Партията е регистрирана през март 1995 г. Пръв неин председател става Петър Атанасов. \r\nНа 27 октомври 1996 г. се произвеждат избори за президент и вицепрезидент на България, спечелени на втория тур (3 ноември) от кандидатите на Обединените демократични сили Петър Стоянов и Тодор Кавалджиев (60,27 %) срещу Иван Маразов и Ирина Бокова (39,73 %). \r\n2013 г.  \r\nАнтония Първанова е избрана за нов лидер на НДСВ. Тя печели лидерския пост при първото гласуване на извънредния конгрес на партията. \r\n2003 г.  \r\nС указ на президента Георги Първанов, проф. Иван Славков получава орден \"Стара планина\" за изключителния му принос за развитието на физическата култура и спорта и по повод 80-годишнината от създаването на БОК \r\n1996 г.  \r\nПроизвеждат се избори за президент и вицепрезидент на България, спечелени на втория тур (3 ноември) от кандидатите на Обединените демократични сили Петър Стоянов и Тодор Кавалджиев (60,27 %) срещу Иван Маразов и Ирина Бокова (39,73 %). \r\n1994 г.  \r\nВ Пловдив е учредена Нова радикална партия, в която влизат бивши членове на Радикалдемократическата партия. Партията е регистрирана през март 1995 г. Пръв неин председател става Петър Атанасов. \r\n1991 г.  \r\nУмира Лада Анто Бояджиева - българска режисьорка. \r\n1979 г. \r\nВ България на официално посещение пристига министъра на външните работи на Гърция Георгиос Ралис. \r\n1946 г. \r\nПроизведени са избори за VI-то Велико народно събрание, което трябва да изработи новата конституция на страната. Отечественофронтовските партии участват с обща платформа, но с отделни партийни листи. Гласуват 94,18% от всички гласоподаватели. От тях за ОФ са 70,10% (366 депутати, от които 275 комунисти), а 28,35% (99 депутати) - за опозицията. \r\n1935 г. \r\nПроведен е Учредителен конгрес на казионната синдикална централа Български работнически съюз. \r\n1921 г. \r\nДейци на Обединената народнопрогресивна партия основават дружество \"Стопанско развитие\". Председател на управителния съвет става Георги Губиделников. Основната цел на дружеството е издръжка на органа на Народния сговор в. \"Слово\". \r\n1915 г. \r\nВ София заема позиция първата противовъздушна батарея в българската армия. \r\n1912 г. \r\nПо време на Балканската война (1912-1913 г.) 7-а Рилска дивизия стига до Солун и на 28 октомври същия месец две нейни дружини (включващи князете Борис Търновски и Кирил Преславски) влизат в града. По-рано същия ден в града влизат и гръцки части. На 29 октомври двете армии правят поотделно своите военни паради в центъра на Солун, салютирани от руския броненосец \"Олег\". Между 1 и 15 ноември частите на 7-а Рилска дивизия са пренесени с гръцки кораби в Дедеагач, но една дружина остава в Солун.  \r\nг. \r\n1889 г. \r\nВ София се провежда общ събор на евангелските църкви от районите на Самоковската и Пловдивската мисия, който учредява Съюз на евангелските църкви в България. На тази дата са родени :  \r\n1923 г. \r\nРоден е Пeтко Енев Бончев - български художник, архитект и скулптор. \r\n1897 г. \r\nРоден е полковник Стефан Недев, началник РО-щаба на армията, командир на 14-а пехотна вардарска дивизия (16.7.1944 -13.9.1944). \r\n1895 г. \r\nРоден е полковник Страшимир Велчев, командир на 16-а пехотна беломорска дивизия (22.11.1943 - 6.7.1944), командир на 4-а пехотна преславска дивизия (6.7.1944 -14.9.1944). \r\n1878 г. \r\nРоден е Стамен Григоров - български лекар и микробиолог. Следва естествени науки в Монпелие (Франция); завършва медицина в Женева (при бактериолога проф. Масол, 1905 г.). Изследва микрофлората на българското кисело мляко и открива квасната бактерия, по-късно наречена Bacterium bulgaricum Grigoroff (1905 г.). За откритието си получава награда от Женевския университет. По същото време в института \"Л. Пастьор\" в Париж (директор И. И. Мечников) установяват, че най-много столетници в света има в България. Мечников предполага, че това се дължи на киселото мляко. Френското научно списание \"Ревю медикал дьо ла Сюис Романд\" (бр. 10, 1905 г.) отпечатва статия от Стамен Григоров, която дава пълни сведения за причинителя на подквасването - млечнокисел бацил (българската млечна бактерия). През 1906 г. академичното тяло на Медицинския факултет на Сорбоната приема ръкописа му \"Противотуберкулозна ваксина\". 25 години след смъртта му (1962 г.) българският учен д-р Н. Кантарджиев в монография, посветена на Стамен Григоров, предлага за бацила името \"Bacterium bulgaricum Grigoroff\". Григоров е първият учен в света, открил и приложил по време на Първата световна война различни пеницилинови гъбички срещу туберкулозата и холерата. След войната продължава изследванията си в института \"Карло Форланини\" в Рим. Умира на 27 октомври 1945 г. в София. Днес има фондация \"Д-р Стамен Григоров\". \r\n1875 г. \r\nРоден е генерал-майор Петър Мидилев, началник щаб на армията (3.9.1920 -3.12.1920). \r\n1859 г. \r\nРоден е езиковедът академик Александър Теодоров-Балан (1859 - 1959). Роден е в село Кубей, Бесарабия, Украйна, в семейство на български преселници. Негов брат е ген. Георги Тодоров. Завършва Болградската гимназия и славянска филология с докторат в Прага. През 1884 г. се установява в София и четири години работи в Министерството на народното просвещение. Става преподавател по славянска етнография, диалектология и история на българския език във Висшето педагогическо училище (дн. СУ \"Св. Климент Охридски\"). От 1893 г. е професор и ръководител на катедрата по българска и славянска литература и катедрата по българска литература. Няколко пъти е ректор на СУ \"Св. Климент Охридски\" и декан на Историко-филологическия факултет. В края на ХIХ в. и началото на ХХ в. Теодоров-Балан е главен деловодител и деловодител на Българското книжовно дружество (дн. БАН). От 1907 г. до 1910 г. е главен секретар на Българската екзархия. Един от създателите на българското туристическо движение, дългогодишен председател на Българското туристическо дружество и редактор на сп. \"Български турист\". Основно място в научните му занимания заемат изследванията, посветени на граматическия строеж на българския език, особеностите на българската звукова система, борбата с чуждиците, обогатяването на езика с народни думи и др. На тази проблематика са посветени трудовете му: \"Българска граматика\", \"Нова българска граматика за всякого\", \"Борба за съвременен правопис (1921–1923)\" и др. Публикува изследвания и в областта на литературната история – \"Паисий Хилендарски. История славянобългарская 1762\", \"Софроний Врачански\", \"Кирил и Методий\" и др. Умира на 12 февруари 1959 г. в София. На тази дата умират :  \r\n2002 г.  \r\nУмира Светослав Лучников - български юрист, политик. След 1944 г. е уволнен от работа за политическа непригодност. Той е един от основателите на СДС. Вицепремиер и министър на правосъдието в правителството на Ф. Димитров. Бил е депутат в 37-то, 38-то и 39-то ОНС. Автор е на реституционния закон, въвел компенсаторните записи (т. нар. \"закон Лучников\"). Автор е на политически анализи, публицистични статии. Книги: \"Отвъд нищото\", \"Великото безумие\" и \"Пламъкът на свещите\". \r\n1962 г. \r\nУмира Илия Димитров Янулов - български юрист, социолог, член-кореспондент на БАН. \r\n1931 г. \r\nУмира Цветан Цветков Радославов - български интелектуалец, общественик, просветен деец, д-р по философия и магистър на изящните изкуства. Той е роден на 20 април 1863 г. в Свищов. Завършва класическа гимназия във Виена (1878 г.), а след това история и славистика във Виена и в Прага (1883-1888 г.). Участва в Сръбско-българската война като доброволец. Автор е на известната песен \"Горда Стара планина\" (написана между 1883-1885 г.), по-късно хармонизирана от Добри Христов (от 1964 г. химн на Република България). Завършва философски науки в Лайпциг (1893-1898 г.) с докторат. Учителства в Габрово (1888-1893 г.) и София (1898-1928 г.). Притежава дарба на художник - най-известната му картина е \"Патриарх Евтимий се прощава с паството си\". \r\n1924 г. \r\nУмира Стефан Тошев Тошев - български офицер, генерал от пехотата. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; Исторически архив на Агенция “Фокус” - отдел “Архив и бази данни” и други .;", "date": "2018.10.27", "title": "Денят 27 октомври в българската история"}
{"url": "http://www.focus-news.net/news/2018/10/27/2583233/pravoslavnata-tsarkva-pochita-pametta-na-prepodobni-dimitriy-besarbovski.html", "text": "На 27 октомври всяка година Православната църква почита паметта на нашия роден светец Преподобни Димитрий Бесарбовски. По този повод в светата обител, посветена на св. Димитър Басарбовски, намиращ се в Русенска епархия,  ще бъде отслужена празнична св. литургия, предаде репортер на  Агенция \"Фокус\". Началото е от 9.00 часа.  \r\nОт 9.30 часа ще започне Архиерейска света литургия в храм „Св. вмчк Димитър“, гр. Кюстендил.  С благословението на Негово светейшество Българския патриарх и Софийски митрополит Неофит тя ще бъде оглавена от Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2018.10.27", "title": "Православната църква почита паметта на Преподобни Димитрий Бесарбовски"}
{"url": "http://www.focus-news.net/news/2018/10/27/2583229/predsedatelyat-na-pg-na-gerb-tsvetan-tsvetanov-shte-napravi-parva-kopka-na-noviya-gradski-park-v-petrich.html", "text": "Председателят на ПГ на ГЕРБ и зам.-председател на партията Цветан Цветанов ще участва в церемонията по стартиране на строителството на новия градски парк в Петрич. Това съобщиха от пресцентъра на  ПП ГЕРБ . Първата копка на обекта ще бъде направена от 12.00 часа. Проектът е част от Инвестиционната програма за изпълнение на Интегрирания план за градско възстановяване и развитие на община Петрич, който се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие.", "date": "2018.10.27", "title": "Председателят на ПГ на ГЕРБ Цветан Цветанов ще направи първа копка на новия градски парк в Петрич"}
{"url": "http://www.focus-news.net/news/2018/10/27/2583230/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "От 15.00 до 19.00 часа се забранява влизането на пътни превозни средства за максимум от 3 /три/ минути за заснемане на кадър по локалното пътно платно на Околовръстен път между Националния исторически музей и Националната футболна база „Бояна”, без да се възпрепятства движението на колите на масов градски транспорт. Това съобщиха от пресцентъра на  Столична община .", "date": "2018.10.27", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2018/10/27/2583228/veliko-tarnovo-obshtina-svishtov-i-sdruzhenie-33-ti-pehoten-svishtovski-polk-shte-otbelezhat-100-godini-ot-slavnata-pobeda-pri-doyran.html", "text": "Община Свищов и сдружение „33-ти пехотен Свищовски полк“ ще отбележат 100 години от славната победа при Дойран. Тържествата по повод годишнината ще се проведат в конферентната зала на хотел „Калето“. Това съобщиха за  Радио „Фокус“ – Велико Търново  от пресцентъра на Община Свищов. Целта на богатата програма, подготвена от организаторите, е да се почете  паметта на героичните български воини, загинали за славата на страната ни преди точно 100 години. Събитията, които са предвидени, включват представянето на исторически книги и награждаване на свищовски ученици, взели участие в конкурса за есе на тема „100 години с факела на Дойранската победа“. \r\nКултурната програма ще приключи с дарение на материали, свързани с историята на 33-ти пехотен Свищовски полк и връчване на благодарствени грамоти. \r\nСъбитията ще се проведат по следната програма: \r\n- 13.00 – 13.15 часа - представяне на сдружение „33-ти пехотен Свищовски полк“ пред свищовската общественост и обръщение от представители на местната власт; \r\n- 13.15 – 13.40 часа - представяне на книгата „Свищовци. Бойният път на 33-ти Свищовски пехотен полк“ – автор Анатолий Прокопиев; \r\n- 13.40 – 14.00 часа - представяне на книгата „58-ми, забравеният героичен полк 1915 – 1918“ – автор Иван Павлевски ; \r\n- 14.30 – 15.00 часа - представяне на романа „Бойно охранение“ – автор Ивелин Първанов; \r\n- 15.00 – 15.20 часа - награждаване на отличилите се ученици в община Свищов, участвали в конкурс за есе на тема: „100 години с факела на Дойранската победа“; \r\n- 15.40 – 16.30 часа - приемане и записване на нови членове в сдружение „33-ти пехотен Свищовски полк“; \r\n- 17.00 – 18.00 часа - дарение на материали и средства, свързани с историята на 33-ти пехотен Свищовски полк. Връчване на благодарствени грамоти. \r\nЛуиза ТРАНЧЕВА", "date": "2018.10.27", "title": "Велико Търново: Община Свищов и сдружение „33-ти пехотен Свищовски полк“ ще отбележат 100 години от славната победа при Дойран"}
{"url": "http://www.focus-news.net/news/2018/10/27/2583232/lentaru-prezidentat-na-moldova-igor-dodon-e-zastrashen-ot-poredno-vremenno-otstranyavane-ot-dlazhnost.html", "text": "Молдовският президент Игор Додон отново ще бъде отстранен от поста си. Това бе обявено в петък, 26 октомври, от председателя на Молдовския парламент Андриан Канду, съобщават от Noi.md, цитирани от руския интернет портал  “Лента .ру“ \r\nСпоред Канду причината за това е по-нататъшният отказ на президента да обяви (подпише и оповести) два законопроекта, приети от парламента. По-конкретно Додон отново отказа да обнародва проекта за прехвърлянето на терена , на който се намира Републиканския стадион, на  посолството на САЩ в Молдова, както и проекта за отбелязване на Деня на Европа на 9 май заедно с Деня на победата. \r\nПредседателят на парламента също така предположи, че  Додон ще отхвърли новия Кодекс за телевизия и радио, поради което управляващата коалиция ще трябва отново да поиска отстраняването му от длъжност и прехвърлянето на правомощията му на премиера Павел Филип.  Юлиян Марков", "date": "2018.10.27", "title": "„Лента.ру“: Президентът на Молдова Игор Додон е застрашен от поредно временно отстраняване от длъжност"}
{"url": "http://www.focus-news.net/news/2018/10/27/2583231/dobrich-bezplatni-ehografski-pregledi-shte-se-provedat-v-kvartal-hadzhi-dimitar-v-kavarna.html", "text": "На 27 и 28 октомври от 9.00 до 15.00 часа в квартал “Хаджи Димитър“ в Каварна ще се проведат безплатни ехографски прегледи на коремни органи от доктор Анелия Коларова, специалист вътрешни болести в ДКЦ2 –Добрич. Това съобщиха от пресцентъра на  общината  Прегледите се извършват по програма на Mинистерството на здравеопазването за безплатни профилактични прегледи, насочена към лица в неравностойно положение, принадлежащи към етнически малцинства.", "date": "2018.10.27", "title": "Добрич: Безплатни ехографски прегледи ще се проведат в квартал „Хаджи Димитър“ в Каварна"}
{"url": "http://www.focus-news.net/news/2018/10/27/2583235/stara-zagora-marshrutat-na-troleybusna-liniya-2-se-promenya-zaradi-remonti-na-bul-ruski-v-uchastaka-mezhdu-ul-avgusta-trayana-i-ul-gen-stoletov.html", "text": "Маршрутът на тролейбусна линия № 2 се променя заради ремонти на бул. „Руски“ в участъка между ул. „Августа Траяна“ и ул. „Ген. Столетов“ от 27 октомври до 11 ноември. Това съобщиха от  пресцентъра на Община Стара Загора. \r\nТролейбусна линия № 2 ще се изпълнява по маршрута на автобусни линии № 15 и № 23, а именно: Стадион Берое – ул. Августа Траяна“ – ул. „Хан Аспарух“ - бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно. Спирки „Детска поликлиника“, „ДНА“ и „ГПЧЕ Ромен Ролан“ няма да обслужват тролейбусна линия № 2.  Допълнителни спирки, които ще обслужват обходния маршрут на тролейбусна линия № 2: По направление Мототехника: „стадион Берое“ – „Жабките“ – „ТД на НАП“ – „Ремиза“ – „Младежки дом“. По направление стадион Берое:– „РПС“ – „Младежки дом“ - „ТД на НАП“ – „Кипарис“ – „стадион Берое“. Община Стара Загора се извинява за причиненото неудобство.", "date": "2018.10.27", "title": "Стара Загора: Маршрутът на тролейбусна линия № 2 се променя заради ремонти на бул. „Руски“ в участъка между ул. „Августа Траяна“ и ул. „Ген. Столетов“"}
{"url": "http://www.focus-news.net/news/2018/10/27/2583241/kyustendil-s-raznoobrazni-initsiativi-shte-bade-otbelyazan-praznikat-na-bobov-dol.html", "text": "С разнообразни инициативи ще бъде отбелязан празникът на Бобов дол. Това съобщи за  Радио „Фокус” – Кюстендил  Елза Величкова, кмет на Община Бобов дол. От 10.30 часа на сцена „Амфитеатър” в градския парк ще се проведе детско шоу с аниматори. От 11.30 часа ще се състои концерт на общинския духов оркестър, а от 14.30 часа в сградата на общината ще се проведе тържествен заседание на Общинския съвет. Програмата за празника ще продължи с концерт на Димана Боянова, солист на Ансамбъл „Пирин”, на „Огражденска четворка”, формация „Накит” и клуб за фолклорни танци „Шопски ритми”. От 17.00 часа на сцената в градския парк ще бъде произнесено празнично слово от страна на кмета на Община Бобов дол Елза Величкова, след което ще започне концерт на поп-изпълнителя Георги Христов. Програмата за празника ще завърши с тържествена заря. През 2027 година Бобов дол отбеляза 50 години от обявяването на населеното място за град. \r\nВенцеслав ИЛЧЕВ", "date": "2018.10.27", "title": "Кюстендил: С разнообразни инициативи ще бъде отбелязан празникът на Бобов дол"}
{"url": "http://www.focus-news.net/news/2018/10/27/2583237/sofiya-vavezhda-se-organizatsiya-na-dvizhenieto-vav-vrazka-s-remont-na-tramvaen-relsov-pat.html", "text": "Въвежда се организация на движението във връзка с ремонт на трамваен релсов път, съобщиха от  пресцентъра на Столична община.   \r\nНа 27 октомври 2018г. и 28 октомври 2018г. се предвижда следната организация на движение:  \r\nТрамвайна линия №1 и 7 в посока съответно ж.к.“Иван Вазов“ и ж.к.“Борово“: от кръстовище бул.“Княгиня Мария Луиза“, по бул.“Витоша“, ул.“Алабин“ и наляво по бул.“Христо Ботев“ по маршрута си. В обратна посока маршрутите не се променят.  \r\nТрамвайна линия №3 в посока жк.“Захарна фабрика“ от крастовище бул.“Мария Луиза“, през подлез „Надежда“, ул.“Скопие“, бул.“К.Величков“, и по ул.“Цар Симеон“ и по маршрута си.  \r\nТрамвайна линия №6 – в посока ж.к.“Иван Вазов“ : от триъгълника по маршрута на трамвайна линия №11 по ул.“Скопие“, бул.“К.Величков“, бул.“Александър Стамболийски“, пл.“Възраждане“ и надясно по бул.“Хр.Ботев“ и по маршрута си. В обратна посока маршрутът не се променя.", "date": "2018.10.27", "title": "София: Въвежда се организация на движението във връзка с ремонт на трамваен релсов път"}
{"url": "http://www.focus-news.net/news/2018/10/27/2583240/sport-espanyol-se-izravni-se-izravni-po-tochki-s-lidera-barselona-sled-ravenstvo-s-valyadolid.html", "text": "Отборът на Еспаньол завърши наравно 1:1 като гост на Валядолид в първи мач от десетия кръг на Ла Лига. Борха Иглесиас откри резултата за гостите в 20-тата минута от началото на двубоя, в първата минута на добавеното време Даниеле Верде изравни резултата.  \r\nТака Еспаньол се изравни по точки с лидера във временното класиране Барселона. Двата отбора имат по 18 точки, но каталунците са с по-добра голова разлика и мач по-малко. Валядолид е шести с 16 точки в актива си.", "date": "2018.10.27", "title": "Спорт: Еспаньол се изравни се изравни по точки с лидера Барселона след равенство с Валядолид"}
{"url": "http://www.focus-news.net/news/2018/10/27/2583236/burgas-s-bogata-kulturna-programa-chitalishtata-ot-obshtinata-shte-predstavyat-deynostta-si-v-ekspotsentar-flora.html", "text": "С богата културна програма читалищата от общината ще представят дейността си в съботен фестивал. Това съобщиха от пресцентъра на  Община Бургас . В град Бургас, неговите квартали и съставните селища на общината от десетилетия функционира развита читалищна мрежа. Там се пазят традициите на региона, но се предлагат и много културни услуги, адекватни на днешното време. Бургаските читалища не работят формално и в това ще се убеди всеки, който откликне на тяхната покана за съботното събитие, наречено \"От корена към необятното\". То ще се проведе в часовете след 10.30 часа в Експоцентър \"Флора\". \r\nВ този своеобразен фестивал-ревю бургаските читалища ще представят пред публика своята дейност. Ще се изявят четири театрални школи, детски вокални групи и индивидуални изпълнители, детски фолклорни певчески групи и танцови ансамбли, ателиета по рисуване, приложно изкуство и керамика, групи за стари градски и фолклорни  песни, музикални школи по пиано, китара и гайда, литературни студиа.  \r\nМетеоролозите предвиждат хубав съботен ден. Той ще е също така интересен и разнообразен за всеки, който посети ревюто на читалищната дейност в Бургас.", "date": "2018.10.27", "title": "Бургас: С богата културна програма читалищата от общината ще представят дейността си в Експоцентър \"Флора\""}
{"url": "http://www.focus-news.net/news/2018/10/27/2583242/sofiya-vavezhda-se-organizatsiya-za-osiguryavane-na-vremenna-avtobusna-liniya-do-novata-gora-na-sofiya-v-kv-suhodol.html", "text": "Въвежда се организация за осигуряване на временна автобусна линия до „Новата гора на София“ в кв. „Суходол“. Това съобщиха от  пресцентъра на Столична община.  На 27 и 28 октомври 2018г. се организира експлоатацията на временна автобусна линия с маршрут: от спирка „Метростанция Вардар” (за автобусни линии №№ 45 и 56 и разположена на ул. „Булина ливада”) по маршрута на автобусна линия № 56 до кръстовището на ул. „Траян Тенев” с ул. „Хармония” (митницата в кв. „Суходол“) и наляво по ул. „Хармония” до отклонението за сметището при кв. „Суходол“.  \r\nЛинията ще обслужва спирки:  \r\n- начална/крайна „Метростанция Вардар” за автобусна линия № 56;  \r\n- „Ж.к. Западен парк” за автобусна линия № 56;  \r\n- „Околовръстен път” за автобусна линия № 56;  \r\n- Крайна/начална - “Новата гора на София (Суходол)” на мястото на залесяването.  \r\nЧасове на тръгване от началните спирки:  \r\n- „Метростанция Вардар” – 09:00, 10:30, 12:00, 13:30 и 15:00 часа;  \r\n- „Новата гора на София (Суходол)” – 10:10, 11:40, 13:10, 14:40 и 16:00 часа.", "date": "2018.10.27", "title": "София: Въвежда се организация за осигуряване на временна автобусна линия до „Новата гора на София“ в кв. „Суходол“"}
{"url": "http://www.focus-news.net/news/2018/10/27/2583239/denyat-27-oktomvri-v-svetovnata-istoriya.html", "text": "Денят 27 октомври: Откриват метрото в Ню Йорк, патентоват детската количка и водните ски. \r\nНа 27 октомври 1774 г. в Моздок, Осетия, по разпореждане на Екатерина II е подписано Споразумение за присъединяване на Осетия към Русия. Наполеон е назначен за командващ на новата армия, която е създадена за нападения в Британия на този ден през 1787 г. \r\nНа 27 октомври 1829 г. в САЩ е патентована детската количка. През 1904 г. е открито метрото в Ню Йорк. В момента нюйоркското метро е с най-развитата мрежа от линии в света и годишно се използва от 1,4 милиарда пътници. Лигата на Нациите е преместена от Лондон в Женева на този ден през 1920 г. \r\nПред 1922 г. италианското правителство подава оставка под нарастващия натиск на фашисткото движение на Бенито Мусолини. \r\nНа 27 октомври 1925 г. американецът Фред Уолър патентова първите водни ски, наречени “Долфин Акуа Скийс”. Първите водни ски са открити през 1922 г., когато 18-годишният Ралф Самуелсън от Минесота предполага, че щом има ски за сняг, водни също може да има. Първите му опити са на езерото Пепин, Минесота. На 8 юли 1925 г. той прави първия скок с подобни ски с помощта на рампа. През 1938 г. започва масова депортация на полски и чешки евреи от Германия. Те са изтласкани към полската граница, като на 9-10 ноември са изгорени синагоги и еврейски домове, а евреи са изпратени в концентрационния лагер Дахау. \r\nНа 27 октомври 1951 г. за първи път при лечение на рак се използва радиация.  \r\nПрез 1982 г. за пръв път при преброяването на населението в Китай то надхвърля 1 милиард души. През 2005 г. населението на континентален Китай достигна 1,3 милиарда души.  \r\nГерхард Шрьодер се заклева като канцлер на Германия на 27 октомври 1998 г. \r\nПрез 2000 г. хакери разрушават компютърната система на корпорацията Майкрософт, както и ценно програмно обезпечение на компанията. \r\nНа 27 октомври са родени:  Джеймс Кук - английски мореплавател, 1728 г., Николо Паганини - италиански цигулар и композитор, 1782 г., Айзък Сингер - американски изобретател на битовата шевна машина, 1811 г. Иван Владимирович Мичурин - руски биолог и селекционер, създател на много сортове култури, 1855 г. Теодор Рузвелт - американски политик; 26-ти президент на САЩ (1901-1909 г.) - 1858 г. Роберто Бенини - италиански актьор, комик и режисьор, 1952 г. Ванеса-Мей - азиатска цигуларка виртуоз и пианистка, 1978 г. \r\nНа 27 октомври умират: Стефан Тошев - български офицер, генерал от пехотата, 1924 г., Цветан Радославов - български интелектуалец, общественик, просветен деец, 1931 г. Светослав Лучников - български юрист, политик, 2002 г. \r\n  \r\n2016 г. \r\nУмира най-възрастният член на Японското императорско семейство - принц Микаса (100 г.). \r\n2016 г. \r\nИндия и Пакистан взаимно експулсират дипломати след нарастване на напрежението в Кашмир. \r\n2015 г. \r\nГроб на воин със злато на 3500 години е открит в Гърция. Според археолозите открието е най-голямата демонстрация на богатство в праисторически паметник в континенталната част на Гърция за последните 65 години. \r\n2014 г. \r\nВулканът Килауеа в югоизточната част на остров Хаваи изригва стълб пепел от над един километър височина, а по склоновете му се разливат тонове лава със скорост около 10 метра в секунда. Застрашено е селището Пахоа. Около 4 хиляди души живеят в непосредствена близост до вулкана. \r\n2013 г. \r\nКандидатът на управляващата коалиция \"Грузинска мечта\" Георгий Маргвелашвили побеждава на изборите за президент на Грузия. \r\n2011 г.  \r\nСъветът за сигурност прекратява мандата на НАТО за Либия да защитава цивилни по време на гражданската война между режима на покойния вече диктатор Муамар Кадафи и силите на бунтовниците. \r\nМайкъл Хигинс е избран за президент на Ирландия. \r\n2009 г.  \r\nВ Париж са обявени присъдите на първа инстанция по аферата „Анголагейт”. \r\n2005 г.  \r\nСлед като двама младежи от арабски произход, преследвани от полицията, загиват, в Париж избухват бунтове на емигранти. \r\n2000 г.  \r\nХакери разрушават компютърната система на корпорацията Майкрософт, както и ценно програмно обезпечение на компанията. \r\n1998 г.  \r\nГерхард Шрьодер се заклева като канцлер на Германия. \r\n1991 г.  \r\nДжохар Дудаев е избран за президент на Чечня. \r\nВ Полша са проведени първите свободни демократични избори за парламент след 1936 г. \r\nТуркменистан постига независимост от Съветския съюз. \r\n1987 г.  \r\nС референдум в Южна Корея са одобрени конституционни промени, включително и пряко избиране на президент. \r\n1982 г. \r\nЗа пръв път при преброяването на населението в Китай то надхвърля 1 милиард души. \r\nПрез 2005 г. населението на континентален Китай достигна 1,3 милиарда души. Политиката на контролирана раждаемост, която се прилага в страната от 25 години по-рано, отсрочва достигането на тази цифра с 4 години. \r\n1962 г. \r\nСъветският ръководител Никита Хрушчов дава съгласието си да бъдат изтеглени разположените седмица по-рано в Куба ядрени ракети, довели до Карибската криза и поставили света на прага на ядрена война. \r\nКарибската криза от 1962 г. е регионален конфликт, който възниква след намесата на САЩ във вътрешните работи на Куба и строителството на съветска ракетна база на острова. Конфликтът се задълбочава, след като на 22 октомври 1962 г. американският президент Джон Кенеди обявява икономическа и военна блокада на Куба в отговор на разполагането на съветски стратегически ракети на острова. Карибската криза се развива до края на октомври, когато започват американско-съветски преговори. Страните постигат споразумение СССР да изтегли ракетите си от Куба, а САЩ да изтеглят същия брой ракети от Италия и Турция , както и да свалят блокадата. \r\n1961 г.  \r\nНАСА изстрелва ракетата Сатурн I, която е първият космически апарат на САЩ, предназначен за извеждане на товари в околоземна орбита. \r\n1951 г. \r\nЗа първи път при лечение на рак се използва радиация. \r\n1938 г. \r\nЗапочва масова депортация на полски и чешки евреи от Германия. Те са изтласкани към полската граница, като на 9-10 ноември са изгорени синагоги и еврейски домове, а евреи са изпратени в концентрационния лагер Дахау. \r\nФирмата “Дюпон” обявява  създаването на нов синтетичен материал, който получава името найлон (търговското име на текстилни влакна и тъкани от полиамиди).   \r\n„Дюпон дьо немур” е американска химическа компания. Създадена през 1902. Седалище - в Уилмингтън. Произвежда биомедицински продукти, полимерни изделия, химикали, размножителна, аудио- и видеотехника, електронни продукти; извършва минногеоложки проучвания, добив и преработка на нефт и природен газ. \r\n1925 г. \r\nАмериканецът Фред Уолър патентова първите водни ски, наречени “Долфин Акуа Скийс”. \r\nПървите водни ски са открити през 1922 г., когато 18-годишният Ралф Самуелсън от Минесота предполага, че щом има ски за сняг, водни също може да има. Първите му опити са на езерото Пепин, Минесота. На 8 юли 1925 г. той прави първия скок с подобни ски с помощта на рампа. \r\n1922 г. \r\nИталианското правителство подава оставка под нарастващия натиск на фашисткото движение на Бенито Мусолини. \r\n1920 г. \r\nЛигата на Нациите е преместена от Лондон в Женева. \r\n1904 г. \r\nОткрито е метрото в Ню Йорк. \r\n1829 г. \r\nВ САЩ е патентована детската количка. \r\n1806 г. \r\nНаполеон Бонапарт влиза триумфално в Берлин след разгрома над Пруската армия. \r\n1787 г. \r\nНаполеон е назначен за командващ на новата армия, която е създадена за нападения в Британия. \r\nНаполеон I (Наполеон Бонапарт) e френски император управлявал в периода 1804-14 и 1815 г., пръв консул на Френската република в периода 1799-1804 г. Роден в град Аячо, остров Корсика. Издига се във френската армия по време на Великата френска революция и във войните на Директорията. Чрез държавен преврат на Осемнадесети брюмер (9 ноември 1799) ликвидира Директорията, като пръв консул съсредоточава в ръцете си цялата власт. През 1804 г. се обявява за император и установява абсолютистки режим. Води непрекъснати завоевателни войни и подчинява почти цяла Западна и Централна Европа. През 1812 г. нахлува в Русия, но е разгромен. Претърпява поражение в решителната Лайпцигска битка през 1813 г., принуден е да се отрече от престола през април 1814 г. и е заточен на остров Елба. На 1 март 1815 г. отново поема властта във Франция, но след поражението при Ватерлоо на 18 юни 1815 г. повторно се отрича от престола. Заточен е на остров Света Елена, където умира. \r\n1774 г. \r\nВ Моздок, Осетия, по разпореждане на Екатерина II е подписано Споразумение за присъединяване на Осетия към Русия. \r\nЕкатерина II Алексеевна (София Фредерика Августа Анхалт-Цербска) е руска императрица от 28 юни 1762 г. Произхожда от беден немски княжески род. През 1745 г. се омъжва за наследника на руския престол, бъдещият император Петър III. Екатерина II бързо научава руски език и получава отлични знания за Русия и нейните проблеми. Скоро след коронясването на Петър III, с помощта на гвардията прави преврат и заема престола. Коронясана е в Москва на 22 септември 1762 г. Тя продължава политиката на преобразования и реформи в Русия. Активно участва в държавния живот. През 1767 г. свиква Законодателна комисия и съставя за нея специален \"Наказ\" (ръководство), като използва много прогресивни идеи на европейски интелектуалци и мислители: Монтескьо, Волтер, Дидро и др. През 1765 г. създава специална организация \"Свободно икономическо дружество\" за защита интересите на дворяните; започва прокарването на границите между владенията на помещиците. При нейното царуване избухва Селската война, под ръководството на Е. И. Пугачов (1773-1775 г.), която е потушена с изключителна жестокост. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. Основен обект на нейната външна политика са северните брегове на Черно море и Северен Кавказ - по това време турски владения. Проявява голямо дипломатическо умение и след две успешни войни с Турция Русия заема целия бряг на Черно море, от устието на р. Дунав до р. Дон, заедно с Кримския полуостров. Съгласно Кючук Кайнарджикският мир от 1774 г. Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Участва в трите разделяния на Полша (1772 г., 1793 г. и 1795 г.), при които Русия получава обширни територии от Литва, Западна Белорусия и Западна Украйна. Под нейно ръководство излиза сатиричното списание \"От всякъде по нещо\". Оставя драматични съчинения: комедиите \"О, време!\", \"Измамникът\", \"Именният ден на г-жа Ворчалкина\" и други; приказки за деца \"Приказка за царския син Хлор\", \"Приказка за царския син Тевей\"; исторически произведения: \"Записки за руската история\", \"Антидот\" и др. Нейните \"Записки\" и допълненията към тях са интересен източник за историята на ранните години от живота й и началото на царуването й. \r\n1275 г. \r\nOснован e холандският град Амстердам. На тази дата са родени : \r\n1978 г.  \r\nРодена е Ванеса-Мей - азиатска цигуларка виртуоз и пианистка. \r\nМенахем Бегин и Ануар Садат получават Нобелова награда за мир. \r\nМенахем Бегин е министър-председател на Израел в периода 1977-1983 г. До 1983 г. е лидер на блока на крайнодесните ционистки партии \"Ликуд\". Заедно с това той е председател на влизащата в него партия \"Херут\" (основана през 1948 г.). През 1979 г подписва сепаративен мирен договор с Египет. \r\nАнуар Садат е президент на Египет от 1970 г. Член е на организацията \"Свободни офицери\", участва в Юлската революция в Египет. Влиза в състава на Революционния съвет. В периода 1960-1969 г. е председател на Националното събрание. А от 1964 г. до 1968 г. и от 1969 г. до 1970 г. е вицепрезидент на Обединената арабска република. През 1979 г. подписва във Вашингтон сепаративен мирен договор с Израел в рамките на Кемпдейвидските споразумения от 1978 г. Убит е по време на военен парад. \r\n1952 г. \r\nРоден е Роберто Бенини - италиански актьор комик и режисьор. \r\n1942 г. \r\nРоден е Жак Фьойе - френски учен-българист, професор по български език в Нант. Изследовател на Софроний Врачански, на езика и литературата през ХIХ в. \r\n1858 г. \r\nРоден е Теодор Рузвелт - американски политик; 26-ти президент на САЩ (1901-1909 г.). Член е на Републиканската партия. Преди да стане президент е бил депутат в Конгреса (от 1897 г.); губернатор на Ню Йорк (от 1898 г.) и вицепрезидент (1900 г.). След убийството на президента Маккинли заема неговото място. Той е един от американските президенти, прокарал много антитръстови закони. По време на управлението му САЩ окупират Куба, Филипините и Панама, която се отделя от Колумбия. След 1904 г. прокарва разширено тълкуване на т. нар. \"доктрина Мънро\", според която САЩ защитават интересите на държавите в цялото западно полукълбо. По негова инициатива е подписан Портсмънският мирен договор, който слага край на войната между Русия и Япония (23 август 1905 г.). Противопоставя се на присъединяването на САЩ към ОН. Носител е на Нобеловата награда за мир за 1906 г. Умира на 6 януари 1919 г. в Ойстър Бей, Ню Йорк. \r\n1855 г. \r\nРоден е Иван Владимирович Мичурин - руски биолог и селекционер, създател на много сортове култури, почетен член на Академията на науките на СССР (1935 г.)  \r\n1837 г. \r\nРоден е Иля Григориевич Чавчавадзе - грузински писател, родоначалник на критическия реализъм в грузинската литература. \r\n1811 г. \r\nРоден е Айзък Сингер - американски изобретател на битовата шевна машина. Патентова машината, която може да прави непрекъснат шев, през 1851. Основава собствена фирма за производство на шевни машини. По-късно губи съдебния процес за патента си от друг изобретател – Е. Хоув, но именно машината с марка \"Сингер\", която той непрекъснато усъвършенства (20 патента за подобрения от 1851 до 1863), получава широко разпространение в целия свят. \r\n1782 г. \r\nРоден е Николо Паганини - италиански цигулар и композитор. Учи при различни педагози, но чрез самостоятелни занимания овладява цигулковата техника до съвършенство. През 1828 г. напуска Италия и след успешно турне из Европа се установява в Париж (1831 г.). Автор е на редица произведения за цигулка: 2 концерта, 24 каприза, 12 сонатини, вариационни творби и др. Най-известната му творба е \"Венециански карнавал\". На негово име през 1954 г. е учреден международния конкурс за цигулари в Генуа. Умира на 27 май 1840 г. в Ница. \r\n1728 г. \r\nРоден е Джеймс Кук - английски мореплавател. На тази дата умират :   \r\n1938 г.  \r\nУмира Николай Димитриевич Кондратиев - руски икономист. \r\n1553 г. \r\nИзгорен е на клада Мигел Сервет - испански мислител, лекар и учен. \r\n1505 г. \r\nУмира Иван III Василиевич - велик княз на Москва (от 1462 г.). Син на Василий II Василиевич Тъмни. Споменава се като велик княз (съуправител на своя баща) от 1450 г. Той поставя началото на единната руска държава. При Иван III Василиевич се оформя архитектурния комплекс на Кремъл. \r\n1449 г. \r\nУмира Мохамед Тарагай Улугбек - узбекски астроном, математик и мислител, внук на Тимур. През 1409 г. е обявен за управител на Самарканд, а след смъртта на баща му Шахрух през 1447 г. оглавява династията на Тимуридите. Улугбек се занимава с поезия и история, но вниманието му е привлечено от астрономията. Привлича в Самарканд много известни учени и построява там обсерватория, която по резултатите от проведените изследвания изпреварва не само епохата на Улугбек, но и следващите столетия. Научната и просветителската му дейност предизвиква недоволството на мюсюлманското духовенство. Обявен е за еретик и против него е организиран заговор. След като е убит обсерваторията му е разрушена. \r\n  \r\nЗа изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.27", "title": "Денят 27 октомври в световната история"}
{"url": "http://www.focus-news.net/news/2018/10/27/2583238/chez-elektro-zapochva-initsiativata-we-do-green-sas-zasazhdane-na-10-darveta.html", "text": "ЧЕЗ Електро започва инициативата We Do Green със засаждане на 10 дървета. Това съобщиха от пресцентъра на  ЧЕЗ . От 11.00 часа на бул. „Черни връх“ в София, след традиционното, съботно бягане на 5kmrun.bg в столичния Южен парк, което за втори път тази година ще е под мотото Run Green, участници в бягането и служители на ЧЕЗ в България ще засадят първите 10 дървета от предвидените за засаждане тази есен на територията на Западна България. \r\nСъбитието е част от инициативите, включени в кампанията на „ЧЕЗ Електро България“ АД - „Зареждаме Ви с енергия“, по време на която Дружеството организира и провежда събития, свързани с грижата за околната среда и енергийната ефективност. \r\nСтартът на кампанията бе даден на 14 юли 2018 г., когато „ЧЕЗ Електро България“ АД и 5kmrun.bg проведоха съвместно Run Green – бягане за възрастни и деца. Броят на участниците в Run Green определи и броя дървета - 366, които да бъдат засадени през есента от доброволци – служители на ЧЕЗ и граждани. „ЧЕЗ Електро България“ АД, със съдействието на gorata.bg, увеличи този брой и планираните за засаждане дървета са над 1 500. \r\nСледващото събитие от инициативата We Do Green е предвидено за 2 ноември 2018 г., когато в землището на с. Росоман, Община Божурище, със съдействието на gorata.bg, доброволци – служители на ЧЕЗ в България, ще засадят 1 500 дървета. \r\nПрез ноември, съвместно със столичната Община „Възраждане“, „ЧЕЗ Електро България“ АД организира и засаждане на дървета в парк „Възраждане“ от доброволци – жители на общината и служители на ЧЕЗ в България. \r\nЕдна от целите на инициативата We Do Green е да популяризира използването на електронната фактура, като удобен и сигурен, модерен начин за получаване на месечните сметки, който дава възможност за личен принос към опазване на природната среда. \r\nКлиентите на „ЧЕЗ Електро България“ АД, използващи по-модерния и екологичен електронен вариант на фактура, са повече от 400 хиляди. Те дадоха своя принос в опазване на околната среда, като с избора си спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им.", "date": "2018.10.27", "title": "ЧЕЗ Електро започва инициативата We Do Green със засаждане на 10 дървета"}
{"url": "http://www.focus-news.net/news/2018/10/27/2583245/na-28-oktomvri-vsyaka-godina-pravoslavnata-tsarkva-proslavya-sveta-machenitsa-paraskeva.html", "text": "На 28 октомври всяка година Православната църква прославя света мъченица Параскева. \r\nПо този повод в празничния за християните неделен ден, с благословението на Негово светейшество Българския патриарх и Софийски митрополит Нeофит, архиерейска света Литургия в столичния храм \"Св. Параскева\", на ул. \"Раковски\", ще бъде оглавена от Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . Началото е от 9.00 часа.  \r\nНикола Петков", "date": "2018.10.27", "title": "На 28 октомври всяка година Православната църква прославя света мъченица Параскева"}
{"url": "http://www.focus-news.net/news/2018/10/27/2583247/pazardzhik-ogranichenie-poradi-remont-e-vavedeno-po-otsechkata-selo-dyulevo-strelcha.html", "text": "Спокойно е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик.  Движението по пътя от село Дюлево до разклона за Стрелча, се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.10.27", "title": "Пазарджик: Ограничение поради ремонт е въведено по отсечката село Дюлево-Стрелча"}
{"url": "http://www.focus-news.net/news/2018/10/27/2583248/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Повишена опасност от падащи камъни има в Кресненското дефиле и  в района на Предел.  Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са сухи. Нормално натоварен трафик се наблюдава ѝ по второкласен път – 19 Симитли – Гоце Делчев. В региона не се извършват ремонтни дейности, поради което няма въведени ограничения за движението. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.10.27", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/10/27/2583249/kyustendil-motor-shou-politseyska-akademiya-gostuva-v-dupnitsa.html", "text": "Мотор шоу „Полицейска академия“ гостува в Дупница. Това съобщиха за  Радио „Фокус” – Кюстендил  от Община Дупница, съорганизатор на проявата. Жителите и гостите на града ще имат възможност да се насладят на атрактивното събитие в двора на Тютюневия техникум. Шоуто е в двата дни е с начален час – 18.00 часа. Любителите на високите скорости и адреналина ще имат възможността да се насладят на спиращи дъха каскади от специално обучени каскадьори, които ще разиграят драматични сцени с коли, мотори и АТВ. Атрактивните номера включват шофиране на автомобил на две гуми, екстремен дрифт с каскадьор върху капака на колата, акробатики върху мотори, изпълнения по време на управление на АТВ, демонстрация с мощен автомобил драгстер, преобръщане с мотор, горящ човек и други. \r\nВенцеслав ИЛЧЕВ", "date": "2018.10.27", "title": "Кюстендил: Мотор шоу „Полицейска академия“ гостува в Дупница"}
{"url": "http://www.focus-news.net/news/2018/10/27/2583250/veliko-tarnovo-dvizhenieto-po-glavnite-i-vtorostepenni-patishta-v-regiona-e-normalno-intenzivno-kam-tozi-chas.html", "text": "Спокоен е трафикът във Велико Търново в началото на първия почивен ден. По-интензивно е движението по улица „Магистрална“, част от главен път София -Варна. Натоварено е и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – слънчево. Температурата на въздуха е 2 градуса. Всички светофарни уредби към момента работят нормално. Автобусите от градския транспорт се движат по разписание. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Движението по главните и второстепенни пътища в региона е нормално интензивно към този час. \r\nОтворен за движение на всички превозни средства е Проходът на Републиката. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nЗатворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. \r\nМария НЕДЕВА", "date": "2018.10.27", "title": "Велико Търново: Движението по главните и второстепенни пътища в региона е нормално интензивно към този час"}
{"url": "http://www.focus-news.net/news/2018/10/27/2583244/plovdiv-prodalzhavat-remontnite-deynosti-v-rayona-na-km-112-na-avtomagistrala-trakiya-v-rayona-na-selo-tsalapitsa.html", "text": "Трафикът на територията на Пловдивска област се осъществява нормално и без затруднения към този час. Това съобщиха за  Радио „Фокус“ – Пловдив  от Областното пътно управление. Най-натоварено е движението по пловдивския участък на АМ „Тракия“, също по пътищата Пловдив-Асеновград и Пловдив-Карлово. Продължават ремонтните дейности в района на км 112 на АМ „Тракия“, в района на село Цалапица. Движението се извършва в аварийната лента. До 31 октомври движението по пътя Югово-Лъки ще се осъществява в една лента, поради пропадане на част от пътното платно. Движението се регулира с пътни знаци. Опасност от падащи камъни има по пътищата Бачково-Нареченски бани, Юговско ханче-Югово-Лъки и Кричим-Девин. \r\nДвижението на територията на град Пловдив също се извършва нормално и без затруднения към този час. По-интензивен трафик се отчита в централната градска част, както и по входно-изходните артерии. Затворено за движение е западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Временно движението по бул. „България“ в Пловдив се осъществява двупосочно в северното платно на пътната артерия, поради строително-монтажни дейности в южното платно. Затворено за движение е и източното платно на бул. „Източен“, в участъка между булевардите „Шести септември“ и „Марица-юг“, заради строително-монтажни дейности. Очаква се ремонтът да приключи до 22 ноември. \r\nТони МИХАЙЛОВ", "date": "2018.10.27", "title": "Пловдив: Продължават ремонтните дейности в района на км 112 на автомагистрала „Тракия“, в района на село Цалапица"}
{"url": "http://www.focus-news.net/news/2018/10/27/2583254/blagoevgrad-obshtinata-shte-podpomogne-detsa-sas-spetsialni-potrebnosti-po-proekt-izpalnyavasht-se-ot-syuzo.html", "text": "На редовна сесия на 26-ти октомври Общински съвет единодушно прие предложение за отпускане на временен безлихвен заем за изпълнението на проект: „Земеделието в градска среда: модели на управление за по-добър институционален капацитет и социално включване“. Това съобщиха от  пресцентъра на Общината. \r\nС отпускането на временния безлихвен заем Община Благоевград ще подпомогне деца със специални потребности, които искат да придобият знания и умения в областта на земеделието. Средствата ще бъдат осигурени от предвидени в бюджета разходи за дейност 897 „Международни програми, споразумения, дарения и помощи от чужбина“.   Размерът на безлихвения заем е на стойност 30 000 хиляди лева, които следва да бъдат възстановени до 31.03. 2019 година. \r\nПроект „Земеделието в градска среда:модели на управление за по-добър институционален капацитет и социално включване“ се изпълнява от Сдружението на Югозападните общини и е финансиран от Програмата за трансгранично сътрудничество „Дунав“ 2014- 2020. Община Благоевград е целева община и ползвател на конкретните резултати от изпълнението.", "date": "2018.10.27", "title": "Благоевград: Общината ще подпомогне деца със специални потребности по проект, изпълняващ се от СЮЗО"}
{"url": "http://www.focus-news.net/news/2018/10/27/2583252/pazardzhik-vavedeno-e-ogranichenie-v-rayona-na-89-km-na-am-trakiya-poradi-remont.html", "text": "Ограничено поради ремонт е движението по автомагистрала „Тракия“ в района на 89 км в посока София, предаде репортер на  Радио „Фокус“- Пазарджик . Там се извършва ремонт на моста над река Елшишка.  Движението се осъществява двупосочно в платното посока Бургас. Срокът за изпълнение е удължен до 26.11.2018 г. Патрул на КАТ е разположен на изхода на Пазарджик в посока АМ „Тракия“. Движението в района на пътен възел „Пазарджик“ е натоварено, пътните настилки – сухи. \r\nАлбена ЖИЛЕКОВА", "date": "2018.10.27", "title": "Пазарджик: Въведено е ограничение в района на 89 км на АМ „Тракия“ поради ремонт"}
{"url": "http://www.focus-news.net/news/2018/10/27/2583253/dzheyms-matis-ot-bahreyn-rusiya-ne-mozhe-da-izmesti-sasht-ot-blizkiya-iztok.html", "text": "Американският министър на отбраната Джеймс Матис се обърна с призив към събралите се на среща на високо равнище в столицата на Бахрейн арабски лидери с уверението, че Русия не може да измести САЩ в Близкия Изток, предава  AFP . \r\n„Присъствието на Русия в региона не може да замени дългогодишния, траен и прозрачен ангажимент на САЩ към Близкия изток\", заяви Матис на срещата в Манама. Тереза Герова", "date": "2018.10.27", "title": "Джеймс Матис от Бахрейн: Русия не може да измести САЩ от Близкия Изток"}
{"url": "http://www.focus-news.net/news/2018/10/27/2583257/dzheyms-matis-ot-bahreyn-ubiystvoto-na-dzhamal-hashogi-tryabva-da-trevozhi-vsichki-ni-tryabva.html", "text": "Министърът на отбраната на САЩ Джеймс Матис предупреди арабските лидери в събота, че убийството на саудитския журналист Джамал Хашоги в консулството на Рид в Истанбул „трябва да предизвиква загриженост у всички ни“, предава  AFP . \r\nСАЩ „не толерират този вид безмилостни действия, за да заглушат Хашоги – журналист -  чрез насилие\", заяви Матис на среща с арабските лидери в бахрейнската столица Манама. \r\n„Незачитането на международните норми и върховенството на закона от която и да е нация подкопава регионалната стабилност в момент, когато тя е най-необходима\", предупреди Матис. \r\nХашоги след влизането в саудитско консулство в Истанбул на 2 октомври. Тереза Герова", "date": "2018.10.27", "title": "Джеймс Матис от Бахрейн: Убийството на Джамал Хашоги трябва да тревожи всички ни трябва"}
{"url": "http://www.focus-news.net/news/2018/10/27/2583255/gabrovo-dvizhenieto-v-uchastak-ot-patya-sevlievo-draganovtsi-se-osashtestvyava-s-povisheno-vnimanie-poradi-stroitelni-deynosti.html", "text": "Движението в участък от път Севлиево -Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година, уточниха за  Радио „Фокус“ – Велико Търново  от Областно пътно управление – Габрово. \r\nДобри са условията за пътуване на територията на област Габрово. Пътните настилки са сухи,  в по усойните места – мокри. \r\nНа прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nВ една лента се осъществява движението в друга отсечка от пътя Севлиево Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. \r\nМария НЕДЕВА", "date": "2018.10.27", "title": "Габрово: Движението в участък от пътя Севлиево-Драгановци се осъществява с повишено внимание поради строителни дейности"}
{"url": "http://www.focus-news.net/news/2018/10/27/2583256/plovdiv-sadebni-lekari-ot-tsyalata-strana-shte-obsadyat-badeshtite-si-deystviya-zaradi-neizplatenite-im-honorari-ot-mvr.html", "text": "Съдебни лекари от цялата страна се събират в Пловдив, за да обсъдят бъдещите си действия във връзка с неизплатените им хонорари за извършени съдебномедицински експертизи, предаде репортер на  Радио „Фокус“ – Пловдив . Темата на двудневния форум е „Актуални проблеми на съдебномедицинската дейност, засягащи бъдещето на съдебната медицина в България”. Организатор на националната конференция е Българското дружество по съдебна медицина. На срещата ще присъства и главният прокурор Сотир Цацаров.  „Фокус“ припомня:  Преди дни съдебните лекари предупредиха, че са готови за протести заради закъснелите плащания от страна на МВР. Само за Пловдив вътрешното министерство дължи на съдебните медици около 100 хил. лева  и отделно над 450 хил. лева на вещи лица от други специалности. Съдебните лекари недоволстват и срещу лошата материално-техническа база, която е остаряла и не е подменяна от години.  \r\nТони МИХАЙЛОВ", "date": "2018.10.27", "title": "Пловдив: Съдебни лекари от цялата страна ще обсъдят бъдещите си действия заради неизплатените им хонорари от МВР"}
{"url": "http://www.focus-news.net/news/2018/10/27/2583261/veliko-tarnovo-s-2-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 2 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е минус 9 см., а температурата на водата 13 градуса. Днес над българския участък на реката ще се задържи предимно слънчево. Дневните температури ще се повишат и ще достигнат 21° и 26°.", "date": "2018.10.27", "title": "Велико Търново: С 2 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/27/2583260/blagoevgrad-otkrit-urok-na-tema-moyat-lyubim-grad-v-minaloto-i-sega-shte-se-provede-v-petrich-po-povod-106-ta-godishnina-ot-osvobozhdenieto-na-obshtinata.html", "text": "Открит урок на тема „Моят любим град в миналото и сега“ ще се проведе в Петрич, по повод 106-та годишнина от освобождението на общината. Това съобщиха от пресцентъра на  Община Петрич . Събитието започва в 11.00 часа, като то е подготвено от клуб „Родолюбие” към ЦПЛР-ОДК Петрич.", "date": "2018.10.27", "title": "Благоевград: Открит урок на тема „Моят любим град в миналото и сега“ ще се проведе в Петрич, по повод 106-та годишнина от освобождението на общината"}
{"url": "http://www.focus-news.net/news/2018/10/27/2583262/varna-suhi-sa-patnite-nastilki-na-teritoriyata-na-oblastta-nyama-dopalnitelno-vavedeni-ogranicheniya-po-republikanskata-patna-mrezha.html", "text": "Нормално се осъществява движението по републиканската пътна мрежа на територията на Варненска област, предаде репортер на  Радио „Фокус“ – Варна . Пътните настилки са сухи, времето е предимно ясно. По данни на Агенция „Пътна инфраструктура“ по направлението от км 25+830 до км 43+515 по пътя Добрич – Варна трафикът се осъществява с повишено внимание поради частични ремонтни дейности на асфалтовата настилка. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас движението от км 0+000 до км 8+600 се осъществява   двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.27", "title": "Варна: Сухи са  пътните настилки на територията на областта, няма допълнително въведени ограничения по републиканската пътна мрежа"}
{"url": "http://www.focus-news.net/news/2018/10/27/2583259/negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-s-bratanitsa-v-nedelya.html", "text": "На 28 октомври в празничния за християните неделен ден, когато Православната църква прославя св. мчца Параскева, с благословението на Негово високопреосвещенство Пловдивския митрополит Николай, в  храм \"Св. Троица\" с. Братаница,  архиерейска света Литургия ще оглави Негово преосвещенство Константийски епископ Яков - викарий на Пловдивския митрополит, предаде репортер на  Агенция \"Фокус\" .  \r\nНачалото е от 9.00 часа.  \r\nНикола Петков", "date": "2018.10.27", "title": "Негово преосвещенство Константийският епископ Яков ще оглави архиерейска света Литургия в с. Братаница в неделя"}
{"url": "http://www.focus-news.net/news/2018/10/27/2583251/faktor-makedoniya-eto-kak-nikola-gruevski-mozhe-da-izbegne-vlizaneto-v-zatvora.html", "text": "След няколко неуспешни опита за откриването му на адреса по местоживеене, Наказателният съд в Скопия връчи поканата за влизане в затвор на бившия министър-председател на Македония и предходен лидер на ВМРО-ДПМНЕ. Той трябва да започне да изтърпява наказанието си за две години лишаване от свобода най-късно до 8 декември, съобщава скопското електронно издание  „Фактор“   в статия, в която търси отговор на въпроса как Груевски може да избегне затвора.  \r\nНа бившия премиер и предишен лидер на опозиционната ВМРО-ДПМНЕ Никола Груевски, след няколко неуспешни опити за доставуавње на домашен адрес в петък лично в Наказателния съд в Скопие е връчен упатниот закон за ходене в затвора, най-късно до 8 ноември. \r\nПоканата за изпълнение на наказанието по случая „Танк“ Груевски получи преди влизане в съдебната зала за делото „Траектория“. Груевски бе осъден на две години затвор за злоупотреба с длъжност през 2012 г. при закупуването на луксозен „Мерцедес“ на стойност 600 хил. евро. \r\nПо делото „Танк\" на Специализираната прокуратора Наказателният съд в Скопие осъди Груевски на две години затвор, а бившият му помощник за вътрешните работи Гоко Поповски – на шест и половина години. С решението за обжалване на 5 октомври присъдата на Поповски бе съкратена на четири години, докато тази на Груевски бе потвърдена. \r\nИзвестно е, че защитата на Груевски, като води адвокатът Саня Алексич, ще поиска отлагане на изпълнението на присъдата, с извънредни действия пред Върховния съд, тъй като няма право да обжалва решението. Възможно е Груевски изобщо да не влезе в затвора, ако Върховният съд реши да отложи изтърпяване на наказанието лишаване от свобода след извънредното преразглеждане на присъдата. \r\nГруевски е обвинен в още няколко престъпления, припомня изданието. Тереза Герова", "date": "2018.10.27", "title": "„Фактор“ (Македония): Ето как Никола Груевски може да избегне влизането в затвора"}
{"url": "http://www.focus-news.net/news/2018/10/27/2583243/faz-v-istanbul-shte-se-provede-chetiristranna-sreshta-na-varha-za-badeshteto-na-siriya.html", "text": "В Истанбул ще се проведе четиристранна среща на върха, на която ще се обсъжда бъдещето на Сирия след гражданската война, припомня германският национален ежедневник  Die Frankfurter Allgemeine Zeitung . \r\nДържавният глава на Турция Реджеп Тайип Ердоган посреща в града на Босфора лидера на Кремъл Владимир Путин, канцлера на ФРГ Ангела Меркел и френския президент Еманюел Макрон. За Меркел това е първа среща на върха за Сирия. На нея ще присъства също и специалният посланик на ООН Стафан де Мистура, който ще докладва на четиримата лидери за настоящата ситуация в разкъсваната от война близкоизточна република.  \r\nСрещата на високо равнище в Истанбул ще бъде фокусирана по-специално на ситуацията в последната останала твърдина на опозиционните сили на Дамаск – северозападната сирийска провинция Идлиб. Там Русия, като съюзник на сирийското правителство, и Турция, която подкрепя опозицията, се договориха за създаването на демилитаризирана буферна зона. Сега стремежите са да се предотврати офанзива на правителствените сили на президента Башар Асад. \r\nВсички предишни мирни преговори, водени под егидата на ООН, се провалиха. Изданието припомня, че конституционната комисия с представители на правителството и опозицията, решението за създаването на която бе взето през януари, все още не е формирана. Тереза Герова", "date": "2018.10.27", "title": "FAZ: В Истанбул ще се проведе четиристранна среща на върха за бъдещето на Сирия"}
{"url": "http://www.focus-news.net/news/2018/10/27/2583265/tanya-petrova-naroden-predstavitel-ot-gerb-speshno-se-nuzhdaem-ot-poveche-mladi-hora-v-sistemata-na-obrazovanieto.html", "text": "Има сериозен недостиг на учители по математика и природни науки. С общи усилия и в спешен порядък трябва да направим така, че да привлечем повече млади хора в образователната система. Това коментира народният представител от Парламентарната група на ГЕРБ Таня Петрова на провеждащия се във Варна Дискусионен клуб на Българската асоциация на частните училища, съобщиха от пресцентъра на  ПП ГЕРБ – Варна . „Преобладаващата част от учителите са на около 50-годишна възраст. Само преди дни излезе доклад на Европейската комисия с тревожната статистика, че 43% от учителите в България ще се пенсионират в близките 10 години”, допълни варненският депутат. \r\n„Целият ми професионален път е преминал в образователната система и знам, че проблемът с недостига на учители стои както пред общинските и държавните училища, така и пред частните. Затова е важно да обединим усилията си в търсенето на работещи решения. Това е безспорен приоритет на Министерството на образованието и науката, което вече инициира конкретни стъпки за подготовката на необходимите кадри. Нека подкрепим усилията му с идеи и предложения! Колегите в министерството и в ресорната парламентарна комисия са диалогични и отворени за мнения и въпроси. С предложенията си можете да допринесете за положителните резултати”, апелира Таня Петрова, която е дългогодишен директор на ОУ „П. Р. Славейков” в морската столица. \r\nКато член на комисията по образованието и науката в 44-то Народно събрание тя увери, че темата за частното образование присъства в обсъжданията по време на заседанията. \r\n„Наш дълг е да съхраняваме и обогатяваме просветните си традиции, защото доброто и качествено образование е отговорност на всеки един от нас”, изтъкна Таня Петрова в обръщението си към представителите на асоциацията. Те бяха приветствани и от председателя на комисията по образование във варненския Общински съвет Славчо Славов. \r\nВ двудневния форум участват също експерти от МОН, от община Варна и РУО-Варна. Дискусионният клуб започна в петък следобед с обсъждането на въпроси, свързани с организацията на работа, с ролята на лидерството, творческото мислене и иновациите в образователния процес, а днес акцент ще бъде поставен върху финансовите аспекти на частното обучение. В рамките на събитието стана ясно, че в министерството се разработва единен електронен дневник за нуждите на всички училища.", "date": "2018.10.27", "title": "Таня Петрова, народен представител от ГЕРБ: Спешно се нуждаем от повече млади хора в системата на образованието"}
{"url": "http://www.focus-news.net/news/2018/10/27/2583263/dobrich-dvizhenieto-v-uchastaka-kavarna-balchik-ot-km-54-do-km-55-se-osashtestvyava-s-povisheno-vnimanie-poradi-remontni-deynosti-po-asfaltovata-nastilka.html", "text": "Продължават ремонтните дейности по част от пътната инфраструктура в област Добрич, предаде репортер на  Радио „Фокус“ – Варна . Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. По пътя Добрич – Силистра от км 99+500 до км 105+400 движението се осъществява с повишено внимание поради ремонтни дейности на асфалтовата настилка. Трафикът по Околовръстния път на Добрич от км 7+824 до км 16+539 също се осъществява с повишено внимание поради частични ремонтни дейности на асфалтовата настилка. Движението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. \r\nМарияна ВАЛЕНТИНОВА", "date": "2018.10.27", "title": "Добрич: Движението в участъка Каварна – Балчик от км 54 до км 55 се осъществява с повишено внимание поради ремонтни дейности по асфалтовата настилка"}
{"url": "http://www.focus-news.net/news/2018/10/27/2583267/pazardzhik-obnovena-po-programata-za-energiyna-efektivnost-e-administrativnata-sgrada-na-bul-han-asparuh-vav-velingrad.html", "text": "На финалната права е проектът за ремонта и внедряване на мерки за енергийна ефективност в административната сграда на бул. „Хан Аспарух” №16 във Велинград, съобщиха за  Радио „Фокус“ – Пазарджик  от общинската администрация в курорта. В Туристическия информационен център във Велинград се проведе и заключителна пресконференция по проект ”Внедряване на мерки за енергийна ефективност в административна сграда с адрес: град Велинград, ул. „Хан Аспарух” №16”. Присъстваха заместник-кмета на община Велинград Светла Томова, управителят на фирмата- изпълнител на строително-монтажните работи Георги Шапков, представител на фирмата–изпълнител на строителния надзор, районният прокурор на Велинград Елена Малинова, служители на Общинска администрация, екипа за управление на проекта и представители на медиите. \r\nПроектът, който стартира на 03.01.2017 г., е на обща стойност 933 471.52 лв. Средствата са предоставени от Европейски фонд за регионално развитие и от национално съфинансиране. Срокът за изпълнение по договор е 24 месеца. Целта е повишаване на енергийната ефективност и достигане най-малко клас на енергопотребление „С“ в административната сграда, която е общинска собственост. В нея се помещават Районна прокуратура-Велинград, Агенцията за социално подпомагане – Велинград и РЗИ – Велинград. Внедрени са всички задължителни енергоспестяващи мерки, които са предписани в техническото и енергийно обследване на сградата. Изпълнени са основните проектни дейности, включително и извършването на независим финансов одит и приключване на проекта.", "date": "2018.10.27", "title": "Пазарджик: Обновена по програмата за енергийна ефективност е административната сграда на бул. „Хан Аспарух” във Велинград"}
{"url": "http://www.focus-news.net/news/2018/10/27/2583269/ria-novosti-petima-dushi-zaginaha-pri-nov-atentat-na-talibanite-v-afganistan.html", "text": "Петима души са загинали, а други 12 са пострадали при задействането на експлозив, заложен в превозно средство в централната афганистанска провинция Вардак, предава  РИА Новости , като се позовава на местни медии, цитирали полицейски източници. \r\nСъгласно разпространената информация, атентатът е извършен в събота. Предполага се, че целта й е била полицейско управление. Отговорност за взрива взеха талибаните.   Тереза Герова", "date": "2018.10.27", "title": "РИА Новости: Петима души загинаха при нов атентат на талибаните в Афганистан"}
{"url": "http://www.focus-news.net/news/2018/10/27/2583258/pazardzhik-grazhdani-izlizat-na-protest-sreshtu-visokite-tseni-na-gorivata-v-1500-chasa-na-bitaka.html", "text": "Граждани от Пазарджик и околните населени места излизат на организиран протест срещу високите цени на горивата от 15.00 часа, съобщиха организаторите на протестните действия от групата  „Протест срещу високите цени на горивата“  в една от социалните мрежи. До момента желание за участие са заявили около 1500 души, а над 12 000 са проявили интерес към гражданското недоволство. Сборният пункт на участниците в протеста е на Битака в Пазарджик в 15.00 часа, след което те ще потеглят с автомобилите си по главните улици на града. Протестиращите имат намерение да блокират и някои възлови отсечки и бензиностанции в областния град. Митингът ще солидализира пазарджишките граждани с  Националния синдикат „Защита“, който на същата дата от 11,30 часа организира друг протест пред Министерския съвет против драстичното увеличение на цените на газ, ток, парно, топла вода и горива. Организаторите на протеста в Пазарджик подкрепят и общите искания за готвещите протести в цялата страни, след които незабавно увеличаване на доходите, включително – минимална работна заплата от 750 лева и минимална пенсия 350 лева още от 1 януари 2019 година, най-ниското възнаграждение в сфери като металургията, машиностроенето, химията, добива на подземни богатства и енергетиката да стане 1 200 лева, реформа в здравеопазването, гарантирани минимални заплати от 1 500 лева за сестри и 2 000 лева за лекари, преструктуриране на държавния сектор и спиране на загубите, които плаща българският народ. Инициаторите предупреждават, че увеличението на горивата ще доведе до поскъпване на всички стоки от първа необходимост, намаляване на покупателната способност, още по-осезаемо обедняване на българите. \r\nАлбена ЖИЛЕКОВА", "date": "2018.10.27", "title": "Пазарджик: Граждани излизат на протест срещу високите цени на горивата в 15.00 часа на Битака"}
{"url": "http://www.focus-news.net/news/2018/10/27/2583270/veliko-tarnovo-pohod-zlatnite-gori-na-balkana-ni-s-bozhentsi-organizira-grupata-za-zdrave-i-masovi-trenirovki-na-otkrito-tarnovoruns.html", "text": "Поход „Златните гори на балкана ни“ – с. Боженци организира групата за здраве и масови тренировки на открито „TаrnovoRuns“. Това съобщиха за  Радио „Фокус“ – Велико Търново  организаторите.  Събитието  се провежда днес. Групата тръгна от жп гара Велико Търново с влак и ще пристигне на гара Царева ливада, от където по асфалт, около 2 км, и по еко-пътека – около 8 км, ще пристигне в Боженци. Оттам походът продължава към Трявна. Преходът е около 9 км. Той е подходящ за семейства и начинаещи. Преминават се около 20 км  по горска и полска пътека. Влакът за обратно е в 18.40 ч, като има и по-късен резервен вариант, уточняват организаторите. \r\nМария НЕДЕВАа", "date": "2018.10.27", "title": "Велико Търново: Поход „Златните гори на балкана ни“ – с. Боженци организира групата за здраве и масови тренировки на открито „TаrnovoRuns“"}
{"url": "http://www.focus-news.net/news/2018/10/27/2583271/rumen-petkov-abv-sluchayat-hashogi-e-edin-ot-nay-yarkite-primeri-za-nravstveniya-sriv-obhvanal-sasht-i-evropa.html", "text": "Случаят „Хашоги“ е един от най-ярките примери за нравствения срив, обхванал САЩ и Европа, където явно парите са изведени като ценност, която има по-висока стойност от човешкия живот и от свободата на словото. Това се посочва в позиция на председателя на ПП АБВ Румен Петков, съобщават от  пресцентъра на партията.  Според Петков еманация в това отношение е изказването на президента Доналд Тръмп, че САЩ имат договори за над 410 милиарда долара със Саудитска Арабия и това ги задължавало да бъдат много внимателни и деликатни. \"Европа също се колебае по случая близо двайсет дни, като със спорадичните изявления на отделни свои представители, само задълбочава усещането за безсилие и абсолютна неспособност да отговори на очакванията на хората в битката за справедливост\", заявява Петков.  \r\n\"В това отношение несъстоялият се български посланик в Саудитска Арабия – Димитър Абаджиев надмина себе си, като се яви на икономически форум, който беше бойкотиран от всички европейски фирми, в които има морал или поне остатъчен такъв. И това задължава нашето външно министерство и президента Румен Радев да предприемат всички възможни мерки, за да го отзоват веднага. Защото по-позорящо явление от това да легитимираш режим, който сам си е признал, че негови служители са ликвидирали журналист, в съвременните условия трудно може да бъде постигнато\", отбелязва председателя на АБВ.  \r\n\"Ние от АБВ реагирахме по случая „Хашоги“ още преди десетина дни, като  с изключителна тревога и настояване призовахме Европа да се изправи категорично срещу този брутализъм, който беше демонстриран от страна на Саудитска Арабия. Европа за съжаление масово си мълчи и това още веднъж задълбочава впечатлението, че евроатлантическите ценности са отживелица, и че лидерите и институциите на тази Европа, към която всички толкова много се стремяхме, и която всички толкова много искаме,  висят между долара и еврото, когато трябва да застанат зад човешкия живот и свободата на словото\", допълва Петков.  \r\n\"За това ПП АБВ настоява България веднага да прибере своето недоразумение, под формата на посланик, от Саудитска Арабия. Също така страната ни трябва да поиска от ЕК,  незабавно да вземе всички категорични мерки за изолация на бруталния режим в Саудитска Арабия. България трябва да настоява и в НАТО, за забрана на всякакъв оръжейни доставки за  тази държава\", заявява Петков.   \r\n\"Това трябва да се случи, ако искаме поне пред собствените си граждани да покажем, че сме се борили и се борим за цивилизована Европа, в която свободата на словото и човешкия живот са от първостепенно значение.  \r\nВ заключение ще отбележа, че огромно впечатление също прави и крещящото мълчание по случая „Хашоги“ на всички български политици и институции\", допълва още председателят на АБВ.", "date": "2018.10.27", "title": "Румен Петков, АБВ: Случаят „Хашоги“ е един от най-ярките примери за нравствения срив, обхванал САЩ и Европа"}
{"url": "http://www.focus-news.net/news/2018/10/27/2583266/blagoevgrad-osmiyat-universitet-na-stareyshini-gerb-uspeshnoto-evropredsedatelstvo-na-balgariya-i-novite-predizvikatelstva-pred-es-be-otkrit-v-sandanski.html", "text": "Осмият университет на Старейшини ГЕРБ „Успешното европредседателство на България и новите предизвикателства пред ЕС“ бе открит в Сандански, предаде репортер на  Радио „Фокус“ - Пирин.  Председателя на СГЕРБ и вицепрезидент на Европейския съюз на гражданите-сеньори към ЕНП Николай Андреев каза, че този форум следва да се разглежда като поредната проява на грижа от страна на ПП ГЕРБ към организацията на Старейшини ГЕРБ. „За нас тази година е и юбилейна, защото организацията ни отбелязва 10 години от създаването си. От самото начало ние успяхме да установим и разширим контактите си с всички наши съпартийци и сипматизанти, както и да спечелим тяхното доверие“, каза още Андреев. Той добави, че организацията на СГЕРБ участва активно във всички инициативи на партията, включително й организирането на избори за местна власт, парламентарни и президентски. „Представители на СГЕРБ бяха избирани за кметове, министри и членове на различни комисии“, добави Андреев. Той допълни, че много от предложенията на СГЕРБ са били трансформирани в законодателни инициативи. „Радваме се на признателността на българските граждани, особено при подкрепата ни към възрастните и хората с увреждания. По наша инициатива бяха засилени контактите с пенсионерските клубове, като се организират различни екскурзии и фестивали. Организационният ни живот на областно и общински ниво е много активен именно чрез организирането на различни инициативи“, коментира Андреев. Той подчерта, че живеем в трудни и динамични времена, но благодарение на извоюваното доверие, преди година българските избиратели отново са избрали ГЕРБ да управлява България, носейки отговорността за бъдещето на страната ни. „В основата на това стоят премиерът Бойко Борисов и заместник-председателят на партия ГЕРБ Цветан Цветанов. За трети път г-н Борисов бе натоварен с важната задача да сформира правителство, като България успя да се утвърди като фактор на Балканите и в ЕС“, каза Андреев. Според него Борисов се е утвърдил като медиатор в отношенията на ЕС с трети страни, но също така е поставил темата \"Западни Балкани\" пред европейската общност по време на европредседателството на България. По думите му по време на европредседателството на България ние сме се превърнали в „сърцето“ на континента, поставяйки важни теми за дебати. „Заслугите на г-н Цветанов пък са особено големи в областта на сигурността, както и изграждането на структурите на ГЕРБ в цялата страна. Без неговата безценна подкрепа, СГЕРБ нямаше да могат да се утвърдят толкова успешно“, заяви Андреев.  \r\nОбластният координатор на ПП ГЕРБ за Благоевградска област и народен представител Даниела Савеклиева от своя страна каза, че СГЕРБ винаги са били една важна част от структурата на партията, защото поставят актуални проблеми и дават адекватни решения. „Присъствието на министри и зам.-министри показва огромното уважение, което всеки ден един от нас изпитва към Вас“, подчерта Савеклиева.  \r\nВ конференцията, която се организира от „Сдружение граждани за европейско развитие на България“, Фондация „Ханс Зайдел“ и СГЕРБ участват още председателят на ПГ на ГЕРБ и зам.-председател на партията Цветан Цветанов, представителят на Фондация „Ханс Зайдел“ за България Богдан Мирчев и президентът на Европейския съюз на гражданите – сеньори към ЕНП Ан Херманс. \r\nГост-лектори на форума ще бъдат министърът на Българското председателство на Съвета на ЕС Лиляна Павлова, министърът на транспорта Росен Желязков, министърът на енергетиката Теменужка Петкова, зам.-министърът на външните работи и председател на Младежи ГЕРБ Георг Георгиев, евродепутатите Андрей Ковачев, Андрей Новаков, Емил Радев и Владимир Уручев, председателят на Комисията по отбрана ген. Константин Попов и председателят на Комисията за контрол над службите за сигурност Димитър Лазаров. В рамките на събитието лекция на тема „Цифровата икономика като един от приоритетите на ЕС – актуално състояние и перспективи“ ще изнесе и българският еврокомисар по цифровата икономика и общество Мария Габриел. \r\nЛивия НИНОВА", "date": "2018.10.27", "title": "Благоевград: Осмият университет на Старейшини ГЕРБ „Успешното европредседателство на България и новите предизвикателства пред ЕС“ бе открит в Сандански"}
{"url": "http://www.focus-news.net/news/2018/10/27/2583272/blagoevgrad-pod-pragovete-za-vnimanie-sa-nivata-na-rekite-v-zapadnobelomorskiyat-baseyn.html", "text": "Под праговете за внимание са нивата на реките в Западнобеломорският басейн, сочи справка на сайта на  Националния институт по метеорология и хидрология . Днес и през следващите дни речните нива в басейна ще останат без съществени изменения. За периода 25 – 26 октомври са регистрирани повишения във водните нива с до 5 см.", "date": "2018.10.27", "title": "Благоевград: Под праговете за внимание са нивата на реките в Западнобеломорският басейн"}
{"url": "http://www.focus-news.net/news/2018/10/27/2583268/hashim-tachi-na-11-noemvri-v-parizh-nyama-da-ima-nov-rund-ot-dialoga-belgrad-prishtina.html", "text": "Държавният глава на Косово Хашим Тачи отхвърли информацията на опозицията и част от медиите, че в рамките на посещението си в Париж на 11 ноември за 100-годишнината от края на Първата световна война ще се проведе нов рунд от преговорите със сръбския му колега Александър Вучич за нормализиране на двустранните отношения, предава  Македонска информативна агенцијa (MИА) . \r\nВ изявление пред журналистите на Франкфуртския форум за инвестиции, който бе проведен в Прищина, Тачи подчерта, че ще използва посещението си във френската столица за „промотиране на косовската държава“. \r\n„Тази възможност трябва да бъде използвана и ще бъде използвана максимално. Що се отнася до други теми, ще участвам във всяка церемония с послание за мир. Няма да има диалог между Косово и Сърбия, а утвърждаване на Косово“, категоречен бе президентът на най-младата държава на Балканите. Тереза Герова", "date": "2018.10.27", "title": "Хашим Тачи: На 11 ноември в Париж няма да има нов рунд от диалога Белград-Прищина"}
{"url": "http://www.focus-news.net/news/2018/10/27/2583275/ministar-lilyana-pavlova-levitsata-atakuva-pravitelstvoto-s-poreditsa-ot-votove-bez-yasna-obosnovka.html", "text": "Левицата атакува правителството на ГЕРБ с поредица от \"вотове по график, тенденция, но без ясна обосновка, концепция или стратегия\". Това каза в студиото на „Денят започва с Георги Любенов“ по  БНТ  министърът на българското европредседателство Лиляна Павлова. „Нещо повече, последния път исканият вот за недоверие е бил за намерение, а не срещу политика, срещу която да дадат алтернатива, т.е. \"самоцелен вот\"“, коментира тя. „По-скоро е пореден опит за дискредитиране на правителството, отколкото търсене на решение за проблемите на хората“, заяви Лиляна Павлова. \r\nМинистър Павлова окачестви думите на Валери Симеонов към майките на деца с увреждания като недопустими. „Като цяло обидата към жена, към майка, към дете с увреждания, като цяло обидата е недопустима. Дълбоко вярвам обаче, в доброто в хората и че всеки човек има добро намерение и че тръгвайки в един разговор не тръгва с идеята да обиди някого, но всеки трябва да може да си мери приказките... И всеки трябва да намери сили да се извини“, коментира тя.", "date": "2018.10.27", "title": "Министър Лиляна Павлова: Левицата атакува правителството с поредица от вотове без ясна обосновка"}
{"url": "http://www.focus-news.net/news/2018/10/27/2583278/pazardzhik-vazpomenatelno-sabitie-za-90-godini-ot-otkrivaneto-na-zhp-liniyata-pazardzhik-varvara-shte-se-provede-v-selo-lyahovo.html", "text": "Възпоменателно събитие по случай 90 години от откриването на жп линията Пазарджик-Варвара ще се проведе в село Ляхово, съобщи за  Радио „Фокус“ – Пазарджик  Кристиян Ваклинов от Сдружение „За теснолинейката“.  Мероприятието започна в 10.00 часа на междинната спирка по Пазарджишката теснолинейка. Сборният  пункт е спирката в центъра на селото – пред църквата, откъдето тръгна и  траурно шествие до спирката на влака, където се произнесе реч за историята на линията от първата копка до нейното закриване, а бивши служители по линията ще разкажат своите най-интересни спомени. В приемното здание на спирката ще бъде открита и фотоизложба с непоказвани досега снимки. През тази година се навършват и 16 години след заминаването на последния влак по тази жп отсечка. \r\nАлбена ЖИЛЕКОВА", "date": "2018.10.27", "title": "Пазарджик: Възпоменателно събитие за 90 години от откриването на жп линията Пазарджик-Варвара ще се проведе в село Ляхово"}
{"url": "http://www.focus-news.net/news/2018/10/27/2583274/tsvetan-tsvetanov-gerb-ot-15-yanuari-sledvashtata-godina-zapochvame-dialog-s-grazhdanite-na-tema-evropa-v-nashiya-grad.html", "text": ". От 15 януари следващата година ГЕРБ ще започне диалог с гражданите по места в цялата страна по секторни политики на тема „Европа в нашия град“. Това каза председателят на ПГ на ГЕРБ и зам.-председател на партията Цветан Цветанов по време на осмия университет на Старейшини ГЕРБ в Сандански, предаде репортер на  Радио „Фокус“ – Пирин . „Повече от всякога се нуждаем да не се отклоняваме от европейския път на страната“, обърна внимание той. „Този граждански диалог ще се организира във всички областни центрове, за да може да говорим по секторни политики – образование, земеделие, местни политики и други. В тези форуми ще участват кметове, общински съвети, членове на европейския парламент. Идеята е да покажем ангажираността си към обществото“, обяви Цветан Цветанов. „Имаме коалиционно управление в утвърдена програма. Изпълняват се всички приоритети. Основен акцент е увеличаването на доходите на българските граждани, като през 2019 минималната заплата ще бъде 560 лева“, посочи той и допълни, че през 2019 година е заложен икономически растеж на БВП от 116 млрд. лева. „Имаме спазване на ангажимента си за увеличаване на доходите на българските граждани – в бюджетната сфера 10%, минималната работна заплата през 2021 да е 650 лева, безработицата да стане 4% през 2021“, заяви Цветанов. „Учителските заплати ще бъдат увеличени с 20%. Само парите за образование ще бъдат около половин милиард. Имаме повече разходи в размер на 5.5 млрд. лева, което означава, че ние няма да увеличим дефицита, няма да задължим някой да плаща след нашето управление“, посочи той. „Смятам, че държавата в момента има икономически растеж, който се предвижда да бъде запазен до 2021 година“, каза още председателят на ПГ на ГЕРБ. \r\nЛивия НИНОВА", "date": "2018.10.27", "title": "Цветан Цветанов, ГЕРБ: От 15 януари следващата година започваме диалог с гражданите на тема „Европа в нашия град“"}
{"url": "http://www.focus-news.net/news/2018/10/27/2583273/bogdan-mirchev-fondatsiya-hans-zaydel-temata-za-zapadnite-balkani-zastana-v-tsentara-za-evropa-po-vreme-na-balgarskoto-predsedatelstvo.html", "text": "С Българското председателство на ЕС, темата за Западните Балкани застана в центъра за Европа. Това каза по време на осмия университет на Старейшини ГЕРБ в Сандански Богдан Мирчев, представител на Фондация „Ханс Зайдел” за България, предаде репортер на  Радио „Фокус”-Пирин . Той отбеляза, че темата на днешния университет – „Успешното европредседателство на България и новите предизвикателства пред ЕС”е много добре формулирана. Богдан Мирчев заяви, че приоритетите на Българското председателство са били свързани с предизвикателствата, пред които е изправен целият Европейски съюз. По думите му ролята на Западните Балкани е важна за сигурността в цяла Европа. Той отбеляза обаче, че предвид променената обстановка в света и влиянието на много други държави, именно активната роля на Европа дава гаранция за сигурност на целия континент.  \r\nПрезидентът на Европейския съюз на гражданите – сеньори към ЕНП Ан Херманс коментира, че с голяма радост е отговорила на поканата за участие в осмия университет на Старейшини ГЕРБ. Според нея няма нищо по-добро за един ръководител от това да види как една организация е жива и членовете й се ангажират с проблемите на обществото. „Програмата на университета ме впечатли, показвайки отговорността, с която се отнасяте към задачите си и това, че различни сектори от политическия живот на Вашата страна са представени на европейско ниво“, посочи Ан Херманс.  „Вие показахте на европейците, че България играе важна роля в обединението на Европа”, заяви тя и отбеляза, че цяла Европа адмирира функцията на България като председателство на Съвета на ЕС. „Днес обществото търси сериозни отговори на проблемите, свързани с промяната в климата, с емиграцията. Много от хората биха искали да получат прости отговори на момента. Те са готови да следват популистите или са готови да следват една екстремна перспектива за бъдещето“, коментира Херманс. Според нея единственото решение е работата за една демократична Европа на базата на субсидиарността на техните граждани. „Трябва да продължите с работата по убеждаването на хората да изберат общество, ориентирано към бъдещето и към Европа. През май 2019 година зависи от нас да положим основите на колони за нов етап от развитието на Европа”, обяви Ан Херманс.  \r\nНатали СТЕФАНОВА", "date": "2018.10.27", "title": "Богдан Мирчев, Фондация „Ханс Зайдел”: Темата за Западните Балкани застана в центъра за Европа по време на Българското председателство"}
{"url": "http://www.focus-news.net/news/2018/10/27/2583279/tsvetan-tsvetanov-gerb-opozitsiyata-se-interesuva-samo-ot-tova-kak-da-doyde-na-vlast.html", "text": "В момента имаме опозиция, която се интересува само от това как да дойде на власт. Това каза председателят на ПГ на ГЕРБ и зам.-председател на партията Цветан Цветанов по време на осмия университет на Старейшини ГЕРБ в Сандански, предаде репортер на  Радио „Фокус“ – Пирин . Той даде пример, че във „Визия за България“ на БСП липсва темата „Строителство“. „Може ли без развита инфраструктура да гарантираш просперитет, развитие на бизнеса и осигуряване на работни места“, попита Цветанов. Според него опозицията търси само конфликти по теми и проблеми, които са преекспонирани, без да предлага реални политики. По отношение стабилността на коалиционното управление, Цветан Цветанов заяви, че то е стабилно и има утвърдена програма, която следва. „Изпълняват се всички приоритети, като основен акцент е увеличението на доходите“, обяви той.  \r\nЦветан Цветанов изказа специални благодарности на фондация „Ханс Зайдел“, които оказват голяма подкрепа на ГЕРБ през годините. Той обърна внимание, че съвместно с тях се организират различни форуми на партията, както ѝ кръгли маси по актуални теми и проблеми.  \r\nЛивия НИНОВА", "date": "2018.10.27", "title": "Цветан Цветанов, ГЕРБ: Опозицията се интересува само от това как да дойде на власт"}
{"url": "http://www.focus-news.net/news/2018/10/27/2583281/plovdiv-vsichki-sabitiya-v-asenovgrad-po-povod-denya-na-narodnite-buditeli-i-145-godishninata-na-nch-rodolyubie-sa-podchineni-na-blagotvoritelna-kauza.html", "text": "Всички събития в Асеновград по повод Деня на народните будители и 145-годишнината на НЧ „Родолюбие“ са подчинени на благотворителна кауза. Това съобщи за  Радио „Фокус“ – Пловдив  Дафинка Комитова, секретар на читалище „Родолюбие“ в града, като уточни, че събитията са в подкрепа на малката Ева Чолакова от Асеновград. Момичето е на 4 години и се нуждае от спешни средства за лечение. „Обръщаме се към всички хора, фирми, фондации с надежда за помощ. Нека да дадат път на своята щедрост и добри сърца!“, призова Комитова. \r\n„Фокус“ припомня, че програмата в Асеновград по повод Деня на народните будители започва в 17.30 часа на 29 октомври в Градската библиотека „Паисий Хилендарски“ с поетичен рецитал на Виктория Стефанова, озаглавен „Поклон пред Вас, будители народни!“. На 30 октомври, отново в Градската библиотека, се организира кръгла маса на тема „Роля и значение на шевицата в традиционната българска култура” по проект „Завръщане към корените” , който е част от програмата  „Пловдив – Европейска столица на културата 2019”. Събитието ще започне в 15.30 часа, а два часа по-късно ще се състои откриването на изложбата  „Тайният код на българската шевица”. На 31 октомври, от 14.30 часа в Градската библиотека“, ще се проведе „Час в библиотеката“ с ученици от ОУ „Панайот Волов” в кв. „Долни Воден“. На 1 ноември, на ул. „Железарска“, ще се състои официалното откриване на паметна плоча на фотографа Крум Савов, като инициативата е на групата „Станимашка фотографчийница”. В същия ден, пред Градската библиотека „Паисий Хилендарски“ ще бъде представена и изложба от фотографии на Крум Савов, озаглавена „Лица и места през обектива на Крум Савов”. \r\nПървото събитие по повод юбилея на читалище „Родолюбие“ е на 29 октомври от 18.00 часа, когато жителите и гостите на Асеновград ще могат да наблюдават постановката на детския театър към читалището, озаглавена „Златното момиче“. В 18.00 часа на следващия ден, 3о октомври, ще се състои класически концерт на Васка Владимирова, Ина Паришева и балетно студио „Терпсихора”. Програмата на 31 октомври включва три събития . В 14.00 часа се организира кръгла маса с читалищата от Община Асеновград, в 18.00 часа ще бъде представена изложба на художника Димитър Ненкин, а от 19.00 часа ще започне тържествен концерт-спектакъл по случай 145 години от създаването на Народно читалище „Родолюбие”. \r\nТони МИХАЙЛОВ", "date": "2018.10.27", "title": "Пловдив: Всички събития в Асеновград по повод Деня на народните будители и 145-годишнината на НЧ „Родолюбие“ са подчинени на благотворителна кауза"}
{"url": "http://www.focus-news.net/news/2018/10/27/2583264/chetiristrannata-sreshta-za-siriya-v-istanbul-kakvi-sa-ochakvaniyata-na-uchastnitsite-i-chast-rusiya.html", "text": "В Истанбул ще се проведе четиристранна среща на върха, на която ще се обсъжда бъдещето на Сирия след гражданската война. Държавният глава на Турция Реджеп Тайип Ердоган посреща в града на Босфора лидера на Кремъл Владимир Путин, канцлерът на ФРГ Ангела Меркел и френския президент Еманюел Макрон. На нея ще присъства също и специалният посланик на ООН Стафан де Мистура, който ще докладва на четиримата лидери за настоящата ситуация в разкъсваната от война близкоизточна република.  \r\nСрещата на високо равнище в Истанбул ще бъде фокусирана по-специално на ситуацията в последната останала твърдина на опозиционните сили на Дамаск – северозападната сирийска провинция Идлиб. Всяка една от страните сяда на масата за преговори с различни очаквания. Руската информационна агенция  TACC  обобщава позицията на Москва в преговорите. \r\nОт пресслужбата на Кремъл поясниха, че в Истанбул се очаква да бъдат разменени мнения за придвижването на политическия процес в Сирия, последващите стъпки за укрепването на сигурността и стабилността, създаването на условия за връщането на бежанците и възстановяване на социалната и икономическата инфраструктура. От Кремъл отбелязаха, че страните-участнички в преговорите имат различни подходи, но „като цяло всички искат политическо решение за Сирия. Това е общата цел, по инструментите и тактиките, разбира се, може да има различия“, обясни Дмитрий Песков, говорител на руския президент Владимир Путин. \r\nСъгласно думите му, „сега става въпрос за комбиниране на различни формати за „сверяване на часовниците“, за обсъждане, за опит да намерим общи теми. Затова е трудно да се каже предварително кои теми ще бъдат обхванати. Това ще бъде първата дискусия от подобно естество\", обясни говорителят на Кремъл.  \r\nРусия подкрепя сирийските въоръжени сили в борбата им срещу терористите и допринася за политическо уреждане в тази страна, подчертава ТАСС. Темата за Сирия редовно се обсъжда на срещите на Путин с други световни лидери; през последната година три пъти - в Сочи през ноември 2017 г., в Анкара през април и в Техеран през септември 2018 г. - бяха проведени тристранни срещи на върха на държавните глави на страните-гаранти на Астанинския процес (Русия, Турция и Иран). На двустранна среща в Сочи на 17 септември, президентите на Русия и Турция се договориха да се създаде по линията на контакт между сирийската армия и опозицията в Идлиб демилитаризирана зона, от която да бъдат изтеглени тежките оръжия и в която бъдат извършвани патрули от руски и турски военни.  \r\nНа 18 октомври Путин подчерта, че Русия като цяло е постигнала целите, заложени в началото на операцията в Сирия през 2015 г. - сирийската държавност е запазена, почти 95% от територията на републиката е „освободена“. Следващият етап трябва да бъде политическо решение на ситуацията по платформа на ООН. „Сега трябва да създадем конституционна комисия, работата не е лесна, но все пак върви, надявам се, че ще продължим напред с нашите партньори в тази област\", каза той. \r\nРешението за създаване на конституционна комисия, която да изготви препоръки за изменение на Основния закон на републиката, бе взето в рамките на Конгреса за национален диалог на Сирия, проведен в Сочи през януари тази година. В края на септември, „малка група\" на страните по Сирия (Великобритания, Германия, Йордания, Саудитска Арабия, САЩ и Франция), водена от САЩ, поискаха Стафан де Мистура да ускори свикването на заседание в Женева и да докладва за напредъка на Съвета за сигурност на ООН не по-късно от 31 на месец октомври. На свой ред, Дамаск и Москва се противопоставиха на опитите на западните страни да установят изкуствени крайни срокове за създаването на конституционната комисия. Тереза Герова", "date": "2018.10.27", "title": "Четиристранната среща за Сирия в Истанбул: Какви са очакванията на участниците (I част - Русия)"}
{"url": "http://www.focus-news.net/news/2018/10/27/2583284/sport-andreev-zagubi-polufinala-na-yunosheskiya-mastars.html", "text": "Адриан Андреев не успя да се възползва от шансовете си и загуби полуфинала на „Мастърс“ турнира на най-добрите осем при юношите срещу Брендън Накашима от Съединените щати. Българинът водеше с пробив два пъти в първата част и сервираше за спечелването ѝ, но допусна обрат и в крайна сметка отстъпи с 6:7(4), 3:6. \r\nДостигането на „Мастърс“ полуфинал от младия талант е феноменално постижение, с което той може да бъде горд. Предстои му още един мач на турнира – за третото място. На него той отново излиза срещу първенеца от групата си и водач в ранглистата Чун Цън или срещу световния № 2 – олимпийския шампион Юго Гастон. \r\nВенцислав ДРАГОМАНОВ", "date": "2018.10.27", "title": "Спорт: Андреев загуби полуфинала на юношеския „Мастърс“"}
{"url": "http://www.focus-news.net/news/2018/10/27/2583285/veliko-tarnovo-darzhaven-kuklen-teatar-ruse-gostuva-na-velikotarnovska-stsena-s-premiernoto-zaglavie-bravo-franklin.html", "text": "Държавен куклен театър – Русе гостува на великотърновска сцена с премиерното заглавие „Браво, Франклин!”. Това съобщават за  Радио „Фокус“ – Велико Търново  домакините от Куклен театър „Весел“. Автори на текста на хитовия спектакъл са Полет Буржоа и Бренда Кларк. Постановката е дело на Валентин Владимиров, сценографията и куклите – на Сийка Моллова, а музиката – на Станимир Иванов. В спектакъла участват актьорите от трупата на театъра Деница Дончева и Любен Русенски.   След успешната премиера на русенска сцена  „Браво, Франклин!“ ще изненада и театралите от старата столица. \r\nСпектакълът в съботния афиш на Куклен театър „Весел“ е предвиден за 11.00 ч. в читалище „Искра” във Велико Търново. Театралите обещават на публиката много смях и вълнуващи емоции. \r\nПроектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново. \r\nМария НЕДЕВА", "date": "2018.10.27", "title": "Велико Търново: Държавен куклен театър – Русе гостува на великотърновска сцена с премиерното заглавие  „Браво, Франклин!”"}
{"url": "http://www.focus-news.net/news/2018/10/27/2583287/riyad-potvardi-ubiytsite-na-dzhamal-hashogi-shte-badat-sadeni-v-sauditska-arabiya.html", "text": "Отговорните за убийството на журналиста Джамал Хашоги ще бъдат съдени в Саудитска Арабия. Това подчерта министърът на външните работи на арабското кралство Адел ал-Джубейр на срещата на арабските лидери в бахрейнската столица Манама, предава  AFP .  \r\nПо-рано Анкара настоя заподозрените да бъдат екстрадирани и предадени на турската правосъдна система. \r\n„По въпроса за екстрадицията – лицата са граждани на Саудитска Арабия, задържани са в Саудитска Арабия, разследването е в Саудитска Арабия и те ще бъдат съдени в Саудитска Арабия\", обясни първият дипломат на Рияд в рамките на регионалния форум за отбрана, който се провежда в Манама. \r\nТурският президент Реджеп Тайип Ердоган призова в петък за екстрадирането на 18 саудитски граждани, за които се твърди, че са замесени в убийството на Хашоги, правителствен критик на Рияд, убит в консулството на арабското кралство в Истанбул. Тереза Герова", "date": "2018.10.27", "title": "Рияд потвърди: Убийците на Джамал Хашоги ще бъдат съдени в Саудитска Арабия"}
{"url": "http://www.focus-news.net/news/2018/10/27/2583280/ria-novosti-izrael-obvini-iran-i-siriya-za-raketniya-obstrel-ot-ivitsata-gaza.html", "text": "Израелските власти уличиха Иран и Сирия за ракетния обстрел, нанесен срещу територията на страната от Ивицата Газа, предава  РИА Новости . \r\nСпоред Израел палестинската групировка „Ислямски джихад“ е получил заповедта за нощния обстрел от властите в Техеран и Дамаск, поясни говорител на Израелските отбранителни сили. \r\n„Виждаме ясна връзка между палестинската групировка „Ислямски джихад“ и режима в Дамаск, а също и с (иранската) Революционна гвардия“, поясни говорителят на израелската армия на брифинг. Тереза Герова", "date": "2018.10.27", "title": "РИА Новости: Израел обвини Иран и Сирия за ракетния обстрел от Ивицата Газа"}
{"url": "http://www.focus-news.net/news/2018/10/27/2583276/chetiristrannata-sreshta-za-siriya-v-istanbul-kakvi-sa-ochakvaniyata-na-uchastnitsite-ii-chast-turtsiya.html", "text": "В Истанбул ще се проведе четиристранна среща на върха, на която ще се обсъжда бъдещето на Сирия след гражданската война. Държавният глава на Турция Реджеп Тайип Ердоган посреща в града на Босфора лидера на Кремъл Владимир Путин, канцлерът на ФРГ Ангела Меркел и френския президент Еманюел Макрон. На нея ще присъства също и специалният посланик на ООН Стафан де Мистура, който ще докладва на четиримата лидери за настоящата ситуация в разкъсваната от война близкоизточна република.  \r\nСрещата на високо равнище в Истанбул ще бъде фокусирана по-специално на ситуацията в последната останала твърдина на опозиционните сили на Дамаск – северозападната сирийска провинция Идлиб. Всяка една от страните сяда на масата за преговори с различни очаквания.  Турция  разчита, че на четиристранната среща на върха ще се стигне до подробно осъждане на възможностите за разрешаване на сирийската криза по мирен път. „Едно от нашите най-важни и конкретни очаквания са съгласуването на пътна карта с конкретни стъпки в рамките на политическия процес за разрешаването на кризата. Очакваме преди всичко да бъде създадена конституционната комисия, която ще се заеме с изработването на основния закон на Сирия“, подчерта говорителят на Президентството в Анкара Ибрахим Калън, цитиран от руската информационна агенция  TACC . \r\nТой отбеляза, че Ердоган ще говори на срещата на върха „с оценки за запазване на споразуменията за Идлиб и предотвратяване на нарушенията на прекратяването на огъня от страна на Дамаск\". Както става ясно от думите му, Анкара възнамерява да продължи да настоява изключително за мирно разрешаване на съществуващи проблеми, включително разграничаването на терористичните групировки от цивилните и умерената въоръжена опозиция, които Турция продължава да подкрепя. \r\nОт официалните изявления обаче не е ясно дали Турция възнамерява да повдигне въпроса за присъствието на кюрдите източно от Ефрат. Почти целият регион е под контрола на кюрдските „Народни отряди за самозащита“ и „Демократичен съюз“. Тези организации Анкара определя като терористични. В петък Ердоган обяви плановете на Турция да се заеме с прочистването на региона на изток от Ефрат, припомня  Bloomberg . \r\nНа срещата на върха Ердоган ще се стреми да подчертае значението на ограничаването на кюрдското присъствие близо до границата на Турция.  „Вместо да работим на празен ход в Манбидж, ние сме решени да обърнем фокуса и енергията си на изток от Ефрат. Извършваме проучвания в съответствие с нашите собствени оперативни планове. Това трябва да се разглежда като нашето последно предупреждение\", са думите на Ердоган, цитирани от Bloomberg. \r\nАко изтласка турските сили на изток, Ердоган би поел риска от пряка конфронтация с американските сили, разположени с кюрдите. САЩ подкрепиха „Народни отряди за самозащита“ като най-ефективния сили срещу „Ислямска държава“, припомня медията.  AFP  привежда думите на професор по политически науки, според когото срещата в Истанбул ще помогне на Ердоган „да се опита да нормализира отношенията си с Европа\" след влошаването им от лятото на 2016 г. насам и да покаже, че Анкара може да бъде „добър партньор със Запада\".  \r\nВключването на Франция и Германия в срещата на върха в събота може да помогне на преговорите за Турция, тъй като и тримата държавни лидери споделят една и съща позиция за режима на Асад, допълва професорът.  \r\nВ Анкара, както и в Москва, се въздържат от прогнози за изхода от стрещата главно заради причината, че страните имат сериозни различия. Въпреки че смекчи реториката срещу сирийския президент Башар Асад, Турция все пак се противопоставя на участието му в бъдещето на страната и дори в преходния период. Благодарение на споразумението за Идлиб, Анкара укрепи позициите си в региона, но възможните операции срещу кюрдите на изток от Ефрат може да бъдат критикувани от други държави. Тереза Герова", "date": "2018.10.27", "title": "Четиристранната среща за Сирия в Истанбул: Какви са очакванията на участниците (II част - Турция)"}
{"url": "http://www.focus-news.net/news/2018/10/27/2583282/tsvetan-tsvetanov-pp-gerb-ubeden-sam-che-v-resheniyata-na-dps-ima-dosta-seriozen-razum-kogato-sa-svarzani-s-evropeyskata-perspektiva-za-balgariya.html", "text": "Убеден съм, че в решенията на ДПС има доста сериозен разум, когато е свързано с европейската утвърждаваща се перспектива за България. Това каза по време на Осмия университет на Старейшини ГЕРБ в Сандански Цветан Цветанов, заместник-председател на ПП ГЕРБ и председател на ПГ на партията, предаде репортер на  Радио „Фокус”-Пирин.  Цветанов отбеляза, че ПП ГЕРБ е с много ясно позициониране за това в кое политическо семейство е и какво прави, както и че ГЕРБ е единствената партия, която води политическо състезание във всеки един частичен избор, както и в предстоящите местни избор. Цветанов уточни, че ГЕРБ работи с групата на ДПС в определени общини, а в други - с други политически формации и е опонент на ДПС. Той допълни, че Движението за права и свободи ще подкрепи правителството за запазването на плоския данък. Според него ДПС са много по-евронастроени от БСП. „Независимо, че имаме политически различия, ние трябва да търсим консенсус и диалог, за да може страната ни да продължи напред”, заяви Цветан Цветанов. „Спомням си каква бе оценката на БСП за българското европредседателство. Не е нормално всички да дават положителна оценка на българското европредседателство, тъй като за първи път от 15 години темата за Западните Балкани е поставена на дневен ред, а БСП да коментира, че българското европредседателство е било слабо”, каза още той.  \r\nНатали СТЕФАНОВА", "date": "2018.10.27", "title": "Цветан Цветанов, ПП ГЕРБ: Убеден съм, че в решенията на ДПС има доста сериозен разум, когато са свързани с европейската перспектива за България"}
{"url": "http://www.focus-news.net/news/2018/10/27/2583289/reuters-redzhep-tayip-erdogan-naznachi-novi-gubernatori-v-39-ot-provintsiite-v-stranata.html", "text": "Държавният глава на Турция Реджеп Тайип Ердоган назначи губернатори на 39 от общо 81 провинции в страната, предава  Reuters . \r\nПрезидентският указ е публикуван в държавния вестник на страната. От него става ясно, че бившият губернатор на Истанбул Васип Сахин получава ново назначение – в столицата Анкара. За губернатори на Истанбул е назначен Али Йерликая, който досега ръководеше местната власт в югоизточната провинция Газиантеп.   Тереза Герова", "date": "2018.10.27", "title": "Reuters: Реджеп Тайип Ердоган назначи нови губернатори в 39 от провинциите в страната"}
{"url": "http://www.focus-news.net/news/2018/10/27/2583288/premierat-boyko-borisov-koe-e-v-kolaps-parlamentat-raboti-a-v-haznata-ima-miliardi-poveche.html", "text": "Кое е в колапс - парламентът работи, а в хазната има милиарди повече. Това каза премиерът Бойко Борисов пред журналисти, който инспектира новостроящия се участък от автомагистрала  „Хемус“ край Буховци, предаде репортер на  Агенция „Фокус“.  “ДПС това ли ги е яд - че контрабандата от 34% слезе под 5 и, че бюджетът за новата година, в следствие на борбата на институциите, донесе милиарди повече в хазната? Само преди 2 години кабинетът „Орешарски“ източи банките, съсипа ги и платихме близо 7 млрд. след това. Нали помните? И заварихме дефицит в бюджета около минус 4%. Сега за следващия бюджет половин милиард повече има за образование, половин милиард повече за здравеопазване, 10% отгоре върху заплатите на полицаи, военни, съдебна охрана, лекари, всички. Половин милиард повече за общините. 150 млн. повече за хората с увреждания. Да продължавам ли? Кое е в колапс?“, попита той. По думите му искането за оставка на правителството от страна на опозицията е нормално. „Ами ако ние сме в опозиция – какво ще кажем? Има на 4 години избори, правят се, печелиш ги и управляваш. Едни нови избори са още 50 милиона – само сметнете за Коледа и Великден отиват по 100 милиона за пенсии. Пенсиите се увеличават сега. Кое е в колапс – БСП и кой? Кои са в колапс? Ето, аз ви казвам факти – събрани пари в повече от институциите“, коментира премиерът. По думите му, когато са се правили всички схеми в държавата и визията за България е била да се съсипят държавните предприятия, ГЕРБ не я е имало на картата изобщо. „Парламентът работи,  приема закони в срокове, бързо, кое искат?  Армията тепърва я възстановяваме. Визията за армията беше да си купуват хеликоптери и транспортни самолети – нищо друго, това беше визията за армията, новата не знам каква е. Доколкото си спомням на Консултативния съвет, защото разбрах, че вчера са били при президента да представят Визията, г-жа Нинова беше категорично против 2% за отбрана - нещо което е първа точка на програмата на президента. За какво са се разбрали не разбрах“, посочи още Борисов.", "date": "2018.10.27", "title": "Премиерът Бойко Борисов: Кое е в колапс - парламентът работи, а в хазната има милиарди повече"}
{"url": "http://www.focus-news.net/news/2018/10/27/2583283/24-vesti-makedoniya-prodalzhavat-konsultatsiite-za-konstitutsionnite-promeni.html", "text": "Продължават да се провеждат консултации по конституционните промени, в парламента е създадена нова парламентарна група \r\nИзготвянето на проектоизмененията, дейността на новата парламентарна група в парламента и намаляването на броя на депутатите на ВМРО-ДПМНЕ остават на дневен ред в Македония и през почивните дни, коментира скопската електронна медия  „24 Вести“ . \r\nОстава неясно кога предложенията за промяна на Конституцията на Македония ще бъдат внесени в парламента. По-рано говорителят на правителството Миле Бошяковски поясни, че координацията за конституционните промени все още продължава. „В момента, в който те са в писмена форма, ще бъдат обявени публично и ще бъдат представени в парламента за тяхното финализиране“, заяви Бошняковски, без обаче да уточнява кога може да се случи това.  \r\nСъбранието в Скопие даде на правителството 15-дневен срок за изготвяне на предложенията, който изтича следващата събота, 3 ноември. Премиерът Зоран Заев вече подчерта, че процесът може да бъде приключен по-рано.  Засега очакванията са, че проектоизмененията ще влязат в парламента до средата на следващата седмица. Тереза Герова", "date": "2018.10.27", "title": "„24 Вести“ (Македония): Продължават консултациите за конституционните промени"}
{"url": "http://www.focus-news.net/news/2018/10/27/2583290/predsedatelyat-na-parlamenta-tsveta-karayancheva-vitsepremierat-valeri-simeonov-prekrachi-granitsata-no-go-osazna.html", "text": "Мисля, че премина границата. Не бива да се обиждат по този начин жените. Аз мисля, че той осъзна това. Това каза в предаването „Тази събота” на  БТВ  председателят на Народното събрание Цвета Караянчева по повод думите на вицепремиера Валери Симеонов към протестиращите майки – „кресливи жени” с „уж болни деца”. „Валери Симеонов не крепи третото правителство на Борисов. Решението на малката коалиция е такова – да не подава оставка вицепремиерът”, уточни Караянчева. \r\nОтносно семейство Баневи, които бяха арестувани вчера във Франция по обвинение за данъчни и документни престъпления, както и за пране на пари и думите на Евгения Банева преди години, че са дали милиони за корупция, тя коментира: „Нека да се осветят тези имена, които са искали подкупи, и тогава Прокуратурата ще си влезе във функциите”.  \r\n„ДПС е опозиция и е нормално да говори за оставка на правителството. Имаме много работа още да свършим, не е време за предсрочни избори”, обяви Цвета Караянчева.", "date": "2018.10.27", "title": "Председателят на парламента Цвета Караянчева: Вицепремиерът Валери Симеонов прекрачи границата, но го осъзна"}
{"url": "http://www.focus-news.net/news/2018/10/27/2583286/tsvetan-tsvetanov-pp-gerb-s-500-mln-lv-poveche-shte-badat-otpusnati-za-obrazovanieto-prez-2019-godina.html", "text": "С 500 млн. лв. повече ще бъдат отпуснати за образованието през 2019 година. Това каза по време на Осмия университет на Старейшини ГЕРБ в Сандански Цветан Цветанов, заместник-председател на ПП ГЕРБ и председател на ПГ на партията, предаде репортер на  Радио „Фокус”-Пирин.  Цветанов уточни, че 330 млн. лв. от тях ще бъдат за увеличението на учителските заплати, което е 20%. По думите му се предвижда да бъдат осигурени повече средства за българските общини и за здравеопазването. „Предвидени са с 1 100 000 000 лв. повече пари за бюджетната сфера в България. Нима това не е стабилност на правителството? Ние преди всичко гледаме за бъдещето и да не създадем задлъжнялост за бъдещите поколения и управление”, коментира той. Цветан Цветанов припомни, че през 2013-2014 година автомагистрала „Струма” беше замразена, но сроковете течаха и имаше опасност да загубим финансирането от ЕС, а сега при управлението на ГЕРБ само след 3 месеца ще има нова предсрочно открита отсечка от 25 км от магистралата, които ще бъдат предпоставка за по-малко пътнотранспортни произшествия, повече сигурност, по-бързо придвижване и по-големи перспективи за региона. „Банско се очерта като много важен туристически център, благодарение на това, че страната ни се развива и там вече се провеждат и Световни купи по ски. Не разбирам защо винаги лошата новина трябва да бъде водеща и всички да бъдат фокусирани върху лошото”, допълни зам.-председателя на ПП ГЕРБ.  \r\nЦветан Цветанов отбеляза, че безработицата е 5.4% в момента, което са най-ниските нива през последните години. По думите се очаква тя да стане под 4%. „Всеки говори днес за прозрачност и за неща, които се случват или не се случват. З голямо съжаление страната ни днес има президент, който е президент само на БСП. Те искат да създадат служебно правителство и по този начин да създадат служебно управление на страната. Парламентът е най-прозрачната институция, над 3-4 000 граждани са посетили парламента от началото на годината. Всички знаем какво направи служебният кабинет на Румен Радев с модернизацията на страната ни за самолетите”, подчерта той.  \r\nЦветанов коментира и това, че конституционните съдии са избор на различните власти. По думите му Президентството, Парламентът и Съдебната система имат право на различни конституционни съдии. „Не може критерии за избор на конституционен съдия да бъде човек, който е искал да уволни Борисов, човек който е бил неуспял кандидат за президент и неуспял политик. Къде е критерият? Каква беше състезателната процедура? Това, което направи парламентът е да спази максимално прозрачността – гласуване след дебат в пленарна зала. В съдебната система гласуването беше по същия начин – чисто и прозрачно”, каза още Цветан Цветанов.  \r\nНатали СТЕФАНОВА", "date": "2018.10.27", "title": "Цветан Цветанов, ПП ГЕРБ: С 500 млн. лв. повече ще бъдат отпуснати за образованието през 2019 година"}
{"url": "http://www.focus-news.net/news/2018/10/27/2583293/mvr-reditsa-narusheniya-sa-konstatirani-v-rabotata-na-dve-psiholaboratorii-v-stolitsata.html", "text": "При инспекция, извършена от служители на „Икономическа полиция“ - ГДНП, ИАА и Националната агенция за приходите, са констатирани редица нередности в две психолаборатории в София. Това съобщиха от  пресцентъра на МВР.  В тях се извършват теоретични и практически тестове за психологическа годност на професионалните и таксиметрови водачи. В една от лабораториите са установени протоколи от завършени психологически изследвания на различни лица от цялата страна. При анализ на фактите са възникнали основателни съмнения за фиктивно провеждане на тестовете. Допълнително са установени данни за преотстъпване на дейността на психолабораторията от страна на медицинския център, което е в нарушение на заложените законови разпореждания. При първоначалната проверка не е представен договор от юридическото лице, наело помещението, и договор за съпътстваща и/или посредническа дейност с медицинския център. Не са представени и трудови договори на специалистите, извършващите психологическите изследвания, както и необходимите документи, свързани с експлоатацията на фискалното устройство.  \r\nОт страна на НАП е установено, че въпреки проведени психологически тестове на лица в деня на проверката и съответно извършени в тази връзка плащания, в касата на търговското дружество не са открити никакви средства. По данни на ИААА за календарната 2017 г. през въпросния кабинет са преминали общо 3170 души при обявена цена за услугата 20 лева. За същия период декларираната сума пред НАП е в пъти по-малка – данни, които дават основателно предположение за избегната регистрация на дружеството по ЗДДС.  \r\nПри проверка в другата лаборатория на адреса, на който е регистрирана и на този на медицинския център, към който е прикрепена, било установено, че същите реално не функционират и не извършват никаква дейност.  \r\nРаботата по изясняване на случаите продължава.", "date": "2018.10.27", "title": "МВР: Редица нарушения са констатирани в работата на две психолаборатории в столицата"}
{"url": "http://www.focus-news.net/news/2018/10/27/2583291/glavniyat-prokuror-sotir-tsatsarov-prokuraturata-zapochna-dosadebno-proizvodstvo-sreshtu-nikolay-i-evgeniya-banevi-za-danachni-prestapleniya-prisvoyavane-i-prane-na-pari.html", "text": "Прокуратурата започна досъдебно производство срещу Николай и Евгения Баневи за данъчни престъпления, присвояване и пране на пари. Това съобщи пред журналисти в Пловдив главният прокурор Сотир Цацаров, предаде репортер на  Радио „Фокус”- Пловдив.  „Отправна точка на това досъдебно производство е „Полимери”- Девня, но се очаква в резултат на извършени интензивни действия по разследването на практика периметърът на фактите, които ще бъдат разследвани и обвиненията, които ще бъдат повдигани, да бъде разширяван и да обхване една доста по-голяма и по-цялостна икономическа дейност”, каза главният прокурор. По думите му към този момент е издадена европейска заповед за арест реализирано е задържането им от френските власти и предстои процедура пред френския съд с оглед изпълнението на европейската заповед за арест. Главният прокурор каза още, че докато тече европейската заповед за арест продължават претърсвания и изземване и анализ на документи и всички необходими действия по разследването, което няма да се ограничи само „Полимери”. Френският съд трябва да реши дали ще допусне екстрадирането им. \r\nЦветана ТОНЧЕВА", "date": "2018.10.27", "title": "Главният прокурор Сотир Цацаров: Прокуратурата започна досъдебно производство срещу Николай и Евгения Баневи за данъчни престъпления, присвояване и пране на пари"}
{"url": "http://www.focus-news.net/news/2018/10/27/2583296/veliko-tarnovo-1172-zayavleniya-za-otpuskane-na-tseleva-pomosht-za-parvoklasnitsi-sa-podadeni-ot-sotsialno-slabi-semeystva-ot-oblastta.html", "text": "1172 заявления за отпускане на целева помощ за първокласници са подадени от социално слаби семейства от област Велико Търново. Това съобщи Ивайло Деев, юрисконсулт в Регионална дирекция „Социално подпомагане“, предаде репортер на  Радио „Фокус“ – Велико Търново.  Приемът на заявления-декларации започна на 1 юли и приключи на 15 октомври. Издадени са 1113 заповеди за отпускане на такава помощ, като със средствата ще бъдат подпомогнати 1136 деца. Издадени са 54 заповеди за отказ. \r\nИвайло Деев уточни, че 373 от заповедите за отпускане на еднократна целева помощ са във Велико Търново, 225 в Горна Оряховица, 34 в Елена, 28 в Златарица, 44 в Лясковец, 114 в Павликени, 76 в Полски Тръмбеш, 126 в Свищов, 82 в Стражица и 11 в Сухиндол. Средствата се отпускат, за да покрият част от разходите за подготовка на учениците за първи клас. \r\nЗа предходната 2017-2018 учебна година, в областта еднократна помощ за първокласници са получили 1176 семейства, в общ размер на 299 750 лв. \r\nМария НЕДЕВА", "date": "2018.10.27", "title": "Велико Търново: 1172 заявления за отпускане на целева помощ за първокласници са подадени от социално слаби семейства от областта"}
{"url": "http://www.focus-news.net/news/2018/10/27/2583277/sds-prietoto-na-parvo-chetene-predlozhenie-arestite-da-mogat-da-ostanat-v-tayna-do-48-chasa-e-grubo-nezachitane-na-printsipite-na-pravovata-darzhava-i-demokratichnoto-obshtestvo.html", "text": "СДС е партията, която започна битката за демокрация, свобода и човешки права, отстоя тези идеи три десетилетия и не може да приеме каквото и да е узаконяване на мерки, които биха довели до тяхното нарушаване. Това се посочва в  позиция на партията  по повод приетите на първо четене промени в Наказателно-процесуалния кодекс, който позволява ареста да остане в тайна до 48 часа. \"Ако приетите на първо четене от парламента предложения на правителството, че арестите могат да останат в тайна до 48 часа, засягат само заподозрени в престъпления, то поправката е обяснима! Но не виждаме достатъчно гаранции за това. За нас тези предложения са изключително грубо незачитане на принципите на правовата държава и демократичното общество\", заявяват от СДС. Според тях всяко задържане, без право на защита, е против Конституцията, а неспособността на разследването да събере безспорни доказателства не може да оправдае погазването на конституционни права и свободи. \"Правото на защита е измежду абсолютните права и всяко негово погазване рискува връщането към репресивните методи на разследване. Приемането на подобна мярка, касаеща дори непълнолетните лица, може да се разглежда само като неоправдана държавна репресия, която освен всичко друго, ще доведе до нови загубени дела в Страсбург, за които ще плаща българският данъкоплатец!\", посочват от СДС. \"Наред с това, ние изразяваме своите сериозни притеснения, че тази мярка може да причини сериозни психически и здравословни щети на близките на задържаното лице, които ще бъдат в неведение за причините за неговото 48 часово отсъствие. А още повече и за родителите на непълнолетните, които 24 часа няма да знаят къде са децата им\", отбелязват те.  \r\n\"Липсата на истински десен коректив, представляващ свободните хора в българския парламент, е проблем за цялото общество. Тази липса се усеща особено силно при приемането на закони, които носят сянката на полицейщина и погазване на изконни права, защото спорната поправка е гласувана почти без дебати.  \r\nТова ни кара да се съмняваме още по-силно в опозиционността на БСП, която громи правителството пред камерите и по площадите, но не реагира остро, когато има заплаха за нарушаване на граждански права от страна на управляващата коалиция на ГЕРБ и Обединени патриоти. За наследницата на БКП, която изкарваше хората от домовете им като хунта и те изчезваха безследно, това е обяснимо. Но как го допускат партии, с претенции, че са демократични?!\", се посочва още в позицията.  \r\n\"Затова призоваваме народните представители от всички политически сили и най-вече ГЕРБ, да покажат, че в парламента има истински личности и демократи, а не хора, употребявани само да натискат пултовете за гласуване. Нека тези от тях, независимо от партийната си принадлежност, за които постиженията на демокрацията наистина имат смисъл, да не допуснат тази промяна да мине на второ четене, освен ако не се предложат поправки, внасящи повече яснота и гарантиращи спазването на човешките права\", заявяват от СДС.", "date": "2018.10.27", "title": "СДС: Приетото на първо четене предложение арестите да могат да останат в тайна до 48 часа е грубо незачитане на принципите на правовата държава и демократичното общество"}
{"url": "http://www.focus-news.net/news/2018/10/27/2583298/varna-konferentsiya-na-tema-boris-georgiev-hudozhnik-na-duha-mezhdu-iztoka-i-zapada-se-provezhda-po-povod-130-ta-godishnina-ot-rozhdenieto-na-tvoretsa.html", "text": "Конференция на тема „Борис Георгиев – художник на Духа между Изтока и Запада“ се провежда във Варна по повод 130-та годишнина от рождението на твореца, който е патрон на Градската художествена галерия във Варна, предаде репортер на  Радио „Фокус“ – Варна.  Организатори на форума са Градската художествена галерия със съдействието на Община Варна и Държавната агенция „Архиви“ – София. Събитието, което продължава и днес, събира специалисти и изследователи от различни научни области. Вторият ден на форума ще бъдат представени доклади на Пламен Петров – уредник в Софийска градска художествена галерия, докторант в СУ „Св. Климент Охридски“, Антоанета Дюнгелян – консултант, компания за създаване на съвременни концепции – Благоевград, както и доклад на Николай Савов – председател на Варненското историко-архитектурно дружество „Наследство“. \r\nМарияна ВАЛЕНТИНОВА", "date": "2018.10.27", "title": "Варна: Конференция на тема „Борис Георгиев – художник на Духа между Изтока и Запада“ се провежда по повод 130-та годишнина от рождението на твореца"}
{"url": "http://www.focus-news.net/news/2018/10/27/2583300/prof-antoniy-todorov-politolog-upravlyavashtoto-mnozinstvo-mozhe-da-se-spasi-no-tsenata-shte-e-oshte-po-golyam-sriv-na-obshtestvenoto-doverie-kam-nego.html", "text": "Управляващото мнозинство може да се спаси, но  цената ще е още по-голям срив на общественото  доверие към правителството и парламента. Това каза в седмичното обзорно предаване „Метроном“ на  Радио „Фокус“   политологa проф. Антоний Тодоров.  Според него не  е изключен разрив между управляващата коалиция.  „Би могло да се стигне до разрив сред патриотите. Например ПП „Атака“ да напусне коалицията, но лидерът й Волен Сидеров може да реши да подкрепя правителството и то да не падне поради това. Може да се случи така, че мястото му да бъде заето от депутатите на ПП „Воля“. Веселин Марешки също заяви такива възможности, но това ще бъде закърпване на положението, защото по същество няма да промени ситуацията“,  каза той. Проф. Антоний Тодоров  допълни, че предсрочни избори са малко вероятни, защото следва въпросът готови ли са БСП и ДПС за такива избори. Според него предвидените по-високи плащания в Бюджет 2019 година е предизборен жест, а не дългосрочна политика. Ако днешното поколение не живее добре, е съмнително следващото да има този шанс, каза той.", "date": "2018.10.27", "title": "Проф. Антоний Тодоров, политолог: Управляващото мнозинство може да се спаси, но цената ще  е още по-голям срив на общественото доверие към него"}
{"url": "http://www.focus-news.net/news/2018/10/27/2583292/tsvetan-tsvetanov-pp-gerb-izumen-sam-ot-politicheskata-kultura-na-vsichki-narodni-predstaviteli-podkrepili-zakonite-za-horata-s-uvrezhdaniya-i-za-lichnata-pomosht.html", "text": "Изумен съм от политическата култура на всички народни представители, подкрепили законите за хората с увреждания и за личната помощ. Това каза председателят на Парламентарната група на ГЕРБ и зам.-председател на партията Цветан Цветанов по време на Осмия университет на Старейшини ГЕРБ в Сандански, предаде репортер на  Радио „Фокус“ – Пирин.  По думите на Цветанов е бил постигнат диалог с всички страни, имащи отношение по тематиката, благодарение на диалога, който е бил изграден. Той добави, че за последните две години, парите за хората с увреждания са увеличени двойно, като през 2019 година ще могат да бъдат осигурени допълнителни 150 млн. лв., но без да се увеличава дефицита. „Никой от опозицията не говори, че когато лидерът на БСП Корнелия Нинова беше председател на социалната комисия, то не бяха направени никакви промени, нито бяха осигурени средства“, каза още Цветанов. Той добави, че в момента БСП са единствените, които гласуват „против“ в парламента, дори за онези предложения, които са добри. „Те искат единствено предсрочни избори, въпреки че са на ясно, че ще има тежка политическа криза, а след това дълго управление на служебен кабинет, назначен от президента Румен Радев, който по този начин ще изпълни ангажимента си към БСП за общо управление“, допълни Цветанов. Той подчерта, че от ПП ГЕРБ могат да покажат видими резултати във всички общини, независимо дали кметът е издигнат от партията или не. „Ние не делим кметовете, а работи с всички за доброто бъдеще на гражданите“, коментира Цветанов. Той допълни, че един от основните приоритети на ГЕРБ е северозападна България. Цветанов каза още, че скоро стартират нови процедури за Лот-ове на автомагистрала „Хемус“, за да може тя да е готова до 2024 година. „По този начин ще намалим тежките пътни инциденти и жертвите на пътя“, отбеляза Цветанов. Той заяви, че от опозицията често казват, че ПП ГЕРБ управлява 10 години, но не казват, че е с прекъсване. „Ако ги нямаше тези прекъсвания, то страната щеше да е още по-добре развита. Сега имаме икономически растеж и прогнози за запазване му в бъдеще.Това е добре за икономиката и увеличението доходите на гражданите“, подчерта Цветанов. Той посочи, че в момента държавният дълг е 23%, а в края на управленският мандат той ще бъде 17%. Цветанов подчерта, че сегашното управление няма алтернатива.  \r\nЛивия НИНОВА", "date": "2018.10.27", "title": "Цветан Цветанов, ПП ГЕРБ: Изумен съм от политическата култура на всички народни представители, подкрепили законите за хората с увреждания и за личната помощ"}
{"url": "http://www.focus-news.net/news/2018/10/27/2583299/glavniyat-prokuror-sotir-tsatsarov-razsledvaniyata-i-po-dvete-dosadebni-proizvodstva-sreshtu-ivo-prokopiev-nyamat-nishto-obshto-s-izdatelskata-mu-deynost.html", "text": "Разследванията и по двете досъдебни производства срещу Иво Прокопиев нямат нищо общо с издателската му дейност. Това каза пред журналисти в Пловдив главният прокурор Сотир Цацаров, предаде репортер на  Радио „Фокус”- Пловдив.  „Разследванията вървят по отношение на лицата, за които има данни, че са извършили престъпления и не желая да коментирам изявленията им, каквото е това на г-н Прокопиев”, добави главният прокурор. „Обвиненията имат общо с бизнес, имат общо с приватизация. Когато преди години са се случвали събития с предприятието „Каолин”, или със съответни находища за такива полезни изкопаеми и съответна приватизация на територията на Разград, а в последствие и с други сделки, не мисля, че някой е издавал нещо. И не мисля, че някой трябва да разсъждава, че може да издава вестник и да е собственик на сайт и следователно  всяко посегателство срещу него е посегателство срещу свободата на словото”, добави Сотир Цацаров. Той още веднъж подчерта, че „Каолин” няма нищо общо със свободата на словото, няма общо и с издателската дейност на обвиняемия Иво Прокопиев. \r\nГлавният прокурор коментира още, че продължава издирването и на пловдивските бизнесмени Арабаджиеви, което на практика вече е в ръцете на френските власти. „Това, което е трябвало, ние сме го направили, а издирването им е в ръцете на чуждите власти”, каза още Цацаров. \r\nЦветана ТОНЧЕВА", "date": "2018.10.27", "title": "Главният прокурор Сотир Цацаров: Разследванията и по двете досъдебни производства срещу Иво Прокопиев нямат нищо общо с издателската му дейност"}
{"url": "http://www.focus-news.net/news/2018/10/27/2583295/premierat-boyko-borisov-che-institutsiite-zadarzhat-oligarsi-tova-li-gi-e-yad-ili-che-kontrabandata-ot-34-sleze-na-5.html", "text": "Искането за предсрочни избори е нормално за опозицията. Има на четири години избори, правиш ги и управляваш. Едни нови избори са още 50 млн. лева. Това заяви министър-председателят Бойко Борисов пред журналисти по време на инспекцията на строежа АМ “Хемус” при трасето между Белокопитово и Буховци, съобщиха от  правителствената информационна служба.  Премиерът Борисов припомни как след управлението на кабинета “Орешарски” държавата е платила близо 7 млрд. и е заварила дефицит от -4%. “Сега в следващия бюджет половин милиард лева има повече за образование, повече от половин милиард за здравеопазване, 10% върху заплатите на полицаи отгоре, военни, съдебна охрана, лекари. Половин милиард повече за общините, 150 млн. лева повече за хората с увреждания. Кое е в колапс?”, каза Борисов. \r\nПо думите му работата на институциите дава резултати и това ядосва опозицията.  „Макар и късно, но действително специализираният съд и прокуратура в момента, заедно с нашите служби проявяват и воля, и професионализъм, и желание. Така че, винаги има какво да се желае повече”, заяви премиерът. \r\n“Че институциите задържат олигарси, това ли ги е яд или, че контрабандата от 34% слезе на 5%. И че бюджета за новата година в следствие борбата на институциите, не на отделни хора, донесе милиарди повече в хазната”, попита Борисов. Той припомни, че миналата година се наложи държавата да отпусне 12 млн. лева за изчистването на опасните химикали в “Полимери” – Девня.  \r\n“АМ “Хемус” защо не я направиха. Важна ли е тя за гражданите на Търговище, на Шумен”, попита Борисов и припомни, че кабинетът “Орешарски” я извади от програмата за финансиране с европейски фондове.  \r\nПри инспекцията на трасето на АМ „Хемус“ между Белокопитово и Буховци министър-председателят информира, че кметовете на Шумен и Търговище са сигнализирали за трудност при отчуждаването на 180 декара земеделска земя. Премиерът Борисов разговаря със собственика на земята, като се разбраха да се търси законово решение, за да не се забавя строежът на магистралата.", "date": "2018.10.27", "title": "Премиерът Бойко Борисов: Че институциите задържат олигарси - това ли ги е яд или, че контрабандата от 34% слезе на 5%"}
{"url": "http://www.focus-news.net/news/2018/10/27/2583303/mvr-trima-sa-zaginali-v-katastrofi-v-stranata-prez-izminaloto-denonoshtie.html", "text": "Трима са загинали в катастрофи в страната през изминалото денонощие. Това съобщиха от пресцентъра на  МВР . В София са станали едно тежко и 38 леки пътни произшествия, загинал е един човек. От началото на месеца жертвите на пътя са 35, а от началото на годината-495.", "date": "2018.10.27", "title": "МВР: Трима са загинали в катастрофи в страната през изминалото денонощие"}
{"url": "http://www.focus-news.net/news/2018/10/27/2583304/plovdiv-izlozhba-zhivopis-dva-svyata-shte-bade-predstavena-v-doma-na-kulturata.html", "text": "Изложба живопис „Два свята“ ще бъде представена в Дома на културата „Борис Христов“ в Пловдив на 28 октомври. Това съобщиха за  Радио „Фокус“ – Пловдив  от Дирекция „Култура и културно наследство“. Официалното откриване на изложбата ще се състои в 18.00 часа, като на събитието ще присъстват и нейните автори – Анета Стоянова и Станислав Трайков. И двамата са родом от Пловдив, като през 2017 година са реализирали обща изложба на същото място.", "date": "2018.10.27", "title": "Пловдив: Изложба живопис „Два свята“ ще бъде представена в Дома на културата"}
{"url": "http://www.focus-news.net/news/2018/10/27/2583306/sofiya-chez-elektro-zasadi-parvite-10-darveta-ot-initsiativata-we-do-green-na-bul-cherni-vrah.html", "text": "ЧЕЗ Електро засади първите 10 дървета от инициативата We Do Green на бул. „Черни връх“ до Южен парк, предаде репортер на  Агенция „Фокус“ . Дърветата са каталпи и дъбове. В инициативата се включиха и редица доброволци. Това са първите 10 дървета от предвидените 1 500 за засаждане тази есен на територията на Западна България. Стартът на кампанията бе даден на 14 юли, когато „ЧЕЗ Електро България“ АД и 5kmrun.bgпроведоха съвместно Run Green – бягане за възрастни и деца. Броят на участниците в Run Green определи и броя дървета - 366, които да бъдат засадени тази есен от доброволци – служители на ЧЕЗ и граждани. „ЧЕЗ Електро България“ АД, със съдействието на gorata.bg, увеличи този брой и планираните за засаждане дървета са над 1 500. \r\nСледващото събитие от инициативата We Do Green е предвидено за 2 ноември 2018 г., когато в землището на с. Росоман, Община Божурище, със съдействието на gorata.bg, доброволци – служители на ЧЕЗ в България, ще засадят 1 500 дървета. \r\nПрез ноември, съвместно със столичната Община „Възраждане“, „ЧЕЗ Електро България“ АД организира и засаждане на дървета в парк „Възраждане“ от доброволци – жители на общината и служители на ЧЕЗ в България. \r\nЕдна от целите на инициативата We Do Green е да популяризира използването на електронната фактура, като удобен и сигурен, модерен начин за получаване на месечните сметки, който дава възможност за личен принос към опазване на природната среда.  \r\nЦветелин ДИМИТРОВ", "date": "2018.10.27", "title": "София: ЧЕЗ Електро засади първите 10 дървета от инициативата We Do Green на бул. „Черни връх“"}
{"url": "http://www.focus-news.net/news/2018/10/27/2583305/sport-grigor-dimitrov-zapochva-sreshtu-agut-ili-dzhonsan-v-parizh.html", "text": "Григор Димитров ще участва на „Мастърс“ турнира в Париж през следващата седмица. Българинът е поставен под № 9 в схемата и ще започне от втори кръг, където ще срещне Роберто Баутиста Агут или Стийв Джонсън. Димитров се намира в четвъртината на Новак Джокович и в същата половина с Роджър Федерер.ю \r\nНа корта се завръща №1 в света Рафаел Надал, който във втория кръг ще срещне Фернандо Вердаско или Жереми Шарди. Испанецът не е играл от US Open насам, където се отказа на полуфиналите срещу Хуан Мартин дел Потро.  \r\nВенцислав ДРАГОМАНОВ", "date": "2018.10.27", "title": "Спорт: Григор Димитров започва срещу Агут или Джонсън в Париж"}
{"url": "http://www.focus-news.net/news/2018/10/27/2583307/plovdiv-obshtinskiyat-savet-v-kuklen-prekrati-predsrochno-pravomoshtiyata-na-predsedatelya-si.html", "text": "Общинският съвет в Куклен прекрати предсрочно правомощията на председателя си Пламен Гошев. Това съобщиха за  Радио „Фокус“ – Пловдив  от Общината. С 8 гласа „за”, 4 „против” и един невалиден глас Гошев бе отстранен от поста, който заемаше 3 години след местните избори през 2015, когато бе подкрепен с гласовете на всички политически групи в местния парламент. От Общината уточниха, че докладната за отстраняването му е входирана от представители на всички пет политически групи в Общинския съвет. В мотивите към предложението е записано, че към настоящия момент поведението и начинът на работа на председателя на Общинския съвет в Куклен се явява пречка за провеждането на правилна политика за развитие на общината.", "date": "2018.10.27", "title": "Пловдив: Общинският съвет в Куклен прекрати предсрочно правомощията на председателя си"}
{"url": "http://www.focus-news.net/news/2018/10/27/2583308/atanas-shopov-obshtinski-savetnik-ot-abv-obshtina-pazardzhik-podgotvya-sgradata-na-uchilishteto-v-selo-tsrancha-za-prodazhba-sled-kato-to-be-zakrito-ot-obshtinskiya-savet.html", "text": "На последната общинска сесия изразих недоумението и възмущението си от намерението на кмета на община Пазарджик Тодор Попов да трансформира училището в с. Црънча от публична в частна общинска собственост, каза за  Радио „Фокус“ – Пазарджик  Атанас Шопов, общински съветник и областен лидер на ПП АБВ-Пазарджик. По думите му това е подготовка за продажба сградата на училището. “Кметът на селото мисли като общинския кмет и няма също нищо против, защото сградата не била вече училище. И най-вероятно и част от общинските съветници ще гласуват „за“ това, защото  такова е желанието на общинския кмет и на селския кмет. Накратко, пълна хармония между всички, направо идилия. Разбира се, никой не пита защо е закрито училището  и защо трябва селото да го лишаваме от тази сграда. Отговорът, защото няма деца не е отговор, защото този отговор всъщност е реалният въпрос. И още – какво мислят жителите на селото по този въпрос, за нас няма никакво значение. Тяхното мнение не ни трябва. Ние сме си самодостатъчни, защото ние, като общински съветници, родени в Пазарджик, в неговата ромска махала, в Мирянци,  Мало Конаре, Дебращица, Ивайло, Сарая, Синитево и т.н.  далеч по- добре знаем от живущите на Црънча  какво е най-добре да направим с тяхното училище. Вече го доказахме с гласуването за гората. Между другото един въпрос- колко от нас са били през последните три години в това село във връзка с решаването на  значим обществен въпрос. Преди 6-7 години нашите предшественици в общинския съвет гласуват да закрият училището, днес ние го приготвяме за продажба. Всъщност, май никой не си дава сметка какво ще стане със селото след 20 години и за какво ще гласуват  общинските съветници“, уточни Шопов. Той каза също, че  съветниците от партия АБВ няма да подкрепят внесеното предложение, защото не приемат предлаганите политики и е срещу политики, които водят до самоцелно предоставяне, включително продажба на публичната собственост и публичните услуги/ДСП/ в частни ръце. „АБВ не смята че сме тук, за да продаваме общинските активи, да теглим кредити и да вдигаме данъците на гражданите. Ние сме тук да носим отговорност и да гарантираме нормалното развитие на населените места и цялата община. Повтаряме, това с вдигане на данъци, теглене на кредити и продажби на хубавите общински имоти не става. Нуждаем се от коренно различни политики, в които общината, т.е. ние, не бягаме от своята отговорност под предлог, че общината е лош стопанин и собственик“, коментира също Шопов. Той напомни, че трябва да се постъпи честно към избирателите и АБВ няма да избяга от тази отговорност. \r\nАлбена ЖИЛЕКОВА", "date": "2018.10.27", "title": "Атанас Шопов, общински съветник от АБВ: Община Пазарджик подготвя сградата на училището в село Црънча за продажба, след като то бе закрито от Общинския съвет"}
{"url": "http://www.focus-news.net/news/2018/10/27/2583309/varna-dobrovoltsi-kam-obshtinskiya-priyut-za-bezstopanstveni-kucheta-v-selo-kamenar-organizirat-razhodka-za-chetirinogite.html", "text": "Доброволци към Общинския приют за безстопанствени кучета в село Каменар организират разходка за четириногите, предаде репортер на  Радио „Фокус“ – Варна.  Акцията се провежда тази събота, като организаторите призовават жителите на Варна, които имат възможност, да дарят храна – гранули и консерви за малки и големи животни. Всеки, който има желание да помогне на бездомните кучета от приюта в Каменар, може да го направи като дари и стари дрехи, които ще се използват за топли постелки през зимата. Организаторите напомнят, че храненето на кучетата по време на разходката е забранено. Също така с цел безопасността на животните не е разрешено разхождането им извън пределите на приюта, както и влизането в клетките. \r\nМарияна ВАЛЕНТИНОВА", "date": "2018.10.27", "title": "Варна: Доброволци към Общинския приют за безстопанствени кучета в село Каменар организират разходка за четириногите"}
{"url": "http://www.focus-news.net/news/2018/10/27/2583301/tsvetan-tsvetanov-gerb-izkazvaneto-na-vitsepremiera-valeri-simeonov-e-nedopustimo-no-v-deystviyata-si-toy-vinagi-e-pokazval-che-e-saprichasten-s-problemite-na-horata-s-uvrezhdaniya.html", "text": "Изказването на вицепремиера Валери Симеонов е недопустимо да бъде правено публично, когато заемаш такава позиция, но в действията си той винаги е показвал, че работи и е съпричастен с проблемите на хората с увреждания. Това каза пред журналисти в Сандански председателят на Парламентарната група на ГЕРБ и зам.-председател на партията Цветан Цветанов, предаде репортер на  Радио „Фокус“ – Пирин . Цветанов отбеляза, че дори в семейството си, Валери Симеонов има човек с увреждания, за който се грижи и никога не е парадирал с това. „Вицепремиерът направи своето извинение след като имахме Коалиционен съвет преди 2 дни, заради начина, по който направи своя коментар. Безспорно това се натрупа като един негатив за цялото управление, което смятаме, че е недопустимо. В момента това, което мога да кажа е, че ултиматум – предсрочни избори в никакъв случаи няма да реши проблеми, а само ще ги отложи в бъдещето“, каза още Цветанов. Той заяви, че фикцията на БСП и президента на БСП Румен Радев е да има предсрочни избори, защото това е единственият шанс на БСП отново да влезе във властта чрез служебен кабинет. „Така отново ще потънем в една непрозрачност и тъмнина“, посочи Цветанов. Той отбеляза, че днес няма обществена нагласа за предсрочни парламентарни избори. На въпрос има ли ПП ГЕРБ вариант „Б“, ако някой от партиите в коалицията излезе от нея, Цветанов заяви, че в едно управление, една отговорна партия винаги влиза само с един вариант. „Няма план „Б“ – имаш управление, имаш ангажимент, който си приел пред избирателите и те са ни дали формулата за днешното управление“, подчерта Цветанов. Той коментира още, че в момента има една нарушена комуникация между партиите в „Обединени патриоти“. „Можем да кажем, че до някъде, може би на моменти има нарушена комуникация между „Обединени патриоти“ и ГЕРБ, защото когато си говорим в общи линии проблеми няма, но когато не правим срещи и когато „Обединени патриоти“ не правят своя коалиционен съвет, то тогава излизат междуличностни престрелки, които оказват влияние не само на „Обединени патриоти“, но и на ГЕРБ“, допълни Цветанов.  \r\nЛивия НИНОВА", "date": "2018.10.27", "title": "Цветан Цветанов, ГЕРБ: Изказването на вицепремиера Валери Симеонов е недопустимо, но в действията си той винаги е показвал, че е съпричастен с проблемите на хората с увреждания"}
{"url": "http://www.focus-news.net/news/2018/10/27/2583294/glavniyat-prokuror-sotir-tsatsarov-turskiyat-sad-e-dopusnal-ekstraditsiyata-na-dimitar-zhelyazkov-v-balgariya.html", "text": "Турският съд е допуснал екстрадицията на Димитър Желязков в България.  Прокуратурата у нас е била уведомена вчера за това решение. Това съобщи пред журналисти в Пловдив главният прокурор Сотир Цацаров, предаде репортер на  Радио „Фокус”- Пловдив.  Ектрадиционната процедура е завършила и се очаква окончателното му предаване на българските власти. „Бяхме уведомени в петък от турските власти, не писмено, а по съответните официални канали, че Турският съд е допуснал екстрадицията”, каза още Сотир Цацаров. \r\nДимитър Желязков бе арестуван в Истанбул в луксозен хотел, заедно със зърнения бос и общински съветник от Бургас Бенчо Бенчев. За 24 часа с тях бе задържан и бившият депутат от ДПС Несрин Узун. Броени дни преди това при акция на специализираната прокуратура в Бургас и съседни градчета бяха задържани 19 души. Част от тях бяха обвинени в участие в организирана престъпна група за рекет, палежи, побоища и наркотици, с лидер Димитър Желязков. \r\nЦветана ТОНЧЕВА", "date": "2018.10.27", "title": "Главният прокурор Сотир Цацаров: Турският съд е допуснал екстрадицията на Димитър Желязков в България"}
{"url": "http://www.focus-news.net/news/2018/10/27/2583297/chetiristrannata-sreshta-za-siriya-v-istanbul-kakvi-sa-ochakvaniyata-na-uchastnitsite-iii-chast-germaniya.html", "text": "В Истанбул ще се проведе четиристранна среща на върха, на която ще се обсъжда бъдещето на Сирия след гражданската война. Държавният глава на Турция Реджеп Тайип Ердоган посреща в града на Босфора лидера на Кремъл Владимир Путин, канцлерът на ФРГ Ангела Меркел и френския президент Еманюел Макрон. На нея ще присъства също и специалният посланик на ООН Стафан де Мистура, който ще докладва на четиримата лидери за настоящата ситуация в разкъсваната от война близкоизточна република.  \r\nСрещата на високо равнище в Истанбул ще бъде фокусирана по-специално на ситуацията в последната останала твърдина на опозиционните сили на Дамаск – северозападната сирийска провинция Идлиб. Всяка една от страните сяда на масата за преговори с различни очаквания.  Германия  също разчита, че участниците в истанбулската среща ще обсъдят политическия процес в Сирия, включително създаването на конституцонната комисия, ситуацията в Идлиб, и преди всичко – постигнатите в Сочи договорености за буферната зона в североизточната провинция. Правителството на ФРГ подчерта, че не става въпрос за създаването на нов формат за Сирия, но увери, че Германия би искала процесът на стабилизация там да продължи.  \r\n„Първата ни цел е най-напред да разберем дали може да има общо разбиране за ситуацията, за общата оценка\", заяви говорителят на правителството Стефан Зайберт в интервю за водещия телевизионен канал  ARD . \r\nВ Берлин не изключват участието на Германия във възстановяването на Сирия, но, както по-рано заяви министърът на външните работи на ФРГ Хайко Маас, само „ако бъде намерено политическо решение, което в крайна сметка ще доведе до провеждането на свободни избори“, припомня руската информационна агенция  TACC . \r\nВ същото време правителството на ФРГ е скептично настроено по отношение на инициативата на руската страна да върне сирийските бежанци в родината им, тъй като според Маас е необходимо да се създадат определени условия, а в момента такова предложение „не обещава успех\". \r\nПо същия начин Германия не изключва участието си при евентуални атаки срещу Сирия и в случай на използване на химическо оръжие в Идлиб. Цитиракки източници в Министерството на отбраната в Берлин, вестник  BILD  съобщи, че военният министър Урсула фон дер Лайен е решила да проучви въпроса.  Темата предизвика истински дебат в рамките на управляващата коалиция (Съюза (ХДС/ХСС) и Германската социалдемократическа партия, ГСДП). Докато социалдемократите  категорично отхвърлиха възможността за участие на Бундесвера в евентуални удари, политическият блок, воден от канцлера Ангела Меркел, призоваха за възможността подобно развитие да не бъде изключвано.  \r\n„От самото начало да се казва „не“, независимо от това, което се случва в света, не може да бъде позицията на Германия\", бяха думите на Меркел по този въпрос. В същото време тя подчерта, че правителството на Германия ще действа „въз основа на Конституцията и в рамките на задължения към парламента на Германия\".  \r\nВодещият национален ежедневник  Die Frankfurter Allgemeine Zeitung  припомня, че срещата в Истанбул е първа за Меркел по темата за Сирия. Тереза Герова", "date": "2018.10.27", "title": "Четиристранната среща за Сирия в Истанбул: Какви са очакванията на участниците (III част – Германия)"}
{"url": "http://www.focus-news.net/news/2018/10/27/2583312/pazardzhik-konsultativniyat-savet-po-turizam-vav-velingrad-otchete-seriozen-napredak-v-obshtite-si-deynosti-s-branshovite-organizatsii.html", "text": "Консултативният съвет по туризъм във Велинград отчете сериозен напредък в общите си дейности с браншовите организации, съобщиха за  Радио „Фокус“ – Пазарджик  от общинската администрация в курорта. Висока оценка бе дадена за съвместната организация и провеждането на честванията по случай 70 години от създаването на Велинград и 10 години от връчване на приза СПА столица на Балканите. Председателят на „Сдружение на хотелиери и ресторантьори – Велинград и Западни Родопи“Златко Златанов също отчете сериозния напредък в съвместната работа и оцени усилията на екипа, подготвил честванията. Добрата комуникация между Общината и Сдружението позволи да се случат много от дейностите, залегнали в Стратегията за устойчиво развитие на туризма в община Велинград. След 10 годишни усилия вече е факт статуята – символ на града. Озеленяването, поддържането на зелените площи и паркове през тази година е на изключително добро ниво. Поставени са указателните табели на местата за настаняване, изготвени са рекламен каталог и безплатни карти за туристите, факт е и рекламния филм за Велинград. Обсъдени бяха въпроси свързани с новогодишната украса на града, поставяне на указателни табели за атракции и забележителности, проблеми с осветлението и състоянието на велоалеята, паркирането, нерегламентирания шум в късните часове на денонощието, визията на централния пазар и др. По отношение на състоянието и финансирането на Младежки духов оркестър „Димитър Мечев“ и мажоретния състав, неговият дирегинт  бе категоричен, че дейността му ще продължи, защото това са децата на Велинград и оркестърът е една от емблемите на града. Обсъдено бе участието на предстоящото международно изложение „Ваканция – СПА&ЕКСПО 2019“ през февруари и бе одобрена визията на щанда на Велинград На заседанието бе взето решение да се изготви предложение от Консултативния съвет до кмета д-р Костадин Коев и до председателят на Общински съвет –Велинград за належащо изграждане на спортна зала и на многофункционална зала в града. Отново бе повдигнат въпроса центъра на кв.Чепино да бъде обособен като зона за отдих без автомобили. Това също ще бъде внесено като предложение до д-р Костадин  Коев, инж. Мареков и общинските съветници.", "date": "2018.10.27", "title": "Пазарджик: Консултативният съвет по туризъм във Велинград отчете сериозен напредък в общите си дейности с браншовите организации"}
{"url": "http://www.focus-news.net/news/2018/10/27/2583314/sport-ludogorets-tarsi-chuzhdenets-da-smeni-zdravkov.html", "text": "Шансовете на треньора Антони Здравков да се задържи начело на Лудогорец са нищожни. Търси се чужденец, който да поеме отбора, категорични са източници от клуба. В момента, в който ръководството успее да намери свободен специалист, покриващ стандартите на клуба, рокадата ще бъде извършена без никакво забавяне, сочи информацията от „Лудогорец Арена\".  \r\nТони Здравков бе силно разочарован, след като неговият тим не успя да спечели гостуването си на АЕК (Ларнака) в третия кръг от груповата фаза на Лига Европа. Мачът завърши 1:1, което остави Лудогорец на трето място в класирането с една точка. \r\nВенцислав ДРАГОМАНОВ", "date": "2018.10.27", "title": "Спорт: Лудогорец търси чужденец да смени Здравков"}
{"url": "http://www.focus-news.net/news/2018/10/27/2583315/prof-hristo-bozov-kompleksen-onkologichen-tsentar-burgas-narastva-chestotata-na-zabolelite-ot-rak-na-gardata-v-po-mlada-vazrast.html", "text": "Нараства честотата на заболелите от рак на гърдата в по-млада възраст. Това каза за  Радио „Фокус“ – Бургас  проф. Христо Бозов от Комплексен онкологичен център – Бургас. По думите му през тази година процентът на заболелите на 30-35-годишна възраст е двойно по-голям, отколкото предходната. \r\n„От много голямо значение е жените да знаят, че профилактиката и прегледите трябва да започват по-рано – на 25-30-годишна възраст“, каза още проф. Бозов. Той добави, че, ако това правило бъде спазено, има много по-голяма вероятност туморните образувания да бъдат открити още в най-ранен стадий и така лечението да бъде успешно. \r\n„Почти няма случаи на смъртност при тази болест, ако тя бъде открита в по-ранна възраст“, допълни още лекарят. Той каза също, че откриването на бучка не означава, че заболяването е в напреднал стадий, но е индикация, че трябва да се потърси лекарска помощ, за да може лечението да започне своевременно. \r\n„Важно е хората да знаят, че това е един от карциномите, които се лекуват и то много успешно, въпросът е да бъде открит навреме, а това зависи от здравната култура на хората. Те не трябва да изпитват притеснение да посетят лекар и аз съм убеден, че това ще бъде така, тъй като грижата за здравето на българите се подобрява с всяка следваща година, а ние, от своя страна,  сме готови да помогнем в опазването му“, добави проф. Бозов. \r\nМария ГЕОРГИЕВА", "date": "2018.10.27", "title": "Проф. Христо Бозов, Комплексен онкологичен център – Бургас: Нараства честотата на заболелите от рак на гърдата в по-млада възраст"}
{"url": "http://www.focus-news.net/news/2018/10/27/2583313/glavniyat-prokuror-sotir-tsatsarov-pred-golyama-vaprositelna-e-badeshteto-na-natsionalniya-institut-po-kriminalistika-kam-mvr.html", "text": "Пред голяма въпросителна е и бъдещето на Националния институт по криминалистика към МВР, където проблемите са същите, като на съдебните медици. Това каза пред журналисти в Пловдив главният прокурор Сотир Цацаров, предаде репортер на  Радио „Фокус”- Пловдив . „Аз отдавна говоря за това и ако е имало критики към този институт, то е било не към професионализма на тези експерти. В случая на тежки престъпления тези хора работят денонощно”, каза главният прокурор. По думите му проблемът е в това, че трябва да се мисли за създаването на съвсем друга структура – Централна криминалистична лаборатория, криминалистични лаборатории по места и др. „Не е нормално в Русе, където е най-големият трафик на наркотици на Дунав мост, местната лаборатория да може да изследва само хероин и марихуана, и толкова. Всичко друго, като кокаин и всякаква синтетична дрога, се изследва в Националния институт по криминалистика, при задържани по досъдебни производства”, каза Цацаров. Той посочи, че средната продължителност на тези изследвания са 1.8 година, заради натовареността на експертите там. По този начин се проточва и разследването. \r\nЦветана ТОНЧЕВА", "date": "2018.10.27", "title": "Главният прокурор Сотир Цацаров: Пред голяма въпросителна е бъдещето на Националния институт по криминалистика към МВР"}
{"url": "http://www.focus-news.net/news/2018/10/27/2583318/varna-dva-rayona-v-grada-sa-s-narusheno-vodopodavane-zaradi-avariya.html", "text": "Два района в града са с нарушено водоподаване заради авария. Това съобщиха за  Радио „Фокус“ – Варна  от дружеството „Водоснабдяване и канализация“. До 14.00 часа без вода ще бъдат домакинствата в района на Окръжна болница, а до 16.00 часа – домакинствата във високата зона на кв. „Виница“. От дружеството допълниха, че към момента няма други аварии, които да налагат прекъсване на водоподаването. \r\nМарияна ВАЛЕНТИНОВА", "date": "2018.10.27", "title": "Варна: Два района в града са с нарушено водоподаване заради авария"}
{"url": "http://www.focus-news.net/news/2018/10/27/2583316/georg-georgiev-gerb-da-narechesh-darzhavata-si-blato-pokazva-ogromen-defitsit-na-otgovornost.html", "text": "Това да наречеш собствената си държава „блато“ показва огромен огромен дефицит на отговорност и политически такт. Непримиримостта към подобно отношение към страната ни и то от страна на българския президент Румен Радев е наше морално задължение. Това каза пред Осмия университет на Старейшини ГЕРБ  председателят на Младежи ГЕРБ и заместник-министър на външните работи Георг Георгиев, съобщиха от  пресцентъра на партията.  „Как този човек утре по време на визитите си в чужбина ще представлява и представя България? И пред чуждите президенти и премиери ли ще казва, че България е блато? Аз не разбирам как може да си натоварен с огромната отговорност на гласовете на българските избиратели и точно в аулата на Пловдивския университет да заявяваш, че страната, на която си президент, е „блато“. Недопустимо е да отнемаш националната гордост и самочувствието точно на младите хора“, коментира още Георгиев. \r\nВ същото време всички европейски лидери и страните им оцениха по най-висок начин успехите на Българското председателство на Съвета на Европейския съюз, каза Георг Георгиев. Според заместник-външния министър, единствено за БСП и президента Румен Радев българското председателство е неуспешно, защото целят да изведат някакви странни политически дивиденти, представяйки председателството като неуспех на управляващите, но и на страната като цяло. За нас обаче е важна преди всичко оценката на българските граждани и на нашите евроатлантически партньори, подчерта Георгиев и добави, че те признават нашите успехи и възможностите на България да бъде реален и основен фактор за сигурност и стабилност на Балканите и в Европа. \r\nПредседателят на Младежи ГЕРБ поздрави всички участници в семинара на Старейшини ГЕРБ и им благодари за активното им участие в разработването на управленските приоритети на ГЕРБ и помощта, която оказват на останалите структури на партията.", "date": "2018.10.27", "title": "Георг Георгиев, ГЕРБ: Да наречеш държавата си \"блато\" показва огромен дефицит на отговорност"}
{"url": "http://www.focus-news.net/news/2018/10/27/2583320/sofiya-dvizhenieto-po-avtomagistrala-trakiya-v-posoka-burgas-v-rayona-na-km-58-se-osashtestvyava-v-aktivnata-lenta-poradi-remont-na-mantineli.html", "text": "Движението по автомагистрала „Тракия“ в посока Бургас в района на км 58 се осъществява в активната лента, поради ремонт на мантинели. Това съобщиха от  пресцентъра на Агенция \"Пътна инфраструктура\".", "date": "2018.10.27", "title": "София: Движението по автомагистрала „Тракия“ в посока Бургас в района на км 58 се осъществява в активната лента, поради ремонт на мантинели"}
{"url": "http://www.focus-news.net/news/2018/10/27/2583302/chetiristrannata-sreshta-za-siriya-v-istanbul-kakvi-sa-ochakvaniyata-na-uchastnitsite-iv-chast-frantsiya.html", "text": "В Истанбул ще се проведе четиристранна среща на върха, на която ще се обсъжда бъдещето на Сирия след гражданската война. Държавният глава на Турция Реджеп Тайип Ердоган посреща в града на Босфора лидера на Кремъл Владимир Путин, канцлерът на ФРГ Ангела Меркел и френския президент Еманюел Макрон. На нея ще присъства също и специалният посланик на ООН Стафан де Мистура, който ще докладва на четиримата лидери за настоящата ситуация в разкъсваната от война близкоизточна република.  \r\nСрещата на високо равнище в Истанбул ще бъде фокусирана по-специално на ситуацията в последната останала твърдина на опозиционните сили на Дамаск – северозападната сирийска провинция Идлиб. Всяка една от страните сяда на масата за преговори с различни очаквания.  Франция   определи срещата в Истанбул като „полезен формат“. Според източници от кръговете на държавния глава Еманюел Макрон, срещите в този състав може да не станат редовни, но ще послужат за доближаване на позициите в преговорите. Администрацията на френския президент отбеляза, че този етап истанбулската среща „може да бъде полезна преди всичко за дългосрочната сигурност в северната част на Сирия и насърчаването в дискусиите за политическия процес\", съобщи руската информационна агенция  TACC . AFP  припомня, че на 25 октомври, в навечерието на четиристранната среща в Истанбул, Макрон обсъди в разговор с президента на САЩ Доналд Тръм ситуацията в Сирия. „САЩ и Франция споделят еднакви цели в Сирия по отношение на сигурността, както и в хуманитарната и политическата област. Американският лидер поиска от президента на републиката да представи тази обща позиция по време на срещата на върха в Истанбул\", поясниха от Елисейския дворец.  \r\nПо-рано Макрдон аргументира участието си в срещата с лидерите на Русия, Турция и Германия по въпроса за Сирия с липсата на настъпателни действия в сирийската провинция Идлиб. Цитирайки източник от Париж, същата агенция приведе информация, съгласно която „Франция ще вземе участие в срещата на върха, само ако няма военна офанзива в Идлиб\". Тереза Герова", "date": "2018.10.27", "title": "Четиристранната среща за Сирия в Истанбул: Какви са очакванията на участниците (IV част – Франция)"}
{"url": "http://www.focus-news.net/news/2018/10/27/2583321/pregled-na-mezhdunarodnite-novini-do-13-chasa-agentsiya-fokus.html", "text": "В Истанбул ще се проведе четиристранна среща на върха, на която ще се обсъжда бъдещето на Сирия след гражданската война, припомня германският национален ежедневник  Die Frankfurter Allgemeine Zeitung . \r\nДържавният глава на Турция Реджеп Тайип Ердоган посреща в града на Босфора лидера на Кремъл Владимир Путин, канцлера на ФРГ Ангела Меркел и френския президент Еманюел Макрон. За Меркел това е първа среща на върха за Сирия. На нея ще присъства също и специалният посланик на ООН Стафан де Мистура, който ще докладва на четиримата лидери за настоящата ситуация в разкъсваната от война близкоизточна република.  \r\nСрещата на високо равнище в Истанбул ще бъде фокусирана по-специално на ситуацията в последната останала твърдина на опозиционните сили на Дамаск – северозападната сирийска провинция Идлиб. Там Русия, като съюзник на сирийското правителство, и Турция, която подкрепя опозицията, се договориха за създаването на демилитаризирана буферна зона. Сега стремежите са да се предотврати офанзива на правителствените сили на президента Башар Асад. \r\nВсички предишни мирни преговори, водени под егидата на ООН, се провалиха. Изданието припомня, че конституционната комисия с представители на правителството и опозицията, решението за създаването на която бе взето през януари, все още не е формирана. \r\n***  Отговорните за убийството на журналиста Джамал Хашоги ще бъдат съдени в Саудитска Арабия. Това подчерта министърът на външните работи на арабското кралство Адел ал-Джубейр на срещата на арабските лидери в бахрейнската столица Манама, предава  AFP .  \r\nПо-рано Анкара настоя заподозрените да бъдат екстрадирани и предадени на турската правосъдна система. \r\n„По въпроса за екстрадицията – лицата са граждани на Саудитска Арабия, задържани са в Саудитска Арабия, разследването е в Саудитска Арабия и те ще бъдат съдени в Саудитска Арабия\", обясни първият дипломат на Рияд в рамките на регионалния форум за отбрана, който се провежда в Манама. \r\nТурският президент Реджеп Тайип Ердоган призова в петък за екстрадирането на 18 саудитски граждани, за които се твърди, че са замесени в убийството на Хашоги, правителствен критик на Рияд, убит в консулството на арабското кралство в Истанбул. \r\n***  Американският министър на отбраната Джеймс Матис се обърна с призив към събралите се на среща на високо равнище в столицата на Бахрейн арабски лидери с уверението, че Русия не може да измести САЩ в Близкия Изток, предава  AFP . \r\n„Присъствието на Русия в региона не може да замени дългогодишния, траен и прозрачен ангажимент на САЩ към Близкия изток\", заяви Матис на срещата в Манама. \r\n***  Израелските власти уличиха Иран и Сирия за ракетния обстрел, нанесен срещу територията на страната от Ивицата Газа, предава  РИА Новости . \r\nСпоред Израел палестинската групировка „Ислямски джихад“ е получил заповедта за нощния обстрел от властите в Техеран и Дамаск, поясни говорител на Израелските отбранителни сили. \r\n„Виждаме ясна връзка между палестинската групировка „Ислямски джихад“ и режима в Дамаск, а също и с (иранската) Революционна гвардия“, поясни говорителят на израелската армия на брифинг. \r\n***  Палестинската групировка „Ислямски джихад\" обяви незабавното прекратяване на ракетния обстрел срещу израелски територии, като поясни, че спирането на огъня е договорено от Египет, предава  AFP . \r\n„Постигнато е всеобхватно споразумение за прекратяване на огъня, което влиза в сила незабавно в замяна на спирането на израелската агресия\", заяви говорителят на групировката Давуд Шихаб пред агенцията.  \r\nВъв вечерните часове на събота „Ислямски джихад\" изстреля най-малко 10 ракети от територията на Ивицата Газа срещу Израел в отговор на смъртта на пет палестинеца, убити при петъчните сблъсъци по границата. \r\n„Приблизително между 10 и 12 ракети са изстреляни от палестинските територии\", заяви армията в изявление. Системата за отбрана е прихванала няколко от тях\", съобщиха израелските военни. Малко по-късно отбранителните сили на страната отговориха на атаката с масиран ракетен обстрел. \r\n***  Руски дипломат потвърди и едновременно отрече онова, за което американските военни „ястреби“ отдавна предупреждават: Москва наистина се готви за война, но само в случай че САЩ започнат атака, предава  RT .  \r\nВ реч пред ООН Андрей Белусов, заместник-директор на Oтдела за неразпространение и контрол на въоръженията на руското външно министерство, заяви, че Москва наистина се готви за война, за да защити народа си срещу американската агресия. \r\n„На скорошна среща САЩ заявиха, че Русия се готви за война. Да, Русия се готви за война, мога да го потвърдя“, заяви Белусов. Военната подготовка на Русия и широкомащабните тренировки, често представяни в западните медии като подготовка за война, са отбранителна необходимост, допълни дипломатът. „Ние се готвим да защитим нашата родина, нашата териториална цялост, нашите принципи, нашите ценности, нашият народ\". \r\nРусия не търси конфронтация, твърди Белусов, за разлика от САЩ. „Защо иначе САЩ ще се оттеглят от Договора за ликвидиране на ракети със среден и малък обсег (ДРСМО), ще увеличат своя ядрен потенциал, ще приемат нова ядрена доктрина, която намалява прага за използване на ядрени оръжия - това е въпросът за всички нас\". \r\nРешението на Вашингтон да се изтегли от споразумението от ерата на Студената война разтревожи Европа и Москва, която предупреди, че това ще „направи света по-опасно място\". \r\nВашингтон обвини Русия в разработването на ракети, забранени от договора, докато Москва твърди, че американските комплекси за противоракетна отбрана в Европа може лесно да се превърнат в офанзивни оръжия. Руският президент Владимир Путин предупреди, че ако САЩ продължи със стъпките за разполагане на ядрени ракети в средносрочен план в Европа, това ще изложи на риск Стария континент. \r\n***  Продължават да се провеждат консултации по конституционните промени, в парламента е създадена нова парламентарна група \r\nИзготвянето на проектоизмененията, дейността на новата парламентарна група в парламента и намаляването на броя на депутатите на ВМРО-ДПМНЕ остават на дневен ред в Македония и през почивните дни, коментира скопската електронна медия  „24 Вести“ . \r\nОстава неясно кога предложенията за промяна на Конституцията на Македония ще бъдат внесени в парламента. По-рано говорителят на правителството Миле Бошяковски поясни, че координацията за конституционните промени все още продължава. „В момента, в който те са в писмена форма, ще бъдат обявени публично и ще бъдат представени в парламента за тяхното финализиране“, заяви Бошняковски, без обаче да уточнява кога може да се случи това.  \r\nСъбранието в Скопие даде на правителството 15-дневен срок за изготвяне на предложенията, който изтича следващата събота, 3 ноември. Премиерът Зоран Заев вече подчерта, че процесът може да бъде приключен по-рано.  Засега очакванията са, че проектоизмененията ще влязат в парламента до средата на следващата седмица. \r\n***", "date": "2018.10.27", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/27/2583322/plovdiv-v-grada-zapochva-mesets-s-bezplatni-izsledvaniya-na-kravno-nalyagane-po-povod-svetovniya-den-na-insulta-29-oktomvri.html", "text": "В район „Западен“ в Пловдив започва месец с безплатни изследвания на кръвно налягане  и кръвна захар по повод Световния ден на инсулта – 29 октомври. Това съобщиха за  Радио „Фокус“ – Пловдив  организаторите на инициативата. Основна грижа и внимание ще бъдат насочени към работните екипи от учители, възпитатели и здравни работници на всички училища и детски градини в района. Инициативата е част от национална програма, свързана с повишаване на вниманието към сърдечносъдовите заболявания и конкретно на мозъчен инсулт и диабет. \r\nПрез октомври инициативата ще стартира с превенция от мозъчна катастрофа и ще премине под надслов „Каква е твоята причина да предотвратиш инсулта?”. От 29 октомври работещите във всички училища и детски градини ще получат достъп до безплатен профилактичен скрининг с измерване на кръвно налягане с технология, която регистрира предсърдно мъждене и е основен рисков фактор за мозъчен инсулт. Ще се измерват рисковите фактори за метаболитен синдром и нивото на кръвната захар. Ще бъдат раздавани информационни материали за превенция от сърдечносъдови заболявания. „България е на едно от първите места в Европа по брой на смъртните случаи, причинени от мозъчен удар. Последните данни, публикувани през 2017 година, показват, че у нас пациентът с инсулт има значително по-лоши шансове да оцелее. Най-често инсулт се причинява от тромб, който блокира кръвоносен съд, носещ кислород и хранителни вещества към мозъка. Когато това се случи, част от мозъка спира да получава кръв и кислород, от които се нуждае и постепенно започва да умира. Степента и местоположението на увреждането на мозъчните клетки определя тежестта на удара. Той може да варира от минимален до катастрофален. Тъй като различни области на мозъка контролират различни функции, специфичните ефекти на инсулта зависят от това коя област на мозъка се уврежда. Предупредителните признаци за инсулт са внезапна скованост на лицето, ръката или крака, особено от едната страна на тялото, също внезапна обърканост, проблеми с говоренето или разбирането, трудно фокусиране и проблеми с очите“, съобщават организаторите на инициативата по повод Световния ден на инсулта – 29 октомври.", "date": "2018.10.27", "title": "Пловдив: В града започва месец с безплатни изследвания на кръвно налягане по повод Световния ден на инсулта – 29 октомври"}
{"url": "http://www.focus-news.net/news/2018/10/27/2583323/prof-boyan-durankev-ikonomist-neobhodimo-e-vizionersko-mislenie-za-da-izlezem-ot-segashnata-nespravedliva-danachna-sistema.html", "text": "Необходими са данъчни и фискални реформи, както  и визионерско мисление, за да излезем от позицията на сегашната несправедлива данъчна система. Това каза за седмичното обзорно предаване „Метроном“ на  Радио „Фокус“  икономиста проф. Боян Дуранкев. Той обясни, че за разлика от ЕС, у нас косвените данъци доминират. Съотношението преки - косвени данъци там е 1:1, а в България  1:3, уточни той. Той посъветва неравенството в доходите да се преразгледа. „По- бедните плащат повече, от колкото по-богатите, затова имаме подоходно разслоение и супербогаташи. Второто нещо, с което правителството не може да се гордее е, че ние преразпределяме по-малко, от колкото останалите страни членки на ЕС. Третото нещо е, че с планираната минимална заплата от 560лв.не се решават социалните проблеми. Не се решава проблемът с българите, които напускат страната и за съжаление може да очакваме, че отлива на млади и интелигентни хора от България ще продължи и през следващите години“ каза той. Проф. Дуранкев препоръча да се премине към семейно подоходно облагане с отрицателен данък за семейства в тежко положение. За да се задържат младите специалисти в страната той предложи  на мигистрите да се оставя 5 г. данъчна ваканция, през която да не плащат Данък общ доход. Има добри европейски практики за задържане на млади кадри, които не се ползват у нас, каза той и коментира, че според него това е умишлено. Дуранкев каза още, че здравеопазването е превърнато в търговско дружество, от което се печели, и НЗОК се източва по всякакъв начин.", "date": "2018.10.27", "title": "Проф. Боян Дуранкев, икономист: Необходимо е визионерско мисление, за да излезем от сегашната несправедлива данъчна система"}
{"url": "http://www.focus-news.net/news/2018/10/27/2583311/afp-islyamski-dzhihad-obyavi-nezabavnoto-spirane-na-raketniya-obstrel-sreshtu-izrael.html", "text": "Палестинската групировка „Ислямски джихад\" обяви незабавното прекратяване на ракетния обстрел срещу израелски територии, като поясни, че спирането на огъня е договорено от Египет, предава  AFP . \r\n„Постигнато е всеобхватно споразумение за прекратяване на огъня, което влиза в сила незабавно в замяна на спирането на израелската агресия\", заяви говорителят на групировката Давуд Шихаб пред агенцията.  \r\nВъв вечерните часове на събота „Ислямски джихад\" изстреля най-малко 10 ракети от територията на Ивицата Газа срещу Израел в отговор на смъртта на пет палестинеца, убити при петъчните сблъсъци по границата. \r\n„Приблизително между 10 и 12 ракети са изстреляни от палестинските територии\", заяви армията в изявление. Системата за отбрана е прихванала няколко от тях\", съобщиха израелските военни. Малко по-късно отбранителните сили на страната отговориха на атаката с масиран ракетен обстрел.  Тереза Герова", "date": "2018.10.27", "title": "AFP: „Ислямски джихад“ обяви незабавното спиране на ракетния обстрел срещу Израел"}
{"url": "http://www.focus-news.net/news/2018/10/27/2583326/plovdiv-po-povod-svoya-145-godishen-yubiley-nch-rodolyubie-v-asenovgrad-organizira-kragla-masa-za-badeshteto-na-chitalishtata-v-balgariya.html", "text": "По повод своя 145-годишен юбилей НЧ „Родолюбие“ в Асеновград организира кръгла маса за бъдещето на читалищата в България. Това каза за  Радио „Фокус“ – Пловдив  секретарят на културната институция Дафинка Комитова. Събитието, на което ще присъстват представители на читалищата в Община Асеновград, ще се проведе на 31 октомври от 14.00 часа и ще премине под надслов „Българското читалище – модерно културно средище, в което пребъдва духовността“.  „За първи път се организира подобно събитие в Асеновград“, посочи Комитова. Празничната програма по повод юбилея на читалището на 31 октомври включва още откриването на изложба на Димитър Ненкин и тържествен концерт-спектакъл. \r\nЧиталище „Родолюбие“ в Асеновград е създадено още през далечната 1873 година. И до ден днешен читалището развива богата и разностранна творческа дейност, която задоволява духовните потребности на деца и възрастни. Читалището предлага балетно студио, школи по пиано, английски език и изобразително изкуство, детско ателие по приложни изкуства, литературен клуб, детско театрално студио и още много възможности за културно обогатяване и развитие. \r\nТони МИХАЙЛОВ", "date": "2018.10.27", "title": "Пловдив: По повод своя 145-годишен юбилей НЧ „Родолюбие“ в Асеновград организира кръгла маса за бъдещето на читалищата в България"}
{"url": "http://www.focus-news.net/news/2018/10/27/2583328/burgas-ot-okolo-polovin-chas-gkpp-malko-tarnovoe-zatvoren-ot-strana-na-republika-turtsiya.html", "text": "От около половин час ГКПП „Малко Търново“е затворен от страна на Република Турция. Това съобщи за  Радио „Фокус“-Бургас  дежурният на пункта. Пунктът е отворен от страна на Република България, но има образувана колона от чакащи автомобили. \r\nМария ГЕОРГИЕВА", "date": "2018.10.27", "title": "Бургас: От около половин час ГКПП „Малко Търново“е затворен от страна на Република Турция"}
{"url": "http://www.focus-news.net/news/2018/10/27/2583327/inzh-deyan-ivanov-kmet-na-obshtina-beloslav-fk-beloslav-1918-otbelyazva-svoya-100-godishen-yubiley.html", "text": "ФК „Белослав- 1918” отбелязва своя 100-годишен юбилей. Това каза в интервю за  Радио „Фокус“ – Варна  кметът на Община Белослав инж. Деян Иванов. Футболният клуб е с дългогодишна история, част от която са и едни от най-добрите футболисти на България. Футболът продължава и днес да бъде голямата любов на белославци. „Очаква ни един футболен празник, на който ще се съберат футболисти-ветерани, които са били част от ФК „Белослав-1918” през годините“, допълни кметът инж. Деян Иванов. Празникът ще започне в 14.00 часа, като инициативата е част от събитията, свързани с отбелязването на 37-годишнината от обявяването на Белослав за град. \r\nМарияна ВАЛЕНТИНОВА", "date": "2018.10.27", "title": "Инж. Деян Иванов, кмет на Община Белослав: ФК „Белослав- 1918” отбелязва своя 100-годишен юбилей"}
{"url": "http://www.focus-news.net/news/2018/10/27/2583325/pazardzhik-uchenitsi-ot-gimnaziyata-po-ikonomika-chetoha-otkasi-ot-lyubimi-knigi-po-povod-natsionalnata-sedmitsa-na-cheteneto.html", "text": "Ученици от Гимназията по икономика в Пазарджик четоха откъси от любими книги по повод  Националната седмица на четенето, съобщиха за  Радио „Фокус“ – Пазарджик  от учебното заведение. Прозвучаха фрагменти от „Анини приказки. Янини притчи” на Стефан Цанев, „Невидимите кризи” на Георги Господинов, „Философия на любовта” на Шели, „Човек и път” на Николай Милчев. Заедно с четенето имаше и желаещи да направят рисунки по известни книги. Най-голямо одобрение получи творбата на Васил Николов от 10 Г клас, който показа свое копие на картина на Пикасо по романа „Дон Кихот“ на Сервантес. Младите икономисти бяха предизвикани от своите преподаватели по литература да разсъждават върху ползата от четенето,  разширяването на духовните хоризонти, постигането на човешкото по трудния път на словото. Резултатът. Словото сплоти ученическата общност. Показа непознати досега интереси и чувствителност. Предизвика част от гимназистите, оказа се изпитание за други.", "date": "2018.10.27", "title": "Пазарджик: Ученици от Гимназията по икономика четоха откъси от любими книги по повод Националната седмица на четенето"}
{"url": "http://www.focus-news.net/news/2018/10/27/2583329/momchil-nekov-evrodeputat-promyanata-na-chasovoto-vreme-shte-povliyae-varhu-biznesa.html", "text": "Промяната на часовото време ще повлияе върху бизнеса. Това каза за обзорното предаване „Метроном“ на  Радио „Фокус“  Момчил Неков, член на Европейския парламент от Групата на прогресивния алианс на социалистите и демократите. Той призова изборът на часово време да бъде направен на базата на синхронизация със страни, с които България традиционно поддържа активни отношения. „Ако държави с централноевропейско време (Германия, Франция, Италия, Испания) изберат зимно време, а ние изберем лятно време, разликата ще стане 2 часа. България търгува над 70% в рамките на ЕС и над 50% с изброените държави.  Ако там работното време е от 9 до 18 и в България е от 9 до 18, тези 2 часа разлика ще се отразят върху конкурентоспособността“, обясни Момчил Неков. Според него анкетата за промяната на часовото време, проведена от Министерството на енергетиката, не е била достатъчно всеобхватна. Необходимо е било провеждане на широка обществена информационна кампания, която да запознае хората с ефектите от двата варианта. Момчил Неков обясни, че смяната на часовото време може да се отрази и върху мигрантите, които живеят в държавите-членки от ЕС. Часовата разлика може да повлияе на учениците и във взаимоотношенията на много семейства, допълни евродепутатът.", "date": "2018.10.27", "title": "Момчил Неков, евродепутат: Промяната на часовото време ще повлияе върху бизнеса"}
{"url": "http://www.focus-news.net/news/2018/10/27/2583333/yuriy-aslanov-sotsiolog-ideyata-za-predsrochni-izbori-stava-vse-po-blizka-i-pridobiva-platnost.html", "text": "Идеята за предсрочни избори става все  по-близка и придобива плътност. Това каза за обзорното предаване „Метроном“ на  Радио „Фокус“  социологът Юрий Асланов. Според него напрежението между управляващите и майките на деца с увреждания няма да намалее. „Майките извоюваха това, за което се бореха. Вчера парламентът взе решение за одобряване на средствата и включването им в бюджета за следващата година. Въпросът за оставката на вицепремиера Валери Симеонов, обаче, остава, защото в политиката думите имат значение. Те са изречени и никакви извинения не могат да ги заличат. Казусът остава морален и напрежението остава. Протестът още от самото начало беше политически, защото имаше политическо искане към една политическа институция да вземе решение“, обясни Юрий Асланов. Той каза още, че обявяването на курс към предсрочни избори е традиционна парадигма за всяка опозиция. Пренасищането от събития облекчават подобни изказвания, допълни социологът. БСП не понася никакви вреди, обясни той, като уточни, че всички последващи щети са за сметка на управляващите.", "date": "2018.10.27", "title": "Юрий Асланов, социолог: Идеята за предсрочни избори става все  по-близка и придобива плътност"}
{"url": "http://www.focus-news.net/news/2018/10/27/2583331/bozhidar-mihaylov-regionalna-sluzhba-po-zaetostta-varna-nad-150-zaeti-uchashti-i-pensioneri-sa-potarsili-posrednicheskite-uslugi-po-zaetostta.html", "text": "Освен към безработните, дейността на бюрата по труда е насочена също към заети, учащи и пенсионери, като от началото на годината 152 са лицата от тези групи, потърсили посредническите услуги по заетостта. Това каза за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна. Той добави, че над 60% от тях са постъпили на работа. По отношение на лекото увеличение на нивата на безработица в областта през септември Божидар Михайлов подчерта, че това е типична тенденция за този период на годината и се дължи на започналото в края на месец септември приключване на дейността на част от сезонните обекти в курортите. „Всеки месец коментираме, че има устойчив спад на безработицата, септември не прави изключение спрямо предходните месеци. След приключване на туристическия сезон в бюрото по труда във Варна има допълнително регистрирани около 100 души, което е много малка част от хората, които по-рано са се регистрирали“, отбеляза Божидар Михайлов. \r\nМарияна ВАЛЕНТИНОВА", "date": "2018.10.27", "title": "Божидар Михайлов, Регионална служба по заетостта – Варна: Над 150 заети, учащи и пенсионери са потърсили посредническите услуги по заетостта"}
{"url": "http://www.focus-news.net/news/2018/10/27/2583310/shtefan-zaybert-za-angela-merkel-e-vazhno-zapazvaneto-na-vsichki-kanali-za-pregovorite-za-siriya.html", "text": "Правителството на Германия ще използва възможността за преговори за Сирия в интерес на местното цивилно население. Това заяви говорителят на федералното правителство в Берлин Щефан Зайберт преди отпътуването на канцлера Ангела Меркел за читиристранната среща в Истанбул, предава  TACC . \r\n„Канцлерът е убедена, че трябва да се използва всяка възможност в името на това да бъде сложен край на страданията на местното население. Необходимо е да се използват всички канали за преговори с участието на важните страни: Русия, съюзниците на режима (на сирийския президент Башар Асад), а също Турция, която, бидейки съсед на Сирия, също преследва свои интереси“, подчерта Зайберт. \r\nТой за пореден път припомни, че Берлин се застъпва за стартирането на политически процес в Сирия с посредничеството на ООН. Освен това, Зайберт подчерта важността на това конституционната комисия да започне работа възможно най-скоро.  Тереза Герова", "date": "2018.10.27", "title": "Щефан Зайберт: За Ангела Меркел е важно запазването на всички канали за преговорите за Сирия"}
{"url": "http://www.focus-news.net/news/2018/10/27/2583334/veliko-tarnovo-s-investitsiya-ot-15-000-leva-otkriha-nova-detska-ploshtadka-v-debelets.html", "text": "С инвестиция от 15 000 лева откриха нова детска площадка в Дебелец. Това съобщиха за  Радио „Фокус“ – Велико Търново  от пресцентъра на Община Велико Търново. Реализацията на проекта на кметството стана възможна след получено финансиране по програмата на Община Велико Търново за облагородяване на населените места – „Местни инициативи“. Всички съоръжения за детска игра отговарят на европейските изисквания за безопасност, а настилката е ударопоглъщаща и пази децата. \r\nМалчуганите и техните родители бяха поздравени от заместник-кмета на община В. Търново Снежана Данева-Иванова и от кмета на Дебелец Снежана Първанова, които откриха площадката заедно с общинския съветник Георги Недев. \r\nМария НЕДЕВА", "date": "2018.10.27", "title": "Велико Търново: С инвестиция от 15 000 лева откриха нова детска площадка в Дебелец"}
{"url": "http://www.focus-news.net/news/2018/10/27/2583335/faz-stachka-na-letishteto-v-bryuksel-dovede-do-otmyanata-na-nad-sto-poleta.html", "text": "Стачка на международното летище в Брюксел доведе до отмяната на над 100 полета, съобщава германският национален ежедневник  Die Frankfurter Allgemeine Zeitung . \r\nСъгласно разпространената информация, 110 от общо 550 полета, обслужвани дневно от летището, са отменени заради стачните действия на персонала, отговарящ за обработването на багажите на пасажерите. До края на деня броят им може да се увеличи, предупредиха летищните власти.  \r\nСтачката започна в четвъртък и се очаква да продължи до 6:00 часа местно време (7:00 часа българско време) в неделя, поясняват от редакцията. Тереза Герова", "date": "2018.10.27", "title": "FAZ: Стачка на летището в Брюксел доведе до отмяната на над сто полета"}
{"url": "http://www.focus-news.net/news/2018/10/27/2583337/d-r-hasan-ademov-dps-nevazmozhno-e-valeri-simeonov-da-oglavi-natsionalniya-savet-za-integratsiya-na-hora-s-uvrezhdaniya-pri-segashnata-konyunktura.html", "text": "Невъзможно е вицепремиерът Валери Симеонов да оглави Националния съвет за интеграция на хора с увреждания при сегашната конюнктура. Това каза за обзорното предаване „Метроном“ на  Радио „Фокус“  д-р Хасан Адемов, председател на Комисията по социална и демографска политика. “Законът не се прави за един или друг човек, а за вицепремиер, който да може да координира политиките. И от тази гледна точка, понеже това е предложение и на майките, и на представителите на Националния съвет за интеграция на хората с увреждания, те не разчитат един министър, който и да е той, да може да се справи с координиращи функции, които да  обезпечат политиката в хоризонтално изражение. Защото политиката за хора с увреждания хоризонтално я ангажират всички политики. И за да може да се координира, предложението на хората с увреждания е вицепремиер да оглави този Национален съвет за интеграция на хората с увреждания. Убеден съм, че в рамките на дискусията ще потърсим най-доброто решение, за да не взривяваме допълнително публичния дебат около казуса Валери Симеонов”, обясни д-р Хасан Адемов. Той каза още, че Законът за хората с увреждания трябва да се синхронизира със Закона за личната помощ между първо и второ четене. Хората с увреждания не разчитат само на финансова подкрепа, а на възможности за пълноценна интеграция, социално включване и независим живот, добави председателят на Комисията по социална и демографска политика.", "date": "2018.10.27", "title": "Д-р Хасан Адемов, ДПС: Невъзможно е Валери Симеонов да оглави Националния съвет за интеграция на хора с увреждания при сегашната конюнктура"}
{"url": "http://www.focus-news.net/news/2018/10/27/2583336/dafinka-komitova-nch-rodolyubie-asenovgrad-chitalishtata-v-balgariya-ne-mogat-poveche-da-sashtestvuvat-v-tozi-si-finansov-materialen-i-moralen-vid.html", "text": "Читалищата в България не могат повече да съществуват в този си финансов, материален и морален вид. Това каза за  Радио „Фокус“ – Пловдив  секретарят на НЧ „Родолюбие“ в Асеновград Дафинка Комитова. „Бъдещето на читалищата в страната е най-болният проблем. Трябва да настъпи промяна, до ренесанс на тези културни институции. В момента читалищата са всичко друго, но не и читалища. Колкото и да се стараем да поддържаме този читалищен дух, не се получава. Трябва да се обединим, ако искаме наистина читалищата да изпълняват заложената им роля. В противен случай, те са просто поредната неправителствена организация“, коментира Комитова. \r\n„Ако ние тук в града все пак имаме някакви ресурси, човешки и финансови, по селата ситуацията е различна. В малките населени места читалището представлява просто една стая с надпис „Читалище“. На много места в България е точно така“, посочи секретарят на читалище „Родолюбие“ в Асеновград. \r\nНа въпрос на какво се дължи промяната в ролята на читалищата в живота на обществото през последните години, Дафинка Комитова отговори, че причината е в загубата на ценностна система. „Просто никой не се интересува от духовността, от културата, от самобитността. Много лесно даваме пари за забавления, а за култура – не. Превърнахме се в консуматори на всичко, с изключение на консуматори на култура“, смята Комитова. Тя е категорична, че необходимата промяна по отношение на читалищата може да настъпи, но са необходими взаимни усилия както от нас самите, така и от държавата. \r\nТони МИХАЙЛОВ", "date": "2018.10.27", "title": "Дафинка Комитова, НЧ „Родолюбие“- Асеновград: Читалищата в България не могат повече да съществуват в този си финансов, материален и морален вид"}
{"url": "http://www.focus-news.net/news/2018/10/27/2583339/d-r-sofiya-angelova-pulmolog-chuvstvitelnostta-na-choveshkiya-organizam-kam-tyutyuneviya-dim-pri-vseki-e-razlichna.html", "text": "Чувствителността на човешкия организъм към тютюневия дим при всеки е различна. Това каза за  Радио „Фокус“ – Пирин  д-р София Ангелова, пулмолог. Тя добави, че няма апаратура, която предварително да покаже кой колко е чувствителен към цигарите. „Разбираме колко бързо ще настъпят пораженията едва след време, когато млади хора, които са пушили само пет години са развили тежка хронично обструктивна белодробна болест“, каза още д-р Ангелова. Тя уточни, че това е болестта на пушачите, но при проявен проблем вече е късно, защото белият дроб е поразен, като също така те не се замислят, че бързо може да стигне до заболяване. Тя допълни, че възможните поражения от тютюневия дим важат в пълна сила и за пасивните пушачи. „Това са хора, които не пушат, но са изложени ежедневно под въздействието на тютюнев дим в дома или на работата. За съжаление все още съществуват работни места, на които се пуши. В задимените помещения вторичният дим действа много страшно на белите дробове“, подчерта специалистът по белодробни болести. \r\nДенис НИКИФОРОВ", "date": "2018.10.27", "title": "Д-р София Ангелова, пулмолог: Чувствителността на човешкия организъм към тютюневия дим при всеки е различна"}
{"url": "http://www.focus-news.net/news/2018/10/27/2583338/ivan-granitski-publitsist-na-litse-sa-novi-opiti-za-kontrol-nad-dareniyata-za-tsarkvata.html", "text": "На лице са нови опити за контрол над даренията за Църквата. Това каза за седмичното обзорно предаване „Метроном“  на  Радио „Фокус“  публициста Иван Гранитски по повод приетите на първо четене  законопроекти за промени в Закона за вероизповеданията. Той припомни, че последните 30 г. се правят нееднократни опити Църквата да бъде обезсилена и вярата на българското общество да бъде разклатена. „Една част от поправките са насочени именно в тази посока. Според нас те са много вредни , защото знаем, че Христос казва на учениците си: „Когато лявата ръка дава, дясната не трябва да знае“. Това е много важен принцип. Огромната част от дарители желаят да останат анонимни , защото не искат да се хвалят. Това за тях би било суетен жест. От друга страна, ако всички дарения се поставят под строг контрол, става дума за пряка намеса на държавата в делата на Църквата, което е недопустимо“,  каза той. Според Иван Гранитски е добре политиците и законотворците да прочетат по-внимателно бележките на Светия Синод. Относно националната сигурност той каза, че съществуват институции и не е необходимо Дирекцията  по вероизповедания да се превръща в орган, който преследва православната църква и да пречи на каноничната й дейност. Според него в последните години родните законотворци прокарват закони, които имат за цел да разделят нацията, а не да я обединяват.", "date": "2018.10.27", "title": "Иван Гранитски, публицист:  На лице са нови опити за контрол над даренията за Църквата"}
{"url": "http://www.focus-news.net/news/2018/10/27/2583340/sport-beroe-posreshta-tsska-dnes-ot-1500-chasa.html", "text": "Берое посреща ЦСКА днес от 15:00 часа. Срещу един от претендентите за титлата домакините ще опитат да затвърдят прогреса си този сезон. Армейците все още трябва да убеждават с играта си и победите с по 3:0 над Септември и Етър след злополучното вечно дерби не могат да са сериозен критерий за подобрение в представянето. Истината ще се види днес в Стара Загора. Среща под Аязмото си дават двата статистически най-добри отбора по показатели в защита. ЦСКА е допуснал едва 4 попадения в 12-те кръга, което не беше правил от последния си шампионски сезон - 2007/08 г. Берое пък е инкасирал 7 гола. В добавка заралии са с много добър домакински баланс - 4-1-0 и 9:2 голова разлика. На линия за зелените след контузия е капитанът Мартин Раинов. Очаква се той да се завърне сред 11-те, като вероятно ще измести от състава Гаджев. Бившият халф на Левски направи дебют в миналия кръг срещу Витоша (2:1), но е имал леки здравословни проблеми през седмицата и днес по-скоро ще остане резерва. Поне така тренираха старозагорци вчера - с Райнов и Цветков в средата на терена, Иван Минчев зад нападателя Камбу-ров и Бригидо и Вандерсон по крилата. Борислав Цонев се завръща 8 групата, но подобно на Гаджев не е напълно готов да стартира от първата минута и се очаква да остане резерва. Сред титулярите отново ще попадне изтърпелият наказание Бандаловски, който заменя Милен Желев. Защитата пак ще е изцяло българска, като 8 центъра ще действат Ангелов и Хаджиев, а Василев ще е отляво. Алкан остава извън сметките, тъй като доскоро лекуваше травма, после имаше лични ангажименти в Холандия и е назад с подготовката. На върха на атаката все така ще се разчита на Камбуров. Той игра без успех в ЦСКА през пролетта на 2013 г. и съвсем за кратко през лятото на 2014 г. В Берое обаче голаджията плува в свои води. Този сезон 38-го-дишният таран има 7 гола в 12 мача, но пък не е вкарвал на армейците от 4 години и половина! За последно го прави с екипа на Локо Пд при 2:0 на 13 април 2014 г. ЦСКА тренира в Панчарево вчера следобед, след което замина за Стара Загора. Армейците отново са без контузените Жеферсон и Енрике, но с изключение на тях нямат други сериозни кадрови проблеми. В трета поредна среща вътрешен халф ще е Бикел, който отново ще партнира на Пинто. Може да има и някои промени в атака, като не е изключено в предни позиции да са Мауридес и Coy. Заралии обичат да пресират и да влизат твърдо в единоборствата и червените се готвят за здрава битка по терена. ЦСКА ще направи пореден опит да спечели с любимото на треньора Ел Маестро 1:0. Досега армейците не са побеждавали с такъв резултат в първенството. Столичани отново ще действат на сигурно в дефанзивен план, но този път се очаква да бъдат по-активни в предни позиции, за разлика от мачовете им с Левски, Лудогорец и Ботев Пд. Двубоят днес ще се играе при много добро време за сезона - ще е слънчево, а температурата се очаква да е около 20-21 градуса. Интересът към срещата е висок. Армейците ще бъдат подкрепяни от 2500 свои привърженици, а на трибуните ще присъстват поне 7000 зрители.", "date": "2018.10.27", "title": "Спорт: Берое посреща ЦСКА днес от 15:00 часа"}
{"url": "http://www.focus-news.net/news/2018/10/27/2583317/rt-da-rusiya-se-gotvi-za-voyna-v-sluchay-na-napadenie-ot-strana-na-sasht.html", "text": "Руски дипломат потвърди и едновременно отрече онова, за което американските военни „ястреби“ отдавна предупреждават: Москва наистина се готви за война, но само в случай че САЩ започнат атака, предава  RT .  \r\nВ реч пред ООН Андрей Белусов, заместник-директор на Oтдела за неразпространение и контрол на въоръженията на руското външно министерство, заяви, че Москва наистина се готви за война, за да защити народа си срещу американската агресия. \r\n„На скорошна среща САЩ заявиха, че Русия се готви за война. Да, Русия се готви за война, мога да го потвърдя“, заяви Белусов. Военната подготовка на Русия и широкомащабните тренировки, често представяни в западните медии като подготовка за война, са отбранителна необходимост, допълни дипломатът. „Ние се готвим да защитим нашата родина, нашата териториална цялост, нашите принципи, нашите ценности, нашият народ\". \r\nРусия не търси конфронтация, твърди Белусов, за разлика от САЩ. „Защо иначе САЩ ще се оттеглят от Договора за ликвидиране на ракети със среден и малък обсег (ДРСМО), ще увеличат своя ядрен потенциал, ще приемат нова ядрена доктрина, която намалява прага за използване на ядрени оръжия - това е въпросът за всички нас\". \r\nРешението на Вашингтон да се изтегли от споразумението от ерата на Студената война разтревожи Европа и Москва, която предупреди, че това ще „направи света по-опасно място\". \r\nВашингтон обвини Русия в разработването на ракети, забранени от договора, докато Москва твърди, че американските комплекси за противоракетна отбрана в Европа може лесно да се превърнат в офанзивни оръжия. Руският президент Владимир Путин предупреди, че ако САЩ продължи със стъпките за разполагане на ядрени ракети в средносрочен план в Европа, това ще изложи на риск Стария континент. Тереза Герова", "date": "2018.10.27", "title": "RT: Да, Русия се готви за война - в случай на нападение от страна на САЩ"}
{"url": "http://www.focus-news.net/news/2018/10/27/2583341/zhivko-markov-istorik-prez-dnite-na-dobrichkata-epopeya-mestnoto-naselenie-e-pomognalo-mnogo-na-balgarskata-armiya.html", "text": "През дните на Добричката епопея местното население е помогнало много на българската армия . Това каза историкът Живко Марков в предаването  „За честта и славата на България“  на  Радио „Фокус“ . Резултатът от епичните сражения е удържаната от нашата армия победа. „На 4 септември влиза българската армия в Добрич, посрещната тържествено от местното население. Нека споменем, че когато влизат в града нашите войници, особено в района на гарата се натъкват на една ужасяваща картина – повече от 50 души избити от отстъпващите румънци, това е било мирно население. Имало е и арестувани още над 150 души, които благодарение на бързите действия на нашата армия, запазват живота си. Когато вече започват бойните действия на 5, 6 и 7 септември, населението по всякакъв начин помага на българската армия. Отиват на предните линии, носят храна, вода за картечниците, боеприпаси. Дават своята дан за победата над противника“, разказа Живко Марков. Друго важно, което се случва в този период, по думите му, е погребването на загиналите в бойните действия. Така възниква Военното гробище в Добрич, най-голямото от времето на Първата световна война на територията на България. В наши дни то е музей и се намира в индустриалната зона на града. Интересен факт е, че в това гробище са погребвани войници и офицери и от противниковия лагер. „Нашите предци дават един пример за толерантност, когато погребват всички заедно, без значение от разликата в националност и вероизповедание“, каза Живко Марков и допълни: „По този начин можем да кажем, че се потвърждава безсмъртната мисъл на поета Димчо Дебелянов, който по ирония на съдбата също е убит по време на Първата световна война, само че през месец октомври 1916 г. Той има едно стихотворение „Един убит“, което завършва: „Мъртвият не ни е враг“. Какво по-голямо доказателство за толерантността на българина, показана още през далечната 1916 г.“. В годините по-късно във Военното гробище в Добрич са били погребвани загинали и в последващи битки или починали от раните си войни, тъй като в града навремето е имало голям лазарет. Впоследствие местното население започва да събира средства за изграждане на параклис и музей в памет на загиналите. Дори и по времето на втората румънска окупация на Южна Добруджа Военното гробище не е унищожено, вероятно и поради факта, че в него има погребани румънски войни. В този период и с помощта на румънската власт на гробището са изградени портални помещения, ограда, а дървените кръстове са подменени с бетонни надгробия. Построен е и параклисът „Архангел Михаил“, изографисан от художника Никола Тахтунов. След подписването на Крайовския договор и възвръщането на Южна Добруджа към България властите у нас поемат грижата за Военното гробище в Добрич. На 28 септември 1940 година е отслужен там първия молебен в свободна Добруджа. Ген. Лейтенант Георги Попов, управителят на Южна Добруджа, произнася много прочувствена реч, разказа още Живко Марков. Като доказателство за това, че историческата памет на добруджанци е жива, е откритата съвсем наскоро паметна плоча в кв. „Рилци“. Тя е в памет на Рилския полк, който е бил участник в Добричката епопея. Той взема участие в последния трети ден на сраженията. Участвали са в епопеята също Козлодуйският полк, Врачански, Осми приморски полк. През 1942 г., когато се случва масово преименуване на населени места в добруджанския регион, голяма част от селищата получават имена, свързани с Добричката епопея и събитията на добруджанския фронт. И до ден днешен в Добричка област са селата Приморци, Рилци, Бдинци, Врачанци, Козлодуйци, Поручик Чунчево и др. \r\nЖулиета НИКОЛОВА", "date": "2018.10.27", "title": "Живко Марков, историк: През дните на Добричката епопея местното население е помогнало много на българската армия"}
{"url": "http://www.focus-news.net/news/2018/10/27/2583319/glavniyat-prokuror-sotir-tsatsarov-po-povod-promenite-v-npk-ne-mozhe-da-se-postiga-barzo-pravosadie-s-posegatelstvo-varhu-pravata-na-obvinyaemite-i-tehnite-blizki.html", "text": "Трябва да се търси разумният баланс, при който да бъдат защитени интересите на бързото производство, но и да бъдат запазени човешките права. Това каза главният прокурор Сотир Цацаров по повод новите промени в Наказателно-процесуалния кодекс, които позволяват ареста да остане в тайна до 48 часа, предаде репортер на  Радио „Фокус”- Пловдив . Парламентът одобри предложението от правителството, според което властите могат да задържат и дете до 24 часа, без да уведомяват родителите. По думите на Цацаров тези промени защитават интересите и на Държавното обвинение, но не може да се постига бързо правосъдие с посегателство върху правата на обвиняемите и техните близки. „Много внимателно трябва да се прецени доколко една подобна промяна наистина обслужва интересите на правосъдието, или представлява просто една декларирана промяна, а в крайна сметка поставя в едно много тежко положение близки на обвиняемите”, каза още главният прокурор. \r\nСотир Цацаров посочи, че Прокуратурата ще излезе със свое становище, но едва след като промените бъдат обнародвани. По Закон дотогава Прокуратурата няма право на реакция със становище по въпроса. \r\nЦветана ТОНЧЕВА", "date": "2018.10.27", "title": "Главният прокурор Сотир Цацаров по повод промените в НПК: Не може да се постига бързо правосъдие с посегателство върху правата на обвиняемите и техните близки"}
{"url": "http://www.focus-news.net/news/2018/10/27/2583342/dimitar-margaritov-komisiya-za-zashtita-na-potrebitelite-kachestvoto-na-turisticheskiya-produkt-v-balgariya-se-podobryava.html", "text": "Повече проверки, по-малко нарушения и спад на оплакванията от туристи отчита Комисията за защита на потребителите (КЗП) в последните периоди. Тези данни са в унисон с различните статистики, които говорят за подобряване качеството на туристическия продукт в България. Коментарът е на председателя на Комисията Димитър Маргаритов в предаването „Туризъм БГ” по БНТ, съобщиха от  пресцентъра на Комисията.   По негови думи все по-рядко се среща предоставянето на туристическа услуга в т.нар. некатегоризирани обекти за разлика от минали години, когато това е било честа практика.  \r\nСпоред Маргаритов положителното развитие на сектора е свързано с две основни обстоятелства. Първо, желанието на самите търговци да повишат качеството на предоставяната от тях услуга. И второ – бдителността на потребителите, които все по-често сигнализират при проблем. \r\nВсе още при анализа на оплакванията от туристите, включително през последния туристически сезон, на преден план се откроява разочарованието на хората от разминаването между описаното в офертата и обективната реалност. „Има обещание за много услуги, които ще се предоставят на място, а впоследствие се оказва, че една част от тях изобщо не могат да се предоставят, а друга част пък могат, но в някакъв ограничен обем”, обясни Маргаритов. „Имали сме случаи, в които се оказва, че басейнът е в съседния хотел, а СПА-центърът е в по съседния, паркингът е общински и т.н.”, даде примери той. Председателят на КЗП каза още, че понякога търговците хитруват, като не посочват цените на различните услуги и ги определят в движение за всеки отделен потребител.   \r\nОл-инклузив пакетите невинаги осигуряват безплатно ползване на чадър и шезлонг, тъй като няма такова нормативно задължение. Но много често в офертата това се обещава, а на място се изисква за тях да бъде заплатено. „Тук има заблуда на потребителя и нелоялна търговска практика”, обясни председателят на КЗП.  \r\nМаргаритов посочи, че при възникване на потребителски спор, основната цел на Комисията е да помогне на засегнатите граждани да получат точно това, за което са си платили или поне някакъв вид компенсация за разминатите очаквания.  \r\n„Ако на територията на Европейския съюз български граждани срещнат проблем с туристическа услуга, със закъснял или отменен полет, загубен багаж и т.н., функциониращият към Комисията за защита на потребителите Европейския потребителски център би могъл да бъде полезен. Той осъществява координация със съответното бюро в държавата, в която се е случил проблемът. И по същия начин, по който ние бихме реагирали тук, ако става въпрос за чуждестранен гражданин, така и колегите от съответната държава реагират, за да се притекат на помощ на българските граждани”, разясни Маргаритов.  \r\nПо думите му все по-често се налага намесата на ЕПЦ поради зачестилите напоследък неприятни случаи на отменени или забавени полети.  \r\nМаргаритов коментира и спецификата на зимния сезон в страни като България. „Той е много по-кратък и с много по-малък обем, отколкото летния. Има по-рискова група обекти – те са сезонни и работят за два-три, най-много четири месеца. Тези обекти се намират в курортите и селищата, които предлагат планински и ски туризъм. Сезонно се набира персонал, поддържката на такъв обект може да има някои слабости”, поясни той. „Нашата задача ще бъде още преди началото на сезона, както и в предишни години, да извършим проверка на проблеми обекти, за които сме констатирали различен тип нарушения и сме имали оплаквания на потребители в минали периоди, за да установим дали са преодолени и могат ли да започнат нормално да работят”, каза още председателят на КЗП.  \r\nМаргаритов призова търговците към лоялност и коректност, за да може натрупаните през последните години положителен ефект и развитие да се запазят и задълбочат.", "date": "2018.10.27", "title": "Димитър Маргаритов, Комисия за защита на потребителите: Качеството на туристическия продукт в България се подобрява"}
{"url": "http://www.focus-news.net/news/2018/10/27/2583343/kurir-makedoniya-albanskiyat-ministar-na-vatreshnite-raboti-podade-ostavka.html", "text": "Премиерът на Албания Еди Рама съобщи, че министърът на вътрешните работи Фатмир Джафай е подал оставка, съобщава електронното издание на скопския  „Курир“. \r\nСъответното съобщение лидерът на кабинета в Тирана направи в социалната мрежа „Туитър“, без обаче да разкрива допълнителни подробности.  \r\nНа мястото на Джафай е назначен  бившият военен представител Сандера Леши. Избирането му трябва да бъде одобрено от президента и от парламента на страната, поясняват от редакцията. \r\nСъгласно думите на Рама, Леши „ще внесе нова позитивна енергия“. Тереза Герова", "date": "2018.10.27", "title": "„Курир“ (Македония): Албанският министър на вътрешните работи подаде оставка"}
{"url": "http://www.focus-news.net/news/2018/10/27/2583330/tass-v-navecherieto-na-chetiristrannata-sreshta-v-istanbul-makron-i-putin-sa-obsadili-siriya.html", "text": "В сутрешните часове на деня президентът на Франция Еманюел Макрон е провел телефонен разговор с държавния глава на Руската федерация, в рамките на който двамата лидери са обсъдили ситуацията в Сирия – броени часове преди откриването на четиристранната среща в Истанбул, предава  TACC , като се позовава на френски медии, цитиращи източници от Елисейския дворец. \r\nВ хода на разговора Макрон е подчертал необходимостта от политическо уреждане на сирийския конфликт. Лидерът на Париж е подчертал желанието на Париж участниците в срещата в Истанбул да обещаят да не бъде допускана употребата на химическо оръжие в Сирия, а също и да гарантират дългосрочно спазване на режима на прекратяване на огъня, за да се предотврати хуманитарна катастрофа.  \r\nКъм настоящия момент пресслужбата на Кремъл не е разпространила официално изявление за разговора между Макрон и Путин.  Тереза Герова", "date": "2018.10.27", "title": "ТАСС: В навечерието на четиристранната среща в Истанбул: Макрон и Путин са обсъдили Сирия"}
{"url": "http://www.focus-news.net/news/2018/10/27/2583324/nova-makedoniya-makedoniya-iskaniyata-na-albantsite-minavat-zaradi-dogovora-s-gartsiya.html", "text": "Отварянето на Основния закон с цел промяна на конституционното име на Македония като ангажимент, произтичащ от договора с Гърция, се използва от някои албански партии в страната, за да „прокарат“ своите предложения за изисквания, които частично вече са уредени със закони. Като се има предвид драматичното събиране на квалифицирано мнозинство при гласуването за започване на процедура за конституционни промени, някои анализатори разтълкуваха тези опити като незряла политика на албанския субект в страната, но и като поставянето на нови изисквания от страна на представителите на албанските партии към правителството, които може да „минат“ в процеса за споразумението с Гърция, макар че не са били част от преговорите между Скопие и Атина, коментират от редакцията на електронното издание на първия вестник в югозападната ни съседка –  „Нова Македония“. \r\nСпоред анализаторите, залогът е прекалено голям за стъпката, която се опитват да направят от албанския политически лагер, особено като се има предвид, че досега албанците силно подкрепяха споразумението с Гърция и са единодушни в усилията на страната да стане член на НАТО, а по-късно – и на Европейския съюз.  \r\nОт друга страна, в отговор на въпрос на изданието доколко правителството е склонно да приеме измененията, за които настояват албанците и дали те може да се тълкуват като изнудване и ултиматум, правителственият говорител Миле Бошняковски заяви, че се работи усилено за хармонизиране, но все още няма дата, когато ще бъдат представени измененията в парламента. \r\n„В този момент в ход са консултациите и координацията на правителството с депутатите и политическите субекти в парламента по отношение на конституционните промени. В момента, когато ще имаме информация от обществен интерес на тази основа, ще споделим с обществеността, а предложенията за конституционните поправки ще бъдат изпратени до Събранието, където ще продължи и самият процес“, поясни Бошняковски, без да уточнява дали албанските партии ще бъдат включени в процеса. \r\nУспоредно на това, по въпроса дали евентуалните изисквания на албанския политически субект в парламента ще бъдат претворени в поправките, които правителството ще внесе в парламента, политологът Милан Стефановски заяви, че все още е възможно някои от тях да бъдат представени на пленарните заседания в парламента, въпреки че самият той подчертава, че конституционните изменения не трябва да се превръщат в източник на нови претенции на етническа основа.  \r\n„Гласуването с квалифицираното мнозинство в парламента ще се отнася конкретно до предложението на правителството за конституционни промени само като част от изпълнението на споразумението от Преспа. В превод това означава, че представителите на албанските партии „Беса“ и „Алианс за албанците“ не би трябвало да издигат подобни искания на заседанието, защото подобна стъпка ще им спечели точки пред избирателите, но в същото време ще ги лиши от международна подкрепа, която е много важна в този момент.  \r\nВъпреки това, тук не изключвам и възможността те да са представили исканията си на преговорите на правителството по-рано. Смятам, че повечето от тези искания вече са уредени в законодателни решения. Каква ще бъде развръзката за този момент ще разберем в следващите няколко дни, но процесът за конституционните промени в съответствие с ангажиментите от споразумението от Преспа няма да текат гладко“, уверен е Стефановски. \r\nПредседателят на „Алианс за албанците“ Зиядин Села и Билал Касами от „Беса“ и не се отказват от допълнителни изменения за промяна на Конституцията освен тези, договорени с Гърция за промяна на името Република Македония. Те настояват за промени, с които албанската общност ще бъде регистрирана като държавообразуващ народ Македония. За ДСИ, членството на Македония в НАТО и ЕС вече е приоритет. \r\n„Смятам, че процесът на решаване на спора за името е абсолютен приоритет и това е най-значимият процес от независимостта до днес. Няма да позволим на дневнополитичко печалбарство да застраши интегрирането на Македония в НАТО и ЕС“, увери наскоро депутатът от ДСИ Артан Груби. \r\nОт „Беса“ и „Алианс за албанците“ засега няма индикации, че ще се откажат от искането си за допълнителни изменения, които ще се отнасят до положението на албанците в Македония, а тук не случайно се споменават точките от т.нар. Тиранска платформа. Някои от тях се отнасят и до Конституцията на Република Македония, в която трябва да се заложи, че македонският език с кирилицата и албанския език с неговата азбука са официални в Македония. В този документ, подписан от представители на партиите на албанците в Македония и от премиера на Албания Еди Рама, се казва, че е необходим и „цялостен дебат за знамето, химна, държавния герб с цел държавните символи да отразяват мултиетническото общество и етническата равенство\" . Тереза Герова", "date": "2018.10.27", "title": "„Нова Македония“ (Македония): Исканията на албанците минават заради договора с Гърция"}
{"url": "http://www.focus-news.net/news/2018/10/27/2583344/blagoevgrad-v-petrich-zapochva-izgrazhdaneto-na-nov-gradski-park-simvolichna-parva-kopka-napraviha-predsedatelyat-na-pg-na-gerb-tsvetan-tsvetanov-i-kmetat-na-obshtinata-dimitar-brachkov.html", "text": "В Петрич започва изграждането на нов градски парк, предаде репортер на  Радио „Фокус“ - Пирин.  Символичната първа копка на обекта направиха председателят на ПГ на ГЕРБ и зам.-председател на партията Цветан Цветанов и кметът на общината Димитър Бръчков. Преди това отец Ангел Кочев направи водосвет и благослови начинанието.  \r\nОфициални гости на събитието бяха още: народните представители от ГЕРБ – Благоевград Даниела Савеклиева, Александър Мацурев и Георги Динев; евродепутатът от ГЕРБ/ ЕНП Асим Адемов; областният управител на Благоевград Бисер Михайлов; зам.-областният управител на Благоевград Антоанета Янчева; председателят на Общински съвет - Петрич Георги Тренчев; кметът на Община Сандански Кирил Котев; зам.-кметът на Община Серес Григориадис Панагьотис; представител на Общински съвет – Серес Теодорос Арабадзис; зам.-кметове на община Петрич; общински съветници и граждани. \r\nПо време на церемонията кметът на Петрич Димитър Бръчков заяви, че 27 октомври 2018 година е знаменателен ден в историята на общината, тъй като ще бъде извършена първа копка на новия градски парк. „Паркът е стратегически важен обект за общината. Той е от първостепено значение, тъй като е многофункционален обект, който ще отговаря на всички изисквания за култура, спорт, игри и отдих. За да се стигне до днешния ден преминахме през много перипети – административни, юридически. Радваме се, че г-н Цветанов уважи събитието, защото той бе човекът, който се ангажира с голяма част от тези процедури“, каза още Димитър Бръчков. \r\nОт своя страна председателят на ПГ на ГЕРБ и зам.-председател на партията Цветан Цветанов заяви, че е изключително горд от амбициите и способностите на Димитър Бръчков като кмет на Община Петрич. „Петрич отдавна се нуждае от парк, където децата и гостите на града да могат спокойно да се наслаждават на прекрасната гледка. Когато това се случва с европейски средства чрез Оперативна програма „Региони в растеж“ на МРРБ, мога да Ви кажа, че не ни остава нищо друго освен да признаем, че от влизането ни в Европейския съюз имаме само добавена стойност към развитието на регионите, общините и развитието на страната“, каза още Цветанов. Той добави, че с реализирането на проекта, Петрич ще добие съвсем друг облик, като ще стане много по-гостоприемен и приятен за живеене. \r\nПроектът е част от Инвестиционната програма за изпълнение на Интегрирания план за градско възстановяване и развитие на община Петрич, който се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие. Паркът ще се изгражда на територията на бившето гранично поделение. Той ще бъде с площ 54 дка, а стойността на проекта е приблизително 5 млн. лв. На територията на парка ще бъдат изградени зелени площи, детски и спортни площадки, както ѝ нова сграда за Исторически музей – Петрич, която се финансира по програмата за Трансгранично сътрудничество България – Гърция. \r\nЛивия НИНОВА", "date": "2018.10.27", "title": "Благоевград: В Петрич започва изграждането на нов градски парк, символична „първа копка“ направиха председателят на ПГ на ГЕРБ Цветан Цветанов и кметът на общината Димитър Бръчков"}
{"url": "http://www.focus-news.net/news/2018/10/27/2583345/dha-pozhar-vav-voenna-korabostroitelnitsa-v-istanbul-sled-vzriv-do-rezervoari-s-propan-butan.html", "text": "Пожар е избухнал днес към 11.00 часа в района на Командването на военната корабостроителница в квартал Пендик – на азиатската част на Истанбул, предаде информационната агенция ДХА. На място в близост до резервоари за пропан- бутан са се издигнали гъсти облаци от пушек. О първоначални данни това е станало след взрив по неизвестни засега причини. На място са пристигнали много противопожарни автомобили. В продължение на близо един час пожарът е овладян, но продължават дейностите на огнеборците в района, посочва още ДХА. \r\nПревод и редакция:", "date": "2018.10.27", "title": "ДХА: Пожар във военна корабостроителница в Истанбул след взрив до резервоари с пропан-бутан"}
{"url": "http://www.focus-news.net/news/2018/10/27/2583346/d-r-sofiya-angelova-pulmolog-motivat-za-propushvane-pri-mladite-hora-e-podrazhanieto.html", "text": "Мотивът за пропушване при младите хора е подражанието. Това каза за  Радио „Фокус“ – Пирин  д-р София Ангелова, пулмолог. По думите й тинейджърите подражават на родителите си, на учителите си, на приятелите си и, за да бъдат част от пушаческата среда се принуждават да запалят цигара. „Има млади хора, които са упорити и предпочитат да не бъдат в тази компания, като избират да я променят, вместо да се изкушат да запалят цигара. Обръщам се към тези, които пропушват, че е много лесно да запалиш първата цигара, но е много трудно да се откажеш след това от пушенето“, каза още д-р София Ангелова. Тя уточни, че човек неустно се оплита в мрежите на зависимостта, като никотинът е виновен за развитието й. „Причината за това е, че молекулата на никотина е много близка до молекулата на ацетилхолина, който е основен невромедиатор, разпознаван от  клетките. Рецепторите объркват никотина с ацетилхолина, като по този начин никотинът успява да се свърже с тях и, попадайки в мозъка стимулира отделянето на хормона на щастието“, добави специалистът. Специалистът по белодробни болести, каза още, че при отделянето на допанима човек се чувства добре за кратко време, като след 15 минути хормона на щастието се изчерпва и след това, за да се произведе отново този хормон се запалва следваща и следваща цигара. \r\nДенис НИКИФОРОВ", "date": "2018.10.27", "title": "Д-р София Ангелова, пулмолог: Мотивът за пропушване при младите хора е подражанието"}
{"url": "http://www.focus-news.net/news/2018/10/27/2583349/prof-hristo-bozov-kompleksen-onkologichen-tsentar-burgas-noemvri-e-svetoven-mesets-za-borba-s-raka-na-beliya-drob.html", "text": "Ноември е световен месец за борба с рака на белия дроб. Това каза за  Радио „Фокус“ – Бургас  проф. Христо Бозов от Комплексен онкологичен център – Бургас. По думите му по този повод в града са организирани редица инициативи.„Една от тях е свързана и с опазване на околната среда. Ще бъдат засадени дръвчета в района на онкологичния център, с помощта и на гражданите, и на служителите“, каза още проф. Бозов. Той добави, че наскоро е открит втори кабинет за прегледи по медицинска онкология. „По този начин ще се намали проблемът с изчакването при записвания“, каза още лекарят. По думите му, чрез изградената ТЕЛК, ще може да се затвори целият цикъл от диагностика, лечение и профилактика при пациентите с онкологични заболявания. Според него в следствие на информационните кампании и инициативите, проведени за превенция с различните онкологични заболявания, нараства броят на желаещите да преминат профилактичен преглед. \r\nМария ГЕОРГИЕВА", "date": "2018.10.27", "title": "Проф. Христо Бозов, Комплексен онкологичен център – Бургас: Ноември е световен месец за борба с рака на белия дроб"}
{"url": "http://www.focus-news.net/news/2018/10/27/2583351/sofiya-lek-avtomobil-i-taksi-sa-katastrofirali-na-bul-aleksandar-dondukov-na-ul-rakovska.html", "text": "Катастрофа е станала между лек автомобил и такси на бул. „Александър Дондуков“ на ул. „Раковска“. Това съобщиха за  Агенция „Фокус“  пресцентъра на  МВР . Сигналът за инцидента е подаден към 9.30 часа. По време на движение, водачът на таксито е почувствал прилошаване, вследствие на което е изгубил управление над превозното средство. При инцидента няма пострадали, шофьорът на таксиметровата кола е откаран за преглед в лечебно заведение.  \r\nДаяна ДЮЛГЕРОВА", "date": "2018.10.27", "title": "София: Лек автомобил и такси са катастрофирали на бул. „Александър Дондуков“ на ул. „Раковска“"}
{"url": "http://www.focus-news.net/news/2018/10/27/2583352/ivaylo-deev-rdsp-veliko-tarnovo-8196-molbi-za-otpuskane-na-tseleva-pomosht-za-otoplenie-sa-podadeni-ot-sotsialno-slabi-litsa-ot-oblastta-do-momenta.html", "text": "8196 молби за отпускане на целева помощ за отопление са подадени от социално слаби лица от област Велико Търново до момента. Това съобщи Ивайло Деев, юрисконсулт в Регионална дирекция „Социално подпомагане“, предаде репортер на  Радио „Фокус“ – Велико Търново . Приемът на заявления-декларации за отпускане на целева помощ за отопление за новия отоплителен сезон 2018-2019 година започна на 1 юли и ще продължи до 31 октомври. Най-голям е броят подадени молби за отопление на твърдо гориво в пари – 6919. Издадените заповеди за отпускане към 24 октомври са 6808. \r\nИвайло Деев посочи, че задължително в молбите се заявява видът на ползваното отопление – топлоенергия, електроенергия, твърдо гориво или природен газ, като при отопление с електроенергия се представя за справка актуален клиентски/абонатен номер. Целевата помощ се отпуска за период от 5 месеца. \r\n„Право на целева помощ за отопление имат лицата и семействата, чийто средномесечен доход за предходните 6 месеца преди месеца на подаване на заявлението-декларация е по-нисък или равен от диференциран минимален доход за отопление и отговарят на условията от Правилника за прилагане на Закона за социално подпомагане. Основа за определяне на диференцирания минимален доход за отопление е гарантираният минимален доход, чийто месечен размер се определя с акт на Министерския съвет. От 01 януари тази година той  е 75 лв. Месечният размер на целевата помощ за отопление се определя на база левовата равностойност на 385 квтч електроенергия, от които 280 квтч дневна и 105 квтч нощна електроенергия, по осреднена крайна продажна цена на електроенергията за битов потребител към 31 октомври на текущата календарна година. Той се определя със заповед на министъра на труда и социалната политика. За отоплителен сезон 2018-2019 год. месечният размер е 74,83 лв., а за целия отоплителен период пълният размер е 374,15 лв.“, обясни Ивайло Деев. \r\nТой допълни, че целевата помощ за отопление се предоставя при отопление с топлоенергия, електроенергия и природен газ – в пари на правоимащото лице или семейство; при отопление с твърдо гориво – в пари на правоимащото лице или семейство и на търговец на твърдо гориво, който е осъществил доставката – при изрично отразено в заявление-декларацията желание от страна на лицето или семейството. \r\nПрез отоплителен сезон 2017-2018 год. помощта е отпусната на 6 881 лица и семейства. \r\nМария НЕДЕВА", "date": "2018.10.27", "title": "Ивайло Деев, РДСП – Велико Търново: 8196 молби за отпускане на целева помощ за отопление са подадени от социално слаби лица от областта до момента"}
{"url": "http://www.focus-news.net/news/2018/10/27/2583347/gl-prokuror-sotir-tsatsarov-dokato-darzhavata-ne-razbere-che-problemite-na-sadebnite-meditsi-sa-osnoven-faktor-za-zabavyane-na-sadebniya-protses-shte-se-vartim-v-zatvoren-krag.html", "text": "Присъствието ми тук е на първо място в знак на уважение към труда на съдебните медици и в знак на съпричастност към проблемите, които съществуват. Това каза пред журналисти в Пловдив главният прокурор Сотир Цацаров, който пристигна на форума на съдебните медици по проблеми, касаещи дейността им, предаде репортер на  Радио „Фокус”- Пловдив.  По думите му проблемите, които съществуват, са в две насоки. „Първите са финансови, свързани с тоталния недоимък, в който съдебните медици работят, тъй като дълговете, основно на МВР към тях, са огромни“, каза Цацаров. Той припомни, че преди два месеца с бившия министър на МВР Валентин Радев са подписали едно общо писмо до министър-председателя, на базата на което МС е отпуснал допълнително 8 млн. лева на МВР. Така са били изчистени дълговете към съдебните лекари до този момент, и не само към тях, а и към други експертизи. Според Цацаров, другият голям проблем на съдебните медици е чисто организационен, за това доколко тяхната структура е разумна и доколко тя работи. „Всяка МБАЛ трябва да има отделение по Съдебна медицина. Въпросът е това отделение какво носи на болницата и дали тя има някаква изгода от него. Оттам идва и следващият въпрос –  доколко е ефективна една структура, на която болниците гледат като на чуждо и заварено дете”, посочи главният прокурор. По този начин, според него, Съдебната медицина се оказва никъде. Сотир Цацаров посочи за пример Северозапада, където три съдебни окръга разчитат на един съдебен медик, който е пред пенсия. „На този човек тежат в момента 232 неизготвени експертизи и нито една платена. Това рефлектира върху тоталното забавяне на съдебния процес”, каза още Цацаров. По думите му, държавата трябва да се замисли за създаването на една съвсем нова организация за работа. Той посочи още, че по света има много модели на работа. Добър вариант е да се създаде Независим национален институт, който да бъде към Министерство на правосъдието. Не е удачно, според него, тази структура на съдебните лекари да бъде към Прокуратурата. „Ако структурата на съдебните медици е към прокуратурата, това би създало упреци, че те дават заключения, които би трябвало да бъдат обективни, а на практика  ще получават заплатите си от държавното обвинение, което също е проблем”, посочи още Сотир Цацаров. Според него възможности има и те трябва да се обсъждат. В момента има създадена работна група, която работи за създаването на Национален център за вещи лица. Тази работа е започнала още по времето на министър Москов, но не е стигнала до никъде, тъй като Министерството е загубило интерес. „Докато държавата не разбере, че това е основният фактор за забавяне на съдебния процес, който в крайна сметка рефлектира тежко върху правата на нейните граждани, ние ще се въртим в един затворен кръг“, каза главният прокурор. Цацаров даде и пример с територията на София, където обслужването на тежки престъпления се извършва по силата на абонаментен договор с ВМА, като Прокуратурата плаща дежурство на военни съдебни лекари, за да обезпечи разследването на убийства. В останалите случаи съдебните медици се отзовават само при крайно тежки произшествия и престъпления, тъй като никой не може да ги накара да работят, след като имат неплатени експертизи от две години насам. „Още по-тежък е случаят с районите в страната, в които три окръга се обслужват от един съдебен лекар“, посочи главният прокурор. \r\nСпоред Сотир Цацаров проблем ще се окаже и пенсионирането след около 5 години на 90% от съдебните лекари. „Сега никой млад човек не се ориентира към тази специалност, тъй като попада в една нулева пазарна ниша“, добави главният прокурор. \r\nЦветана ТОНЧЕВА", "date": "2018.10.27", "title": "Гл. прокурор Сотир Цацаров: Докато държавата не разбере, че проблемите на съдебните медици са основен фактор за забавяне на съдебния процес, ще се въртим в затворен кръг"}
{"url": "http://www.focus-news.net/news/2018/10/27/2583348/plovdiv-v-grada-shte-se-provede-protest-sreshtu-visokite-tseni-na-gorivata.html", "text": "В града ще се проведе протест срещу високите цени на горивата. Това съобщиха за  Радио „Фокус“ – Пловдив  организаторите на протеста. Сборният пункт на протестиращите е бензиностанция в район „Тракия“, а недоволството си те ще изразят от 15.00 часа. Протести срещу високите цени на горивата ще има и в други градове на страната – София, Пазарджик, Хасково и Бургас. Протестиращите планират блокади на възлови булеварди и бензиностанции, заради поскъпването на горивата и заради нелогичната според тях разлика в цените в различните райони на страната. \r\nТони МИХАЙЛОВ", "date": "2018.10.27", "title": "Пловдив: В града ще се проведе протест срещу високите цени на горивата"}
{"url": "http://www.focus-news.net/news/2018/10/27/2583353/sofiya-pozhar-e-izbuhnal-v-rayona-na-bonsovi-polyani-v-lyulin-planina.html", "text": "Пожар е избухнал в района на Бонсови поляни в Люлин планина. Това съобщиха за  Агенция „Фокус“  пресцентъра на  МВР . Сигналът за огъня е постъпил към 12.30 часа. Горят основно сухи треви. Все още няма информация за обхвата на пожара. Заради близостта на борови масиви наоколо, за гасенето са мобилизирани екипи от столичната пожарна с 9 противопожарни автомобила. Към момента няма застрашени хора и сгради.  \r\nДаяна ДЮЛГЕРОВА", "date": "2018.10.27", "title": "София: Пожар е избухнал в района на Бонсови поляни в Люлин планина"}
{"url": "http://www.focus-news.net/news/2018/10/27/2583356/d-r-sofiya-angelova-pulmolog-otkazat-ot-tsigarite-ne-e-magiya-a-spektakal-chiito-uspeh-zavisi-ot-pushacha.html", "text": "Отказът от цигарите не е магия, а спектакъл, чиито успех зависи от пушача. Това каза за  Радио „Фокус“ – Пирин  д-р София Ангелова, пулмолог. Тя допълни, че лекарите играят роля на помощници при борбата с отказването от тютюна, за да могат пациентите да преживеят по-лесно кризата. По думите на д-р Ангелова пушачите се делят на различни групи в зависимост от това колко цигари са изпушили за едно денонощие. „Първата група са равномерните пушачи, които пушат през целия ден. Втората група са пиковите пушачи, които пушат в определени моменти, но много активно. Третата група са смесените пушачите, които пушат също през целия ден, като в определени периоди пушат повече“, уточни д-р София Ангелова. Тя допълни, че съществува и друга класификация, която включва хармонични и дисхармонични пушачи. „На хармоничните пушачи трудно може да се въздейства, защото те виждат смисъл в цигарите. Сещам се за една пациентка, която ми казваше, че се вслушва в съветите ми, но няма да спре да пуши“, каза още пулмологът. Специалистът по белодробни болести добави, че втората група са дисхармоничните пушачи, които се повлияват, когато разберат състоянието на белия си дроб или, че честите инфекции се дължи точно на цигарите, като тези хора при осъзнаване на вредата от тютюна са готови да спрат и преборят зависимостта. \r\nДенис НИКИФОРОВ", "date": "2018.10.27", "title": "Д-р София Ангелова, пулмолог: Отказът от цигарите не е магия, а спектакъл, чиито успех зависи от пушача"}
{"url": "http://www.focus-news.net/news/2018/10/27/2583359/kathimerini-gartsiya-italiya-shte-se-izvini-ofitsialno-na-gartsiya-za-obyavyavaneto-na-voyna-prez-1940-godina.html", "text": "Твърди се, че президентът на Италия Серджо Матарела ще се извини официално на Гърция от името на своята страна за непровокираното обявяване на война срещу Гърция на 28 октомври 1940 година по време на еднодневното му посещение в страната в неделя, съобщава  електронното издание на вестник Kathimerini . \r\nПо покана на гръцкия си колега Прокопис Павлопулос, Матарела ще бъде в Солун за празненствата по случай Деня „Охи“, който отбелязва именно 28 октомври 1940 година, когато гръцкия лидер Йоанис Метаксас отхвърля ултиматума на Мусолини да позволи на Италия да нахлуе в Гърция, отбелязва вестникът. \r\nСъгласно информацията на „Катимерини“, италианският държавен глава ще използва възможността да се извини за страданията, причинени на гръцкия народ от тази война. \r\nАко това действително се случи, то ще представлява първият случай, в който Италия официално се извинява за събитията през 1940 година. \r\nСлед парада в Солун, двамата президенти ще летят до остров Кефалония, където ще почетат паметта на италианските войници, екзекутирани от германците през 1943 година след примирието между Италия и съюзниците. \r\nПревод и редакция:", "date": "2018.10.27", "title": "Kathimerini (Гърция): Италия ще се извини официално на Гърция за обявяването на война през 1940 година"}
{"url": "http://www.focus-news.net/news/2018/10/27/2583360/mvr-ot-stolichnata-pozharna-shte-dadat-podrobnosti-za-vazniknaliya-pozhar-v-rayona-na-bonsovi-polyani.html", "text": "В 16.00 часа на бензиностанция „Лукойл“ в кв. „Княжево“ от столичната пожарна ще дадат подробности за възникналия пожар в района на Бонсови поляни. Това съобщиха от пресцентъра на  МВР .", "date": "2018.10.27", "title": "МВР: От столичната пожарна ще дадат подробности за възникналия пожар в района на Бонсови поляни"}
{"url": "http://www.focus-news.net/news/2018/10/27/2583358/gergana-nikolova-akusherka-s-35-se-uvelichava-riskat-ot-spontanen-abort-pri-pushene-po-vreme-na-bremennost.html", "text": "Пушенето по време на бременност увеличава с 35% риска от спонтанен аборт. Това каза Гергана Николова по време на лекцията си в рамките на традиционната Академия за акушерките, която се провежда във Велико Търново, предаде репортер на Радио „Фокус“ – Велико Търново. Тя е акушерка,  която практикува във Великобритания през последните 14 години. Удостоена е с престижната награда „Мери Сийкол“ за проекта й, разработващ информационна програма за онлайн обучение на бъдещи родители и акушерки. От 2015 г. е почетен член на Кралският акушерски съюз. Към момента работи като клиничен риск -мениджър за Hillingdon Hospitals NHS Foundation Trust Лондон и е част от екипа на Здравно министерство, разработващ план за подобряване майчиното здравеопазване във Великобритания. Темата на презентацията й бе „Тютюнопушене по време на бременност – рискове, статистика реалност“. „Не ми се е налагало често да убеждавам моите пациентки, че пушенето е вредно, за нещастие съм виждала, по – често отколкото на мен ми се е искало, опустошаващия ефект от тютюневия дим“, посочи Гергана Николова. По думите й тютюнопушенето е един от основните фактори за преждевременните или мъртви раждания, вродените дефекти, ниско тегло и синдрома на внезапната детска смърт. Цигареният дим съдържа над 4000 химични елемента, включително цианид, олово, най-малко 60 канцерогенни съединения, но основно никотин и въглероден оксид. „Предизвиквайки свиване на кръвоносните съдове, включително и тези на пъпната връв никотина потиска достъпа на кислород  до всички органи на плода, водейки до опустошителен ефект върху растежа и развитието му. Ефектът на въглеродния окис е дори по-голям. Той пречи на червените кръвни телца, които разпределят кислорода в кръвта на майката да стигне до бебето. Получава се ниско тегло, недоразвит мозък, органи и аномалии. Съвсем чист газ ,който никога не се вижда, но ефекта му е жесток. Арсеникът – единственият  химикал, който убива клетките автоматично и веднага“, посочи Гергана Николова. Тя допълни, че ефектът на формалдехида е свързан с ретинопатии, защото засяга най -често лигавицата на горните дихателни пътища, очите и носа. В заключение относно вредните елементи, които се съдържат в цигарения дим, лекторът посочи бензенът и полоният, които увреждат директно ДНК молекулата. \r\nМария НЕДЕВА", "date": "2018.10.27", "title": "Гергана Николова, акушерка: С 35% се увеличава рискът от спонтанен аборт при пушене по време на бременност"}
{"url": "http://www.focus-news.net/news/2018/10/27/2583355/pazardzhik-10-politseyski-patrula-sa-razpolozheni-v-rayona-na-bitaka-pri-park-stadiona-zaradi-protesta-sreshtu-visokite-tseni-na-gorivata.html", "text": "10 полицейски патрула са разположени в района на Битака при парк „Стадиона“ в Пазарджик, където в 15.00 часа започва организиран протест срещу високите цени на горивата, предаде репортер на  Радио „Фокус“ – Пазарджик . Към момента има около 20 леки автомобилa на протестиращи граждани. Няма напрежение. Протестиращите  ще проведат протестно шествие по централните улици на града. Очаквайте подробности.", "date": "2018.10.27", "title": "Пазарджик: 10 полицейски патрула са разположени в района на Битака при парк „Стадиона“ заради протеста срещу високите цени на горивата"}
{"url": "http://www.focus-news.net/news/2018/10/27/2583362/ria-novosti-gazta-po-turski-potok-tragva-do-kraya-na-2019-godina.html", "text": "Въвеждането в експлоатация на двете разклонения на газопровода „Турски поток“ трябва да се случи до края на 2019 година,  се казва в материали във връзка с визитата на руския президент Владимир Путин в Истанбул, където ще вземе участие в четиристранната среща на върха за Сирия и ще проведе двустранна среща с турския си колега Реджеп Таийп Ердоган, съобщава  РИА Новости. \r\nГазопроводът „Турски поток“ ще се състои от две разклонения с мощност 15,75 млрд. куб. м. всяка, положени по дъното на Черно море. Първата тръба е предназначена за доставка на газ до турските потребители, а горивото по втората трябва да бъде изнасяно в страните от Южна и Югоизточна Европа. \r\nКакто пише РИА Новости, в края на май стана известно, че „Турски поток“ ще бъде продължен към България. Освен това, от Будапеща изразиха надежда, че газопроводът ще бъде достроен до Унгария. \r\nТези дни от „Газпром“ съобщиха, че морската част на „Турски поток“ е построена на 95%, а съоръженията на руското крайбрежие, при Анапа, са завършени и сега се пускат в експлоатация, а в Турция продължава строителството на приемния терминал. \r\nПревод и редакция:", "date": "2018.10.27", "title": "РИА Новости: Газта по „Турски поток“ тръгва до края на 2019 година"}
{"url": "http://www.focus-news.net/news/2018/10/27/2583361/ministar-temenuzhka-petkova-darzhavata-nyama-mehanizmi-s-koito-da-vliyae-varhu-tsenite-na-gorivata.html", "text": "Държавата няма механизми, с които да влияе върху цените на горивата. Това каза министърът на енергетиката Теменужка Петкова, която изнесе лекция пред форума на Старейшини ГЕРБ в Сандански, предаде  БНР . „Не смятам, че протестите срещу цените на горивата са насочени срещу държавата, тъй като този пазар е напълно либерализиран“, каза енергийният министър. Петкова коментира, че такава либерализация се очаква и по отношение на цените на електроенергията. На въпрос на „Хоризонт\" има ли вариант в обсега на държавния регулатор да влязат и горивата министър Петкова беше категорична, че такъв вариант не се обсъжда. „Няма как държавата да се върне към регулация в такъв сектор, посочи Теменужка Петкова. „За газа има, защото тук става въпрос за стока, която е на база на доставка за обществото. Имаме обществен доставчик в лицето на \"Булгаргаз\". Цените на горивата се определят от пазара“, каза още тя.", "date": "2018.10.27", "title": "Министър Теменужка Петкова: Държавата няма механизми, с които да влияе върху цените на горивата"}
{"url": "http://www.focus-news.net/news/2018/10/27/2583364/varna-varnenskiyat-zaliv-otnovo-priyuti-desetki-lebedi-predi-nachaloto-na-zimniya-sezon.html", "text": "Варненският залив отново приюти десетки лебеди преди началото на зимния сезон, предаде репортер на  Радио „Фокус“ – Варна . От няколко седмици птиците могат да бъдат открити на плажа в града. Повече от десетилетие лебедите избират морския бряг на Варна в района на т.нар. „топла вода”. Мястото се е превърнало в атракция за разхождащите се край морето и е предпочитано за снимки заради фона от плуващите в морето лебеди. Птиците дори излизат на брега, за да се хранят от ръцете на минувачите. Специалистите обаче съветват хората да не хранят лебедите с каквато и да е храна, защото това би могло да навреди на здравето им. Топлото време в съботния следобед накара много хора да излязат и да се разходят по плажа, а красивите птици в морето радват и малки, и големи. Около 23 градуса е температурата на въздуха във Варна към този час на деня, времето е слънчево и тихо. Най-високата температура на днешния ден е измерена през 1966 година, когато термометрите са отчели 26,1°, а най-ниска е била през 1946, когато термометрите са отчели -1,0°. По плажа има и хора, които събират последните слънчеви лъчи преди зимата или се разхлаждат в морската вода, която е с температура около 16 – 18 градуса. Според прогнозата на Националния институт по метеорология и хидрология, филиал Варна, до края на деня времето ще остане слънчево, по крайбрежието с временно засилен вятър от юг – югозапад. Ниска облачност ще има през нощта над Югоизточна България. Ще продължи да духа слаб до умерен, а утре през деня по Черноморието и в Югоизточна България временно силен вятър от юг и югозапад. Минималните температури ще бъдат от 6 до 11, в Югоизточна България и по крайбрежието до 14 градуса, а преобладаващите максимални – между 21 и 26. \r\nМарияна ВАЛЕНТИНОВА", "date": "2018.10.27", "title": "Варна: Варненският залив отново приюти десетки лебеди преди началото на зимния сезон"}
{"url": "http://www.focus-news.net/news/2018/10/27/2583350/tass-vladimir-putin-pristigna-v-istanbul-za-sreshtata-s-liderite-na-germaniya-frantsiya-i-turtsiya.html", "text": "Президентът на Русия Владимир Путин пристигна в Истанбул, където в събота ще се срещне с германския канцлер Ангела Меркел, президента на Франция Еманюел Макрон и президента на Турция Реджеп Таийп Ердоган. Малко преди руския лидер пристигна и германския канцлер. Лидерите на четирите страни ще обсъдят начини за политическо разрешаване на кризата в Сирия и социално-икономическо възстановяване на близкоизточната страна, предава  ТАСС . \r\nСрещата на върха ще се проведе в двореца Вахдетин, който в момента се използва като офис на турския държавен глава и държавен дом за приеми на чуждестранни гости. \r\nБрифинг пред участниците ще има генералният секретар на ООН Стефан де Мистура. „Искам да напомня на лидерите на страните, че след локализацията на проблема в Идлиб трябва международен консенсус за подкрепа на действията на ООН по създаването на конституционен комитет“, заяви де Мистура в навечерието на мероприятието. \r\nКакто съобщи пресслужбата на Кремъл, на срещата в Истанбул се планира обмен на мнения за придвижването на процеса за политическо разрешаване на конфликта в Сирия и по-нататъшните действия за укрепването на сигурността и стабилността, с което да се създадат условия за възвръщането на бежанците и възстановяване на социално-икономическата инфраструктура на републиката. От Кремъл отбелязаха, че страните имат различни подходи, но, „като цяло, искат политическо разрешаване на конфликта в Сирия“. „Това е обща цел, но, разбира се, може да има разлики в инструментите и тактиката“, заяви пред журналистите прессекретарят на руския президент Дмитрий Песков. По неговите думи, „в момента става дума за съвместяване на различните формати за сверяване на часовниците,  за обсъбдане и за опит да се напипат общите теми“. \r\nС инициатива за провеждането на четиристранната среща излезе още през лятото турския президент, а Русия я подкрепи, отбелязва ТАСС. В средата на септември в Истанбул се състоя среща на помощниците на лидерите на Русия, Турция, Германия и Франция по международните въпроси, на която бе обсъдено съдържанието на срещата на върха. \r\nОчаква се, че след края на разговорите, лидерите ще излязат със заявление до пресата. \r\nСпоред съобщение от пресслужбата на Кремъл, на срещата на върха трябва да бъдат обсъдени и „редица други актуални международни въпроси“, но какви именно теми ще допълнят дневния ред на срещата за Сирия не се уточнява. Освен четиристранната среща, лидерите, както се очаква, ще разговарят един с друг и в двустранен формат. \r\nПревод и редакция:", "date": "2018.10.27", "title": "ТАСС: Владимир Путин пристигна в Истанбул за срещата с лидерите на Германия, Франция и Турция"}
{"url": "http://www.focus-news.net/news/2018/10/27/2583363/plovdiv-sadebnite-lekari-reshiha-da-dadat-tolerans-na-mvr-do-kraya-na-godinata-da-im-izplati-dalzhimite-honorari.html", "text": "На среща в Пловдив съдебните лекари решиха да дадат толеранс на МВР до края на годината да им изплати в пълен размер дължимите суми за извършени съдебномедицински експертизи. Това каза за  Радио „Фокус“ – Пловдив  след срещата д-р Светлозар Спасов, ръководител на Катедрата по съдебна медицина и деонтология  на Медицинския университет в Пловдив. Той обяви, че в противен случай след 1 януари следващата година дейността на съдебните лекари ще бъде ограничена до необходимия минимум. „Все пак има дейности, които не могат да бъдат спрени. Има починали хора, близките им чакат, няма да поставяме никой в затруднено положение. Вероятно ще работим и по тежките престъпления, тъй като все пак сме съдебни лекари и трябва да проявим разбиране. Но ще ограничим дейността си по отношение на нещата, които търпят отлагане“, коментира д-р Светлозар Спасов. Той посочи, че на срещата е решено, че съдебните медици ще изискват пълна отчетност по отношение на финансовите документи, които пускат в МВР. „Почти в цяла България съдебните лекари не знаят къде и колко им се дължи, защото документите се придвижват през няколко институции – през разследващи полицаи, през финансови контрольори, зам.-директори и главни счетоводители. Докато се премине по този път, понякога минават години. Затова искаме бързо, ясно и точно на всеки от съдебните лекари да му бъде предоставена справка какво му се дължи, за какъв срок, и оттам нататък да се търсят къде са се изгубили“, коментира той. Следващото искане на съдебните лекари е регулярност на плащанията. „Например това, което сме изработили през ноември, да бъде платено до края на януари, както е по наредба. Това са законови положения“, посочи Спасов. \r\nДнес се е гласувало и група от няколко съдебни лекари, с помощта на главния прокурор Сотир Цацаров, да бъде въдворена във вече съществуваща група, която решава съдбата на съдебната медицина в България на високо ниво. „В тази група няма нито един съдебен лекар. Там са хора, които не се занимават с тази дейност. Поради тази причина искаме и ние да сме чат от тази група и да бъдем чути“, каза още Спасов. \r\nТони МИХАЙЛОВ", "date": "2018.10.27", "title": "Пловдив: Съдебните лекари решиха да дадат толеранс на МВР до края на годината да им изплати дължимите хонорари"}
{"url": "http://www.focus-news.net/news/2018/10/27/2583365/burgas-okolo-150-shofyori-se-vklyuchiha-v-avtoshestvie-sreshtu-visokite-tseni-na-gorivata.html", "text": "Около 150 шофьори се включиха в автошествие срещу високите цени на горивата, предаде репортер на  Радио „Фокус“ - Бургас . Шествието тръгна от изхода на града към квартал „Ветрен“. Колоната е дълга над 3 км и се движи в двете платна по пътя към квартала, след това автомобилите ще се върнат обратно и ще направят обиколка на града.  \r\nМария ГЕОРГИЕВА", "date": "2018.10.27", "title": "Бургас: Около 150 шофьори се включиха в автошествие срещу високите цени на горивата"}
{"url": "http://www.focus-news.net/news/2018/10/27/2583354/yeni-safak-erdogan-i-merkel-pristignaha-v-istanbul-za-sreshtata-na-varha-za-siriya.html", "text": "Президентът на Турция Реджеп Таийп Ердоган и германският канцлер Ангела Меркел влязоха в двореца Вахдетин в Истанбул за четиристранната среща за Сирия, съобщава  онлайн изданието на турския вестник Yeni Safak . \r\nДомакин на срещата е турския държавен глава, а в нея ще вземат участие още Меркел и президентите на Русия и Франция Владимир Путин и Еманюел Макрон. \r\nИзданието съобщава, че Путин и Макрон вече са кацнали в Истанбул и се очаква пристигането им в двореца Вахдетин. \r\nВестникът отбелязва, че по време на разговорите лидерите ще засегнат всички аспекти на сирийския конфликт с фокус върху ситуацията на бойното поле, споразумението за Идлиб и политически процес и ще се опитат да хармонизират усилията си за намиране на дълготрайно разрешение на конфликта. \r\nОсвен това те ще обсъдят постигнатото на 17 септември споразумение между Анкара и Москва за установяване на демилитаризирана зона в северозападната сирийска провинция Идлиб. \r\nПревод и редакция:", "date": "2018.10.27", "title": "Yeni Safak: Ердоган и Меркел пристигнаха в Истанбул за срещата на върха за Сирия"}
{"url": "http://www.focus-news.net/news/2018/10/27/2583367/api-dvizhenieto-po-patya-mezdra-vratsa-v-rayona-na-ruska-bela-se-osashtestvyava-v-edna-lenta-zaradi-izgoryal-avtobus.html", "text": "Движението по пътя Мездра – Враца в участъка Руска Бела – Враца в платното в посока Враца се осъществява в една лента, заради изгорял автобус. Това съобщиха от пресцентъра на  Агенция „Пътна инфраструктура“ . Движението се регулира от Пътна полиция. Без ограничение е платното в посока Мездра.", "date": "2018.10.27", "title": "АПИ: Движението по пътя Мездра – Враца, в района на Руска Бела, се осъществява в една лента заради изгорял автобус"}
{"url": "http://www.focus-news.net/news/2018/10/27/2583370/vratsa-nyama-postradali-pri-intsidenta-s-izgoreliya-avtobus-po-patya-mezdra-vratsa.html", "text": "Няма пострадали при инцидента с изгорелия автобус по пътя Мездра-Враца, в района на Руска Бела. Това съобщиха за  Агенция „Фокус“  пресцентъра на  МВР . Автобусът е пламнал по време на движение. Водачът на превозното средство е съумял да реагира бързо. В автобуса са се придвижвали 8 души в посока Враца.  \r\nДаяна ДЮЛГЕРОВА", "date": "2018.10.27", "title": "Враца: Няма пострадали при инцидента с изгорелия автобус по пътя Мездра-Враца"}
{"url": "http://www.focus-news.net/news/2018/10/27/2583357/anadolu-agency-vanshnite-ministri-na-turtsiya-i-rusiya-se-sreshtnaha-predi-chetiristrankata-za-siriya.html", "text": "Министрите на външните работи на Турция и Русия Мевлют Чавушоглу и Сергей Лавров се срещнаха точни преди четиристранната среща на върха за Сирия в Истанбул, съобщава  Anadolu Agency . \r\nДвамата са провели двустранни разговори и такива в присъствието на делегации, твърдят неназовани дипломатически източници, които не дават повече детайли. \r\nПревод и редакция:", "date": "2018.10.27", "title": "Anadolu Agency: Външните министри на Турция и Русия се срещнаха преди четиристранката за Сирия"}
{"url": "http://www.focus-news.net/news/2018/10/27/2583369/evrodeputatat-momchil-nekov-sas-zashtitata-na-smilyanskiya-fasul-v-es-shte-go-predpazim-ot-imitatsii.html", "text": "В Смилян съм, за да се срещна с производителите и да защитим Смилянския фасул. Той да е известен не само в България, но и в цяла Европа. Така можем да се преборим с имитацията и да не позволим на тези които, копират фасула да печелят на гърба на производителите от региона. Само така можем да запазим поминъка в Смилян и в околните села. Това заяви евродепутатът Момчил Неков при откриването на празника на „Смилянския фасул“ в Смилян, съобщиха от  пресофиса на евродепутата . „Има документи, че първите данни за този фасул са отпреди 250 години. Преди повече от век „Цариградски вестник“ подчертава качествата на Смилянския боб като храна, желана на всяка трапеза“, посочи той. „Трябва да запазим българското и затова основната ми кауза, като евродепутат и по която работя е защита на български традиционни продукти. Така българските продукти ще станат конкурентни на единния пазар и ще се знае, че производителите, които използват тази защитена марка произвеждат и продават качествени продукти“, каза още Неков. Практически Смилянският фасул в момента има национална защита, но не и европейска, затова в момента се работи за вписването му като географско означение и защитено наименование за произход в Европейския съюз. Очаква се до месеци Смилянският фасул да започне официално процедура по защита в ЕС. В Европейската схема за качество вече има защитени 16 вида боб. Боб са защитили Гърция, Франция, Испания, Италия и Полша. \r\nМомчил Неков участва в Смилян и в кръгла маса „Традиции и нови технологии на отглеждане и преработка на земеделски продукти в планински райони“. Той разясни необходимостта български продукти да защитят географски указания и защитени наименования за произход, с цел повишаване на тяхната привлекателност, възможност за реализация на пазари и по-добри доходи. Евродепутатът показа боб, който се представя за Смилянски, но всъщност е от Полша и е пакетиран в България. Неков информира участниците и за въвеждане на термина за качество „планински продукт“, тъй като това също е опция за осигуряване на по-добра видимост на продуктите и осигуряване на пазари.", "date": "2018.10.27", "title": "Евродепутатът Момчил Неков: Със защитата на Смилянския фасул в ЕС ще го предпазим от имитации"}
{"url": "http://www.focus-news.net/news/2018/10/27/2583366/jerusalem-post-raketite-na-islyamski-dzhihad-sa-nasochvani-ot-iran-i-siriya.html", "text": "Ракетите, изстреляни от „Ислямски джихад“ срещу Израел в петък през нощта за насочвани от Дамаск и иранските части „Кудс“, заяви говорителят на Силите за отбрана на Израел (СОИ) Ронен Манелис по време на пресконференция, цитиран от  електронното издание на Jerusalem Post . \r\n„Ние изпратихме ясно послание за този факт до съответните страни“, заяви той, като добави, че „никой не е имунизиран“ от отговора на СОИ, „нито в Ивицата Газа, нито извън нея“. \r\nГоворителят на израелските въоръжени сили предупреди още, че те са готови за „сценарий, в който ще увеличим нашите удари“. \r\nМанелис заяви, че Израел се надява ситуацията в Ивицата Газа да се промени след решението на министъра на отбраната Авигдор Либерман да допусне влизането в палестинския анклав на закупен в Катар петрол. \r\n„Ислямски джихад“ изстреля“ 34 ракети срещу територията на Израел, от които, както твърди изданието, 13 са засечени от „Железния купол“. \r\n„Ислямски джихад“ пое отговорността за ракетната атака в петък вечерта срещу Южен Израел, като в събота сутринта обяви, че „не може да стои с вързани ръце“. \r\nМанелис отбеляза, че СОИ очаква от „ХАМАС“ да контролира събитията в Ивицата Газа. \r\n„Ислямски джихад не чакаха зелена светлина от „ХАМАС“, за да изстрелят ракетите“, заяви той, като добави, че „щом веднъж (ХАМАС) са допуснали насилие в близост до оградата, не може да се учудват, че други фракции изстрелват ракети“. \r\nJPost припомня, че в петък над 16 хиляди души са участвали в протестите „Марш на завръщането“, по време на които четирима палестинци бяха убити в резултат от снайперски огън на СОИ, а други 85 бяха ранени, съобщи палестинското Министерство на здравеопазването. \r\nДемонстрантите гориха автомобилни гуми и хвърляха взривни устройства, ръчни гранати и коктейли „Молотов“ по израелските войници, на което, както пише изданието, те са отговорили с методи за разпръскване на тълпата. \r\nПревод и редакция:", "date": "2018.10.27", "title": "Jerusalem Post: Ракетите на „Ислямски джихад“ са насочвани от Иран и Сирия"}
{"url": "http://www.focus-news.net/news/2018/10/27/2583368/obshtinskiyat-savetnik-zhivko-tabakov-saglasen-sam-s-dovodite-na-protestirashtite-sreshtu-visokite-tseni-na-gorivata.html", "text": "Хората имат право да протестират, идвам на протеста като гражданин. Това каза за  Радио „Фокус“ – Бургас  общинският съветник Живко Табаков по време на протеста срещу високите цени на горивата. По думите му обществото ни е изправено пред бедност, затова не трябва да се подминават такива проблеми. „Говорим за увеличаване на социалните добавки. Около 40% от хората догодина ще получат повече средства за зимното си субсидиране, но другите 60% ги грози обедняване“, обърна внимание Живко Табаков. Според него цялата страна се е фокусирала върху скока на газа, но подминава проблема за скока на горивата. „Опитал съм се да анализирам нещата такива, каквито са и съм съгласен с доводите, които са посочени тук на протестиращите. В годините, през които бензиностанциите са държали тази потребителска цена, тогава и цената на петрола е била по-висока, както и себестойността на щатската валута“, посочи общинският съветник и допълни, че настоящите цени на горивата са спекулативни. \r\nМария ГЕОРГИЕВА", "date": "2018.10.27", "title": "Общинският съветник Живко Табаков: Съгласен съм с доводите на протестиращите срещу високите цени на горивата"}
{"url": "http://www.focus-news.net/news/2018/10/27/2583375/veliko-tarnovo-33-detsa-sa-osinoveni-v-oblastta-ot-nachaloto-na-godinata.html", "text": "33 деца от област Велико Търново са осиновени от началото на годината до момента. Това каза Ивайло Деев, юрисконсулт на Регионална  Дирекция „Социално подпомагане“ –  Велико Търново“, предаде репортер на   Радио „Фокус“ – Велико Търново . 18 от тях са осиновени в страната, а останалите са преминали процедура по международно осиновяване. Ивайло Деев съобщи, че общият брой деца, които могат да бъдат осиновени е 88, а от тях 25 са с увреждания. Децата от 0 до 3 години са 4, като две от тях са с увреждане. Децата от 3 до 7 години са 6, като 5 са с увреждания. Останалите 78 деца са над 7 години. Ивайло Деев допълни, че общият брой вписани кандидат-осиновители е 44. 1410 са кандидат – осиновителите от страната, вписани в Регистъра на осиновяващи, воден в Регионална  Дирекция „Социално подпомагане“ –  Велико Търново. 139 са утвърдените приемни семейства в област Велико Търново, като общият брой приемни семейства, в които има настанени деца са 94, а настанените деца в приемни семейства са 126. Най-много са приемните семейства в община Павликени – 35, следвани от община Велико Търново – 28. В община Стражица те са 21, в община Полски Тръмбеш – 20, в община Горна Оряховица – 15, а в община Елена – 11. В община Лясковец  има 2 приемни семейства, в община Свищов са 6, а  в община Сухиндол е едно. \r\nМария НЕДЕВА", "date": "2018.10.27", "title": "Велико Търново: 33 деца са осиновени в областта от началото на годината"}
{"url": "http://www.focus-news.net/news/2018/10/27/2583377/oblastniyat-upravitel-na-veliko-tarnovo-prof-d-r-lyubomira-popova-uvazhi-traditsionniya-praznik-na-elenskiya-but-koyto-se-provezhda-v-elena.html", "text": "Областният управител проф. д-р Любомира Попова уважи традиционния празник на еленския бут, съобщават от пресцентъра на Областна администрация – Велико Търново. Той беше открит от кмета на общината инж. Дилян Млъзев. Специален гост на седмия празник бе кулинарът Иван Звездев, който бе и арбитър в състезанието за най-тънко нарязан и най- атрактивно аранжиран еленски бут. \r\nПърво място в състезанието взе депутатът Станислава Стоянова, а областният управител на Велико Търново проф. д-р Любомира Попова бе класирана на второ място.  Гости на празника бяха и заместник областният управител на Велико Търново инж. Детелина Борисова, областният управител на Силистра Ивелин Статев, кметове на общини и др.", "date": "2018.10.27", "title": "Областният управител на Велико Търново проф. д-р Любомира Попова уважи традиционния празник на еленския бут, който се провежда в Елена"}
{"url": "http://www.focus-news.net/news/2018/10/27/2583372/rusinka-bachvarova-organizator-v-burgas-sabirame-podpiska-sreshtu-zakona-za-gorivata-i-neftoproduktite.html", "text": "Събираме подписка срещу Закона за горивата и нефтопродуктите. Това каза Русинка Бъчварова, която е организатор на протеста срещу високите цени на горивата в Бургас, предаде репортер на  Радио „Фокус“ – Бургас . По думите ѝ приетият през юли закон ограничава малките търговци и поощрява големите компании. „Искаме омбудсманът да сезира Kонституционния съд и да го спре“, обяви Русинка Бъчварова. Тя коментира, че тази закон поставя непреодолимо препятствие пред малките търговци, които трябва да дават непосилни гаранции. „С това се цели да се ограничат продажбите на малките търговци и въобще тяхното съществуване“, допълни още организаторът. Тя каза също, че, ако исканията на протестиращите не бъдат чути, са готови да обявят гражданско неподчинение. \r\nМария ГЕОРГИЕВА", "date": "2018.10.27", "title": "Русинка Бъчварова, организатор: В Бургас събираме подписка срещу Закона за горивата и нефтопродуктите"}
{"url": "http://www.focus-news.net/news/2018/10/27/2583371/ria-novosti-putin-i-merkel-provezhdat-dvustranna-sreshta-v-istanbul.html", "text": "В Истанбул се провежда двустранна среща между руския президент Владимир Путин и германския канцлер Ангела Меркел, предава кореспондент на  РИА Новости. \r\nДвамата разговарят преди началото на четиристранната среща на върха между лидерите на Русия, Германия, Франция и Турция за Сирия. Преди разговора с канцлера, руският държавен глава проведе двустранна среща с турския президент Реджеп Таийп Ердоган. \r\nПревод и редакция:", "date": "2018.10.27", "title": "РИА Новости: Путин и Меркел провеждат двустранна среща в Истанбул"}
{"url": "http://www.focus-news.net/news/2018/10/27/2583381/ivitsa-dachich-es-pokaza-dvoyni-standarti-kato-zabrani-yuzhen-no-pozvoli-severen-potok.html", "text": "Министърът на външните работи на Сърбия Ивица Дачич заяви, че Европейският съюз е показала двойни стандарти, когато е дал позволение за изграждането на газопровода „Северен поток“, но не и за строителството на „Южен поток“, предава  македонският портал „А1 Он“. \r\nНа международна конференция за енергийна сигурност в евразийското пространство в Белград, Дачич подчерта, че Сърбия иска да сътрудничи с всички в сферата на енергетиката, както и по други въпроси, но посочи, че, за съжаление, Сърбия не е успяла да изгради „Южен поток“, защото този проект, за разлика от „Северен поток“, не отговаря на Третия енергиен пакет на ЕС. \r\n„За нас това беше най-добрата опция и този проект не беше за сметка на другите“, посочи сръбският външен министър, като добави, че „Южен поток“ е бил в интерес на региона и ЕС, който преди това е уверявал, че проекта е изгоден и че неговата реализация е договорена. \r\nРеалността е, според Дачич, че „Северен поток“ е изключен от Третия енергиен пакет, а „Южен поток“ не. Цената, според него, е платена от Сърбия и другите страни в региона. Тези проекти , продължи той, по същество са еднакви и то не само в капацитета и имената, но имаха различна съдба. \r\nТой обясни, че източникът на газта е същият – Русия, а разликата е в това, че единият газопровод отива към Германия, а другият към страните от балканския регион. \r\nОт това, заключва Дачич, може да се види, че съществуват двойни стандарти във взимането на решения и това, което е възможно за Германия и някои други страни, не е възможно за Сърбия и страните от региона.  \r\nПревод и редакция:", "date": "2018.10.27", "title": "Ивица Дачич: ЕС показа двойни стандарти като забрани Южен, но позволи „Северен поток“"}
{"url": "http://www.focus-news.net/news/2018/10/27/2583380/od-mvr-pazardzhik-protestat-v-grada-e-nezakonen-shte-ima-administrativni-sanktsii-ako-badat-blokirani-vazlovi-ulitsi-v-grada.html", "text": "Личните данни на протестиращите и документите за техните автомобили се снемат от органите на реда, тъй като настоящият протест по своя характер е незаконен, каза за  Радио „Фокус“ – Пазарджик  Мирослав Стоянов, говорител на ОД МВР-Пазарджик. По думите му, в полицията в Пазарджик не е постъпило уведомление от страна на протестиращите, че ще изразят своето гражданско недоволство на това място и по това време в рамките на днешния ден. „В случай на протестни действия организаторите трябва да подадат уведомление до полицията и Общината, за да получат разрешение и органите на реда да могат да обезпечат реда и сигурността. Това се прави по закон 72 часа преди началото на самия протест. В настоящия случай полицията в Пазарджик се самосезира от публикация в социална мрежа за предстоящ протест. Протестиращите трябва да са наясно, че в случай, че блокират възлови улици в Пазарджик, ще бъдат санкционирани с административни глоби“, уточни Стоянов. Той допълни, че около 10 патрулни автомобила са разположени в района на Битака в Пазарджик. \r\nАлбена ЖИЛЕКОВА", "date": "2018.10.27", "title": "ОД МВР-Пазарджик: Протестът в града е незаконен, ще има административни санкции, ако бъдат блокирани възлови улици в града"}
{"url": "http://www.focus-news.net/news/2018/10/27/2583378/pazardzhik-okolo-200-dushi-vzeha-uchastie-v-protesta-sreshtu-visokite-tseni-na-gorivata.html", "text": "Около 200 души взеха участие в протеста срещу високите цени на горивата в Пазарджик, предаде репортер на  Радио „Фокус“ – Пазарджик . Протестиращите се събраха с автомобилите си в района на Битака при парк „Стадиона“. Те се обявиха против сериозното поскъпване на горивата през последния месец. За пример дадоха цената на дизела, която за месец е скочила с 0.40лв. Към гражданското недоволство се присъединиха и таксиметрови шофьори, които са пряко засегнати от скока на горивата. На протеста присъстваха хора от всички възрасти, които са се организирали в една от социалните мрежи. Гражданското недоволство бе охранявано от засилено полицейско присъствие, като униформените снемаха самоличността на присъстващите, тъй като протестът е незаконен. Причината е липсата на постъпило уведомление за неговото провеждане в полицията и Общината в Пазарджик. Протестиращите заявиха готовност протестите да продължат, докато продължава спекулирането с високите цени на масовите горива. След първия час от протестните действия част от протестиращите обиколиха някои от главните булеварди с включени клаксони. \r\nВ групата „Протест срещу високите цени на горивата в Пазарджик“ в една от социалните мрежи часове преди протеста участие бяха заявили близо 1500 души, а над 12 000 бяха проявили интерес към проявата. \r\nАлбена ЖИЛЕКОВА", "date": "2018.10.27", "title": "Пазарджик: Около 200 души взеха участие в протеста срещу високите цени на горивата"}
{"url": "http://www.focus-news.net/news/2018/10/27/2583379/burgas-uchastnitsite-v-protesta-sreshtu-visokitetseni-na-gorivata-blokiraha-za-kratko-dvizhenieto-po-am-trakiya.html", "text": "Участниците в протеста срещу високитецени на горивата блокираха за кратко движението по АМ „Тракия“, предаде  БНР . Въпреки предупрежденията на полицията, че блокирането на пътя е недопустимо, протестиращите блокираха за около 10-15 минути движението по магистрала „Тракия“. До сблъсъци не се стигна, а още преди началото на протеста движението по магистралата беше отбивано по обходен маршрут в района на град Българово. Колоната от автомобили е била над 3 км и в момента е в центъра на града.", "date": "2018.10.27", "title": "Бургас: Участниците в протеста срещу високитецени на горивата блокираха за кратко движението по АМ „Тракия“"}
{"url": "http://www.focus-news.net/news/2018/10/27/2583384/pazardzhik-obrazuvaha-se-zadrastvaniya-po-glavni-bulevardi-zaradi-protestnoto-shestvie.html", "text": "Задръствания са се образували по Бошулско шосе, бул. „Руски“, бул. „Г. Бенковски“ и бул. „България“ в Пазарджик заради протестното шествие срещу високите цени на горивата, предаде репортер на  Радио „Фокус“ – Пазарджик . Автомобилите се движат в колони, на аварийни светлини и с включени клаксони. Участват и доста таксиметрови коли.  Има и засилено полицейско присъствие на „Пътна“ и „Охранителна“ полиция. Протестиращите тръгнаха в два лъча – от Бошулско шосе в посока центъра и от бул. „Г. Бенковски“ към централната част. Полицейски патрули има на изхода на Пазарджик в посока Пловдив, в района на затвора в посока АМ „Тракия“ и на разклона за село Сарая. \r\nАлбена ЖИЛЕКОВА", "date": "2018.10.27", "title": "Пазарджик: Образуваха се задръствания по главни булеварди заради протестното шествие"}
{"url": "http://www.focus-news.net/news/2018/10/27/2583373/anadolu-agency-erdogan-i-putin-provedoha-dvustranna-sreshta-v-istanbul.html", "text": "Президентите на Турция и Русия Реджеп Таийп Ердоган и Владимир Путин проведоха двустранна среща в Истанбул, предава  Anadolu Agency . \r\nРазговорите в двореца Вахдетин се състояха преди четиристранната среща на върха за Сирия. \r\nОт турска страна в нея участваха министърът на външните работи Мевлют Чавушоглу, министърът на отбраната Хулуси Акар и финансовият министър Берат Албайрак. \r\nРуската делегация беше в състав Сергей Лавров, външен министър на Русия, Сергей Шойгу, министър на отбраната и помощникът на президента Юрий Ушаков. \r\nЛидерите разговаряха в продължение на 45 минути. \r\nПревод и редакция:", "date": "2018.10.27", "title": "Anadolu Agency: Ердоган и Путин проведоха двустранна среща в Истанбул"}
{"url": "http://www.focus-news.net/news/2018/10/27/2583382/sofiya-pozharat-v-rayona-na-bonsovi-polyani-e-ovladyan.html", "text": "Пожарът в района на Бонсови поляни е овладян. Това съобщиха за   Агенция „Фокус“  от Столична дирекция пожарна безопасност и защита на населението. В момента екипи на пожарната гасят вътрешни огнища. Спряно е разпространението на огъня. След пълното овладяване на пожара, горски екипи ще измерят засегнатите площи.  \r\nДаяна ДЮЛГЕРОВА", "date": "2018.10.27", "title": "София: Пожарът в района на Бонсови поляни е овладян"}
{"url": "http://www.focus-news.net/news/2018/10/27/2583385/sport-politsiyata-v-barselona-s-mashtabna-aktsiya-za-falshivi-bileti-za-el-klasiko.html", "text": "Полицията в Барселона се вдигна на крак преди „Ел Класико“ от 10-ия кръг в испанския елит между Барселона и Реал Мадрид. Органите на реда са се заели с трудната задача да спрат продажбата на фалшиви билети. До момента са били заловени 10 души, които разпространяват фалшиви пропуски, а загубите за домакините от фалшификацията възлизат на около 500 хиляди евро. \r\nВ предишния мач между двата тима - на 6 май тази година (завършил 2:2), също бяха заловени доста нарушители на закона, опитващи се да печелят пари по нечестен път. Стара практика е да се продават и билети на \"черно\" в часовете преди двубоя. Въпреки че с тях може да се влезе легално на стадиона, цените са баснословни и могат да достигнат до 10 хиляди евро.", "date": "2018.10.27", "title": "Спорт: Полицията в Барселона с мащабна акция за фалшиви билети за \"Ел Класико\""}
{"url": "http://www.focus-news.net/news/2018/10/27/2583389/varna-yubileyna-izlozhba-po-povod-30-godishninata-ot-morskata-ekspeditsiya-po-patya-na-spondilusa-be-otkrita-v-arheologicheskiya-muzey.html", "text": "Юбилейна изложба по повод 30-годишнината от морската експедиция „По пътя на спондилуса“ бе открита в Археологическия музей във Варна, предаде репортер на  Радио „Фокус“ – Варна . Спондилус е вид морска мида от черупката на която през праисторията са били изработвани гривни, медальони, апликации за дрехи, идоли. Такива изделия са открити на територията на почти цяла Европа. В България най-голямо количество изделия от черупката на мидата спондилус са открити в праисторическите некрополи край Варна и Дуранкулак. Основната цел на морската експедиция преди 30 години е била да проучи по експериментален път морския маршрут на търговските контакти между Егейско и Черно море, осъществявани през праисторическата епоха. Плаването е осъществено с водолазен кораб „Камчия“. Маршрутът на експедицията започва от Варна и преминава през Черно, Мраморно и Егейско море до Пирея и обратно. Научни ръководители на експедицията и членове на екипажа са проф. Михаил Лазаров и Иван Иванов от Варненския археологически музей. В изложбата са показани архивни фотографии, карти, модел на кораба „Камчия“, компасът и бинокълът, използвани по време на експедицията. Изложбата, която е разположена на първия етаж в сградата на музея, ще може да бъде посетена до месец декември. \r\nМарияна ВАЛЕНИТНОВА", "date": "2018.10.27", "title": "Варна: Юбилейна изложба по повод 30-годишнината от морската експедиция „По пътя на спондилуса“ бе открита в Археологическия музей"}
{"url": "http://www.focus-news.net/news/2018/10/27/2583376/yeni-safak-turskiyat-prezident-provede-otdelni-sreshti-s-liderite-na-germaniya-rusiya-i-frantsiya.html", "text": "Президентът на Турция Реджеп Таийп Ердоган проведе отделни срещи в събота с лидерите на Германия, Русия и Франция преди четиристранната среща на върха, която се очаква да започне в Истанбул, пише  електронното издание на вестник Yeni Safak. \r\nРазговорите при затворени врата с Ангела Меркел, Владимир Путин и Еманюел Макрон са се състояли в двореца Вахдетин в истанбулския квартал Ускудар. Няма информация за темите, които са обсъждани. \r\nЧетиристранните преговори трябва да започнат по-късно в събота.  \r\nНа събитието ще присъства и специалният пратеник за Сирия на ООН Стефан де Мистура. \r\nПревод и редакция:", "date": "2018.10.27", "title": "Yeni Safak: Турският президент проведе отделни срещи с лидерите на Германия, Русия и Франция"}
{"url": "http://www.focus-news.net/news/2018/10/27/2583388/d-r-sofiya-angelova-pulmolog-patsientite-tarsyat-pomosht-da-sprat-da-pushat-kogato-e-nalitse-zdravosloven-problem-ili-v-parviya-moment-pri-povishavane-na-tsenite-na-tsigarite.html", "text": "Пациентите търсят помощ да спрат да пушат, когато е налице здравословен проблем или в първия момент при повишаване на цените на цигарите. Това каза за  Радио „Фокус“ – Пирин  д-р София Ангелова, пулмолог. Тя уточни, че мъжете по-често търсят помощ за отказване от тютюнопушенето при здравословен проблем и се притесняват повече за здравето си. „Жените се страхуват най-вече за близките, които опушват. При тях притесненията са свързани с децата и те ги мотивират да откажат цигарите. Интересуват се повече за здравето на околните, отколкото за тяхното“, каза още д-р София Ангелова. По думите на д-р Ангелова най-честата мотивация за отказване от този лош навик е тази, когато се вдигат цените. Тя добави, че тогава доста хора търсят помощ, за да ги откажат, защото от финансова гледна точка не се чувстват комфортно, но много от тях бързо след спирането им пропушват отново. \r\nДенис НИКИФОРОВ", "date": "2018.10.27", "title": "Д-р София Ангелова, пулмолог: Пациентите търсят помощ да спрат да пушат, когато е налице здравословен проблем или в първия момент при повишаване на цените на цигарите"}
{"url": "http://www.focus-news.net/news/2018/10/27/2583374/tass-ministrite-na-otbranata-na-rusiya-i-turtsiya-sa-obsadili-situatsiyata-v-siriya-na-sreshtata-v-istanbul.html", "text": "Министърът на отбраната на Русия Сергей Шойгу се срещна с турския си колега Хулуси Акар в Истанбул и двамата са обсъдили ситуацията в Сирия, съобщи в събота руското военно ведомство на официалния си уебсайт, предава  ТАСС . \r\n„Главите на министерствата на отбраната на Русия и Турция обсъдиха ситуацията в Сирия“, се казва в съобщението. \r\nРуската агенция отбелязва, че събота се провежда четиристранна среща на върха за Сирия, в която участват президентът на Русия Владимир Путин, канцлерът на Германия Ангела Меркел, президентът на Франция Еманюел Макрон и президентът на Турция Реджеп Таийп Ердоган. Лидерите ще се съберат в този състав за първи път и той няма за цел да подмени другите формати за Сирия, но ще позволи да „се сверят часовниците“ в решаването на общата задача – възстановяването на мира и стабилността в Сирия. \r\nПревод и редакция:", "date": "2018.10.27", "title": "ТАСС: Министрите на отбраната на Русия и Турция са обсъдили ситуацията в Сирия на срещата в Истанбул"}
{"url": "http://www.focus-news.net/news/2018/10/27/2583386/akusher-gergana-nikolova-s-okolo-40-e-po-visok-riskat-detsata-na-mayki-koito-pushat-po-vreme-na-bremennost-da-razviyat-autizam.html", "text": "С около 40% е по-висок рискът, децата на майки, които пушат по време на бременност, да развият аутизъм. Това съобщи акушер Гергана Николова, по време на лекцията си в рамките на традиционната Академия за акушерки, която се провежда във Велико Търново, предаде репортер на  Радио „Фокус“ – Велико Търново . Тя обобщи рисковете, които крие тютюнопушенето по време на бременност, както и фаталните последици, до които то довежда. Тя посочи, че с 60 % е по-голяма вероятността децата на пушещи майки да развият астма. „Рискът от мъртво раждане е с 47% по-висок при жени, които пушат. В  Исландия пушещите майки са 0.1 % , мъртвите раждания 1.8 %., а в  България 5.7 % . Пушенето по време на бременност увеличава риска от  преждевременно раждане с 27% . Това означава, че три  деца на всеки десет ще имат нужда от допълнителна грижа“, обясни Гергана Николова. \r\nТя допълни, че дългосрочният ефект от тютюнопушенето крие последици както за детето, така и за цялото семейство. \r\nМария НЕДЕВА", "date": "2018.10.27", "title": "Акушер Гергана Николова: С около 40% е по-висок рискът, децата на майки, които пушат по време на бременност, да развият аутизъм"}
{"url": "http://www.focus-news.net/news/2018/10/27/2583387/plovdiv-desetina-dushi-protestiraha-sreshtu-visokite-tseni-na-gorivata.html", "text": "Пловдив. Единици протестираха срещу високите цени на горивата в Пловдив, предаде репортер на  Радио „Фокус“ – Пловдив . Протестът бе обявен за 15.00 часа днес, но регистрира ниска посещаемост и слаб интерес – едва 10 души. Христо Петров, един от организаторите на протеста в града, коментира, че възможните причини за ниската посещаемост на протеста са сравнително късната организация и недостатъчната гласност. „Разчитах на по-голямо присъствие. Направи ми лошо впечатление, че минаваха доста хора и видяха, че сме се събрали и държим българското знаме, а дори не попитаха за какво става въпрос и какво правим. Сигурен съм, че във всичките магазини наоколо има стотици хора, които безцелно са излезли и се чудят как да си уплътнят времето. Вместо да сме полезни сами на себе си, то какво се получава?“, коментира Петров. Той посочи, че идеята на проведения протест не е била да затваря или блокира пътни артерии. „Затваряйки пътища, ние ще блокираме хора, които не са тръгнали да се разкарват, а да си свършат работа. Не искаме да има потърпевши“, каза Христо Петров. \r\n„Надяваме се да организираме нещо занапред, по-рано да се организира и да се оглася, че да постигнем желания резултат. Силно се надявам следващия път да сме повече хора, да бъдем с повече идеи“, добави Петров. \r\nПротестът в Пловдив бе организиран заради поскъпването на горивата и заради нелогичната, според организаторите, разлика в цените в различните райони на страната. \r\nТони МИХАЙЛОВ", "date": "2018.10.27", "title": "Пловдив: Десетина души протестираха срещу високите цени на горивата"}
{"url": "http://www.focus-news.net/news/2018/10/27/2583392/plovdiv-natovareno-e-dvizhenieto-po-uchastaka-na-am-trakiya-v-oblastta.html", "text": "Трафикът на територията на Пловдивска област е интензивен към този час на деня. Това съобщиха за  Радио „Фокус“ – Пловдив  от Областното пътно управление. Най-натоварено е движението по пловдивския участък на АМ „Тракия“, също по пътищата Пловдив-Асеновград-Смолян, Пловдив-Карлово и Пловдив-Пещера. Пътните настилки на територията на областта са сухи и нормално проходими. Продължават ремонтните дейности в района на км 112 на АМ „Тракия“, в района на село Цалапица. Движението се извършва в аварийната лента. До 31 октомври движението по пътя Югово-Лъки ще се осъществява в една лента, поради пропадане на част от пътното платно. Движението се регулира с пътни знаци. Опасност от падащи камъни има по пътищата Бачково-Нареченски бани, Юговско ханче-Югово-Лъки и Кричим-Девин. \r\nТрафикът на територията на град Пловдив също е интензивен към този час на деня. По-натоварено е движението в централната градска част – по булевардите „Христо Ботев“, „Цар Борис III Обединител“, „Найчо Цанов“, „Шести септември“ и „Руски“, както и по входно-изходните артерии. Затворено за движение е западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Временно движението по бул. „България“ в Пловдив се осъществява двупосочно в северното платно на пътната артерия, поради строително-монтажни дейности в южното платно. Затворено за движение е и източното платно на бул. „Източен“, в участъка между булевардите „Шести септември“ и „Марица-юг“, заради строително-монтажни дейности. Очаква се ремонтът да приключи до 22 ноември. \r\nТони МИХАЙЛОВ", "date": "2018.10.27", "title": "Пловдив: Натоварено е движението по участъка на АМ „Тракия“ в областта"}
{"url": "http://www.focus-news.net/news/2018/10/27/2583391/blagoevgrad-normalno-intenzivno-e-dvizhenieto-po-glaven-pat-e-79-vtoroklasen-pat-19-simitli-gotse-delchev-i-am-struma-v-uchastaka-ot-oblastta.html", "text": "Нормално интензивно е движението по главен път Е-79, второкласен път 19 Симитли-Гоце Делчев и АМ „Струма“ в участъка от областта. Това съобщиха за  Радио „Фокус“ – Пирин  от Областно пътно управление – Благоевград. Няма регистрирани тежки пътни инциденти. Повишена опасност от падащи камъни има в Кресненското дефиле и  в района на Предел. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са сухи. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2018.10.27", "title": "Благоевград: Нормално интензивно е движението по главен път Е-79, второкласен път 19 Симитли-Гоце Делчев и АМ „Струма“ в участъка от областта"}
{"url": "http://www.focus-news.net/news/2018/10/27/2583393/tazi-nosht-v-400-chasa-mestim-strelkite-na-chasovnitsite-s-1-chas-nazad.html", "text": "На 28 октомври в 4.00 часа през нощта ще стане връщането към астрономическото време. Тогава часовниците ще бъдат върнати с един час назад, съобщава  Българският институт по метрология . Лятното часово време е система, въведена за спестяване на разходи за осветление чрез увеличаване на използването на дневна светлина. При нея официално прилаганото време се измества обикновено с 1 час по-напред от астрономическото време, като остава така за пролетните, летните и ранните есенни месеци (септември и октомври). С това се цели подсигуряване на по-добро съвпадане на часовете от светлата част на денонощието и активните часове за работа и училище. Въвеждането на лятно часово време за пръв път е предложено от Уилям Уилет в „Пилеене на дневна светлина“, публикувано през 1907 г. Идеята за лятно часово време за пръв път се осъществява на практика от правителството на Германия по време на Първата световна война в периода 30 април – 1 октомври 1916 г. Лятното часово време е въведено в България на 1 април 1979 година. \r\nПрез септември Европейската комисия предложи да се отмени смяната на времето. Това ще стане след като страните–членки решат на зимно или лятно време ще останат. Решенията си те трябва да обявят до април следващата година. Предвижда се последното задължително преминаване към лятно часово време да бъде в неделя, на 31 март 2019 година. Държавите, избрали да ползват само зимното часово време, ще преместят за последно стрелките на часовниците си на 27 октомври догодина.  \r\nСпоред проучването на енергийното министерство 51% от гласувалите предпочитат за постоянно да бъде избрано лятното часово време, докато в полза на зимното са гласували 38% от анкетираните. 7% не са конкретизирали предпочитания. В анкетата в интернет своите коментари написаха малко над 17 хил. българи.", "date": "2018.10.27", "title": "Тази нощ, в 4.00 часа, местим стрелките на часовниците с 1 час назад"}
{"url": "http://www.focus-news.net/news/2018/10/27/2583395/d-r-nikola-petrov-nao-rozhen-60-ot-darzhavite-v-sveta-ne-izpolzvat-ideyata-za-smyana-na-chasovoto-vreme-zashtoto-v-nego-nyama-smisal.html", "text": "60% от държавите в света не използват идеята за смяна на часовото време, защото в него няма смисъл. Това каза директорът на Национална астрономическа обсерватория – Рожен д-р Никола Петров в интервю за  Агенция „Фокус“ . „В момента на практика основно държавите, които сменят лятно със зимно часово време, са от Северна Америка, Европа почти напълно, още 2 държави в Азия и малка част от Австралия“, обясни той. По думите му в момента 40% от държавите използват смяна на зимно с лятно часово време, а над 60% от държавите в света не използват идеята за смяна на часовото време, защото няма смисъл в него. „Напротив, като че ли се оказва, че имаме повече вреда. Дори в лично отношение аз не одобрявам всичко това. Когато човек започне да става по-разумен, когато има повече работа и когато работи, мисля, че това е неудачно“, допълни още директорът на НАО-Рожен. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.10.27", "title": "Д-р Никола Петров, НАО-Рожен: 60% от държавите в света не използват идеята за смяна на часовото време, защото в него няма смисъл"}
{"url": "http://www.focus-news.net/news/2018/10/27/2583397/blagoevgrad-bez-problemi-se-osashtestvyava-preminavaneto-prez-gkpp-ilinden-eksohi.html", "text": "Без проблеми се осъществява преминаването през ГКПП „Илинден – Ексохи“. Това съобщиха за  Радио „Фокус“ – Пирин  от Главна дирекция „Гранична полиция“. Нормално интензивен е трафикът на ГКПП „Кулата – Промахон“. На българо-македонската граница, трафикът е нормално натоварен. \r\nДенис НИКИФОРОВ", "date": "2018.10.27", "title": "Благоевград: Без проблеми се осъществява преминаването през ГКПП „Илинден – Ексохи“"}
{"url": "http://www.focus-news.net/news/2018/10/27/2583396/bozhidar-mihaylov-regionalna-sluzhba-po-zaetostta-varna-stroitelstvoto-e-edin-ot-sektorite-v-koito-ima-nedostig-i-tarsene-na-kadri.html", "text": "Строителството е един от секторите, в които има недостиг и търсене на кадри. Това каза в интервю за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна. Той отбеляза, че търсенето на кадри във Варна продължава да бъде много сериозно. „Има недостиг на специалисти в сферата на образованието за последния месец, в търговията, където са обявени над 100 места, административни и спомагателни дейности, в сферата на хотелиерството. Опитваме се да задоволим търсенето, но регистрираните безработни не са достатъчни“, допълни Божидар Михайлов. Той посочи, че се наблюдава увеличение на заетите трайно безработни лица, които са регистрирани в бюрата по труда повече от 12 месеца. „С тях се работи индивидуално, предлагат се нови варианти и курсове за повишаване на квалификацията, преквалификация или придобиване на нова. Има ръст в устроените на работа от тази група хора – над 100 продължително безработни са намерили работа“, подчерта Божидар Михайлов. \r\nМарияна ВАЛЕНТИНОВА", "date": "2018.10.27", "title": "Божидар Михайлов, Регионална служба по заетостта – Варна: Строителството е един от секторите, в които има недостиг и търсене на кадри"}
{"url": "http://www.focus-news.net/news/2018/10/27/2583400/kyustendil-izlozhbata-knigi-posoki-publiki-shte-gostuva-v-grada-na-30-oktomvri.html", "text": "Изложбата „Книги, посоки, публики“ ще гостува в Кюстендил на 30 октомври. Това съобщи за  Радио „Фокус” – Кюстендил  София Пейчева, директор на Регионална библиотека „Емануил Попдимитров” – Кюстендил. Изложбата ще бъде открита на 30 октомври от 17.30 часа в отдел „Изкуство”. Събитието е дело на Национална библиотека „Св. св. Кирил и Методий“. Изложбата представя знакови документи от фондовете на Националната библиотека. Тя включва 15 панела, които представят три основни колекции на отделите „Ръкописи и старопечатни книги”, „Български исторически архив” и „Ориенталски сбирки” със своята специфика. Изложбата повежда посетителите към най-ранните паметници на българската книжовност. Сред тях са Енинският апостол от края на Х-началото на ХІ в., Добрейшовото четириевангелие от началото на ХІІІ в. и палимпсестния Драготин апостол и миней от края на 12 век. Блясъкът и хармонията на калиграфското изкуство се отразяват в някои от най-богато украсените представители на ръкописната традиция на православието. Не са пропуснати и знакови за българската култура книги като Първият Софрониев препис на История славянобългарска от Паисий Хилендарски, появата на първата печатна книга на новобългарски език – „Неделник” на Софроний Врачански и първият български светски буквар на д-р Петър Берон – „Рибният буквар”. \r\nВенцеслав ИЛЧЕВ", "date": "2018.10.27", "title": "Кюстендил: Изложбата „Книги, посоки, публики“ ще гостува в града на 30 октомври"}
{"url": "http://www.focus-news.net/news/2018/10/27/2583390/mvr-9-ekipa-s-protivopozharni-avtomobili-ostavat-dezhurni-na-myastoto-na-izbuhnaliya-pozhar-v-rayona-na-bonsovi-polyani.html", "text": "9 екипа с противопожарни автомобили остават дежурни на мястото на избухналия пожар в района на Бонсови поляни. Това съобщиха от пресцентъра на  МВР . Пожарът в местността Бонсови поляни край столицата е локализиран. Според информацията към 16.30 часа, екипите пожарникари са успели да спрат разрастването на огъня, възникнал в ранния следобед основно в сухи треви. Продължават усилията за гасенето на пожара, 9 екипа с противопожарни автомобили остават на място, като ще бъде осигурено дежурство и тъмната част на деня и през нощта. Няма данни за застрашени хора и сгради.", "date": "2018.10.27", "title": "МВР: 9 екипа с противопожарни автомобили остават дежурни на мястото на избухналия пожар в района на Бонсови поляни"}
{"url": "http://www.focus-news.net/news/2018/10/27/2583401/pregled-na-mezhdunarodnite-novini-do-18-chasa-agentsiya-fokus.html", "text": "Срещата на върха за Сирия, в която участват президентът на Турция Реджеп Таийп Ердоган, германският канцлер Ангела Меркел, президентът на Русия Владимир Путин и президентът на Франция Еманюел Макрон започна, предава  РИА Новости . \r\nСрещата се провежда в двореца Вахдетин, който в момента се използва като офис на турския държавен глава и държавен дом за приеми на чуждестранни гости. \r\nБрифинг пред участниците ще има генералният секретар на ООН Стефан де Мистура. „Искам да напомня на лидерите на страните, че след локализацията на проблема в Идлиб трябва международен консенсус за подкрепа на действията на ООН по създаването на конституционен комитет“, заяви де Мистура в навечерието на мероприятието. \r\nКакто съобщи пресслужбата на Кремъл, на срещата в Истанбул се планира обмен на мнения за придвижването на процеса за политическо разрешаване на конфликта в Сирия и по-нататъшните действия за укрепването на сигурността и стабилността, с което да се създадат условия за възвръщането на бежанците и възстановяване на социално-икономическата инфраструктура на републиката. От Кремъл отбелязаха, че страните имат различни подходи, но, „като цяло, искат политическо разрешаване на конфликта в Сирия“. „Това е обща цел, но, разбира се, може да има разлики в инструментите и тактиката“, заяви пред журналистите прессекретарят на руския президент Дмитрий Песков. По неговите думи, „в момента става дума за съвместяване на различните формати за сверяване на часовниците,  за обсъбдане и за опит да се напипат общите теми“. \r\nС инициатива за провеждането на четиристранната среща излезе още през лятото турския президент, а Русия я подкрепи. В средата на септември в Истанбул се състоя среща на помощниците на лидерите на Русия, Турция, Германия и Франция по международните въпроси, на която бе обсъдено съдържанието на срещата на върха. \r\nОчаква се, че след края на разговорите, лидерите ще излязат със заявление до пресата. \r\nСпоред съобщение от пресслужбата на Кремъл, на срещата на върха трябва да бъдат обсъдени и „редица други актуални международни въпроси“, но какви именно теми ще допълнят дневния ред на срещата за Сирия не се уточнява. Освен четиристранната среща, лидерите, както се очаква, ще разговарят един с друг и в двустранен формат. \r\n***  Президентът на Турция Реджеп Таийп Ердоган проведе отделни срещи в събота с лидерите на Германия, Русия и Франция преди четиристранната среща на върха, която се очаква да започне в Истанбул, пише  електронното издание на вестник Yeni Safak. \r\nРазговорите при затворени врата с Ангела Меркел, Владимир Путин и Еманюел Макрон са се състояли в двореца Вахдетин в истанбулския квартал Ускудар. Няма информация за темите, които са обсъждани. \r\nЧетиристранните преговори трябва да започнат по-късно в събота.  \r\nНа събитието ще присъства и специалният пратеник за Сирия на ООН Стефан де Мистура. \r\n***  Министърът на външните работи на Сърбия Ивица Дачич заяви, че Европейският съюз е показала двойни стандарти, когато е дал позволение за изграждането на газопровода „Северен поток“, но не и за строителството на „Южен поток“, предава  македонският портал „А1 Он“. \r\nНа международна конференция за енергийна сигурност в евразийското пространство в Белград, Дачич подчерта, че Сърбия иска да сътрудничи с всички в сферата на енергетиката, както и по други въпроси, но посочи, че, за съжаление, Сърбия не е успяла да изгради „Южен поток“, защото този проект, за разлика от „Северен поток“, не отговаря на Третия енергиен пакет на ЕС. \r\n„За нас това беше най-добрата опция и този проект не беше за сметка на другите“, посочи сръбският външен министър, като добави, че „Южен поток“ е бил в интерес на региона и ЕС, който преди това е уверявал, че проекта е изгоден и че неговата реализация е договорена. \r\nРеалността е, според Дачич, че „Северен поток“ е изключен от Третия енергиен пакет, а „Южен поток“ не. Цената, според него, е платена от Сърбия и другите страни в региона. Тези проекти , продължи той, по същество са еднакви и то не само в капацитета и имената, но имаха различна съдба. \r\nТой обясни, че източникът на газта е същият – Русия, а разликата е в това, че единият газопровод отива към Германия, а другият към страните от балканския регион. \r\nОт това, заключва Дачич, може да се види, че съществуват двойни стандарти във взимането на решения и това, което е възможно за Германия и някои други страни, не е възможно за Сърбия и страните от региона. \r\n***  В Истанбул се провежда двустранна среща между руския президент Владимир Путин и германския канцлер Ангела Меркел, предава кореспондент на  РИА Новости. \r\nДвамата разговарят преди началото на четиристранната среща на върха между лидерите на Русия, Германия, Франция и Турция за Сирия. Преди разговора с канцлера, руският държавен глава проведе двустранна среща с турския президент Реджеп Таийп Ердоган. \r\n***-   Министърът на отбраната на Русия Сергей Шойгу се срещна с турския си колега Хулуси Акар в Истанбул и двамата са обсъдили ситуацията в Сирия, съобщи в събота руското военно ведомство на официалния си уебсайт, предава  ТАСС . \r\n„Главите на министерствата на отбраната на Русия и Турция обсъдиха ситуацията в Сирия“, се казва в съобщението. \r\nРуската агенция отбелязва, че събота се провежда четиристранна среща на върха за Сирия, в която участват президентът на Русия Владимир Путин, канцлерът на Германия Ангела Меркел, президентът на Франция Еманюел Макрон и президентът на Турция Реджеп Таийп Ердоган. Лидерите ще се съберат в този състав за първи път и той няма за цел да подмени другите формати за Сирия, но ще позволи да „се сверят часовниците“ в решаването на общата задача – възстановяването на мира и стабилността в Сирия. \r\n*** Ракетите, изстреляни от „Ислямски джихад“ срещу Израел в петък през нощта за насочвани от Дамаск и иранските части „Кудс“, заяви говорителят на Силите за отбрана на Израел (СОИ) Ронен Манелис по време на пресконференция, цитиран от  електронното издание на Jerusalem Post . \r\n„Ние изпратихме ясно послание за този факт до съответните страни“, заяви той, като добави, че „никой не е имунизиран“ от отговора на СОИ, „нито в Ивицата Газа, нито извън нея“. \r\nГоворителят на израелските въоръжени сили предупреди още, че те са готови за „сценарий, в който ще увеличим нашите удари“. \r\nМанелис заяви, че Израел се надява ситуацията в Ивицата Газа да се промени след решението на министъра на отбраната Авигдор Либерман да допусне влизането в палестинския анклав на закупен в Катар петрол. \r\n„Ислямски джихад“ изстреля“ 34 ракети срещу територията на Израел, от които, както твърди изданието, 13 са засечени от „Железния купол“. \r\n„Ислямски джихад“ пое отговорността за ракетната атака в петък вечерта срещу Южен Израел, като в събота сутринта обяви, че „не може да стои с вързани ръце“. \r\nМанелис отбеляза, че СОИ очаква от „ХАМАС“ да контролира събитията в Ивицата Газа. \r\n„Ислямски джихад не чакаха зелена светлина от „ХАМАС“, за да изстрелят ракетите“, заяви той, като добави, че „щом веднъж (ХАМАС) са допуснали насилие в близост до оградата, не може да се учудват, че други фракции изстрелват ракети“. \r\nJPost припомня, че в петък над 16 хиляди души са участвали в протестите „Марш на завръщането“, по време на които четирима палестинци бяха убити в резултат от снайперски огън на СОИ, а други 85 бяха ранени, съобщи палестинското Министерство на здравеопазването. \r\nДемонстрантите гориха автомобилни гуми и хвърляха взривни устройства, ръчни гранати и коктейли „Молотов“ по израелските войници, на което, както пише изданието, те са отговорили с методи за разпръскване на тълпата. \r\n*** Въвеждането в експлоатация на двете разклонения на газопровода „Турски поток“ трябва да се случи до края на 2019 година,  се казва в материали във връзка с визитата на руския президент Владимир Путин в Истанбул, където ще вземе участие в четиристранната среща на върха за Сирия и ще проведе двустранна среща с турския си колега Реджеп Таийп Ердоган, съобщава  РИА Новости. \r\nГазопроводът „Турски поток“ ще се състои от две разклонения с мощност 15,75 млрд. куб. м. всяка, положени по дъното на Черно море. Първата тръба е предназначена за доставка на газ до турските потребители, а горивото по втората трябва да бъде изнасяно в страните от Южна и Югоизточна Европа. \r\nКакто пише РИА Новости, в края на май стана известно, че „Турски поток“ ще бъде продължен към България. Освен това, от Будапеща изразиха надежда, че газопроводът ще бъде достроен до Унгария. \r\nТези дни от „Газпром“ съобщиха, че морската част на „Турски поток“ е построена на 95%, а съоръженията на руското крайбрежие, при Анапа, са завършени и сега се пускат в експлоатация, а в Турция продължава строителството на приемния терминал. \r\n***  Твърди се, че президентът на Италия Серджо Матарела ще се извини официално на Гърция от името на своята страна за непровокираното обявяване на война срещу Гърция на 28 октомври 1940 година по време на еднодневното му посещение в страната в неделя, съобщава  електронното издание на вестник Kathimerini . \r\nПо покана на гръцкия си колега Прокопис Павлопулос, Матарела ще бъде в Солун за празненствата по случай Деня „Охи“, който отбелязва именно 28 октомври 1940 година, когато гръцкия лидер Йоанис Метаксас отхвърля ултиматума на Мусолини да позволи на Италия да нахлуе в Гърция, отбелязва вестникът. \r\nСъгласно информацията на „Катимерини“, италианският държавен глава ще използва възможността да се извини за страданията, причинени на гръцкия народ от тази война. \r\nАко това действително се случи, то ще представлява първият случай, в който Италия официално се извинява за събитията през 1940 година. \r\nСлед парада в Солун, двамата президенти ще летят до остров Кефалония, където ще почетат паметта на италианските войници, екзекутирани от германците през 1943 година след примирието между Италия и съюзниците. \r\n*** Министрите на външните работи на Турция и Русия Мевлют Чавушоглу и Сергей Лавров се срещнаха точни преди четиристранната среща на върха за Сирия в Истанбул, съобщава  Anadolu Agency . \r\nДвамата са провели двустранни разговори и такива в присъствието на делегации, твърдят неназовани дипломатически източници, които не дават повече детайли. \r\n***  Премиерът на Албания Еди Рама съобщи, че министърът на вътрешните работи Фатмир Джафай е подал оставка, съобщава електронното издание на скопския  „Курир“. \r\nСъответното съобщение лидерът на кабинета в Тирана направи в социалната мрежа „Туитър“, без обаче да разкрива допълнителни подробности.  \r\nНа мястото на Джафай е назначен  бившият военен представител Сандера Леши. Избирането му трябва да бъде одобрено от президента и от парламента на страната, поясняват от редакцията. \r\nСъгласно думите на Рама, Леши „ще внесе нова позитивна енергия“. \r\n***  В сутрешните часове на деня президентът на Франция Еманюел Макрон е провел телефонен разговор с държавния глава на Руската федерация, в рамките на който двамата лидери са обсъдили ситуацията в Сирия – броени часове преди откриването на четиристранната среща в Истанбул, предава  TACC , като се позовава на френски медии, цитиращи източници от Елисейския дворец. \r\nВ хода на разговора Макрон е подчертал необходимостта от политическо уреждане на сирийския конфликт. Лидерът на Париж е подчертал желанието на Париж участниците в срещата в Истанбул да обещаят да не бъде допускана употребата на химическо оръжие в Сирия, а също и да гарантират дългосрочно спазване на режима на прекратяване на огъня, за да се предотврати хуманитарна катастрофа.  \r\nКъм настоящия момент пресслужбата на Кремъл не е разпространила официално изявление за разговора между Макрон и Путин. \r\n***  Отварянето на Основния закон с цел промяна на конституционното име на Македония като ангажимент, произтичащ от договора с Гърция, се използва от някои албански партии в страната, за да „прокарат“ своите предложения за изисквания, които частично вече са уредени със закони. Като се има предвид драматичното събиране на квалифицирано мнозинство при гласуването за започване на процедура за конституционни промени, някои анализатори разтълкуваха тези опити като незряла политика на албанския субект в страната, но и като поставянето на нови изисквания от страна на представителите на албанските партии към правителството, които може да „минат“ в процеса за споразумението с Гърция, макар че не са били част от преговорите между Скопие и Атина, коментират от редакцията на електронното издание на първия вестник в югозападната ни съседка –  „Нова Македония“. \r\nСпоред анализаторите, залогът е прекалено голям за стъпката, която се опитват да направят от албанския политически лагер, особено като се има предвид, че досега албанците силно подкрепяха споразумението с Гърция и са единодушни в усилията на страната да стане член на НАТО, а по-късно – и на Европейския съюз.  \r\nОт друга страна, в отговор на въпрос на изданието доколко правителството е склонно да приеме измененията, за които настояват албанците и дали те може да се тълкуват като изнудване и ултиматум, правителственият говорител Миле Бошняковски заяви, че се работи усилено за хармонизиране, но все още няма дата, когато ще бъдат представени измененията в парламента. \r\n„В този момент в ход са консултациите и координацията на правителството с депутатите и политическите субекти в парламента по отношение на конституционните промени. В момента, когато ще имаме информация от обществен интерес на тази основа, ще споделим с обществеността, а предложенията за конституционните поправки ще бъдат изпратени до Събранието, където ще продължи и самият процес“, поясни Бошняковски, без да уточнява дали албанските партии ще бъдат включени в процеса. \r\nУспоредно на това, по въпроса дали евентуалните изисквания на албанския политически субект в парламента ще бъдат претворени в поправките, които правителството ще внесе в парламента, политологът Милан Стефановски заяви, че все още е възможно някои от тях да бъдат представени на пленарните заседания в парламента, въпреки че самият той подчертава, че конституционните изменения не трябва да се превръщат в източник на нови претенции на етническа основа.  \r\n„Гласуването с квалифицираното мнозинство в парламента ще се отнася конкретно до предложението на правителството за конституционни промени само като част от изпълнението на споразумението от Преспа. В превод това означава, че представителите на албанските партии „Беса“ и „Алианс за албанците“ не би трябвало да издигат подобни искания на заседанието, защото подобна стъпка ще им спечели точки пред избирателите, но в същото време ще ги лиши от международна подкрепа, която е много важна в този момент.  \r\nВъпреки това, тук не изключвам и възможността те да са представили исканията си на преговорите на правителството по-рано. Смятам, че повечето от тези искания вече са уредени в законодателни решения. Каква ще бъде развръзката за този момент ще разберем в следващите няколко дни, но процесът за конституционните промени в съответствие с ангажиментите от споразумението от Преспа няма да текат гладко“, уверен е Стефановски. \r\nПредседателят на „Алианс за албанците“ Зиядин Села и Билал Касами от „Беса“ и не се отказват от допълнителни изменения за промяна на Конституцията освен тези, договорени с Гърция за промяна на името Република Македония. Те настояват за промени, с които албанската общност ще бъде регистрирана като държавообразуващ народ Македония. За ДСИ, членството на Македония в НАТО и ЕС вече е приоритет. \r\n„Смятам, че процесът на решаване на спора за името е абсолютен приоритет и това е най-значимият процес от независимостта до днес. Няма да позволим на дневнополитичко печалбарство да застраши интегрирането на Македония в НАТО и ЕС“, увери наскоро депутатът от ДСИ Артан Груби. \r\nОт „Беса“ и „Алианс за албанците“ засега няма индикации, че ще се откажат от искането си за допълнителни изменения, които ще се отнасят до положението на албанците в Македония, а тук не случайно се споменават точките от т.нар. Тиранска платформа. Някои от тях се отнасят и до Конституцията на Република Македония, в която трябва да се заложи, че македонският език с кирилицата и албанския език с неговата азбука са официални в Македония. В този документ, подписан от представители на партиите на албанците в Македония и от премиера на Албания Еди Рама, се казва, че е необходим и „цялостен дебат за знамето, химна, държавния герб с цел държавните символи да отразяват мултиетническото общество и етническата равенство\" .", "date": "2018.10.27", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/27/2583403/sport-nishikori-pobedi-tiym-pred-rodnata-mu-publika-vav-viena.html", "text": "Поставеният под № 5 в основната схема Кей Нишикори разочарова австрийските домакини, като победи техния фаворит Доминик Тийм в четвъртфинален мач на турнира във Виена. Японецът се наложи категорично с 6:3, 6:1 само за 69 минути игра, постигайки своята 39-а победа през сезона. За място на финала Нишикори ще играе срещу Михаил Кукушкин от Казахстан, който в първи кръг отстрани Григор Димитров, а след това победи Андрей Рубльов и Мартон Фучович. \r\nДоминик Тийм има вече девет участия във Виена, като досега не е успявал да премине четвъртфиналната фаза.", "date": "2018.10.27", "title": "Спорт: Нишикори победи Тийм пред родната му публика във Виена"}
{"url": "http://www.focus-news.net/news/2018/10/27/2583404/veliko-tarnovo-349-detsa-ot-oblastta-sa-se-vklyuchili-v-natsionalnata-programa-za-silanizatsiya-prez-2017-godina.html", "text": "349 деца от Великотърновска област са се включили в Националната програма за силанизация през 2017 година. Общият брой на зъбите, на които са поставени силанти е 1383. Това поясни за  Радио „Фокус“ – Велико Търново  д-р Цветосавка Тихова, координатор на програмата за региона по време на информационната среща за ползите от процедурата, която се провежда в града. Тя припомни, че началото е поставено през 2011 година, когато децата, на които е направена силанизация са били 330. Възрастовата група, която се обхваща е от 5 до 9 ненавършени години. Целта на процедурата е да защити от кариес постоянните дъвкателни зъби на децата. „Малчуганите по принцип са около и малко над 300. Най-много са тези, които се подложиха на процедурата през 2013 година – 390 деца“, посочи още д-р Тихова. Стоматолозите, които правят силанизация в областта са девет. Шест от тях са във Велико Търново, по един има в Елена, Стражица и Полски Тръмбеш. В кръглата маса участват директори на детски градини, учители, зъболекари от региона и страната. \r\nЛуиза ТРАНЧЕВА", "date": "2018.10.27", "title": "Велико Търново: 349 деца от областта са се включили в Националната програма за силанизация през 2017 година"}
{"url": "http://www.focus-news.net/news/2018/10/27/2583398/pazardzhik-ne-se-e-nalozhilo-zatvaryane-na-ulitsi-i-bulevardi-po-vreme-na-protestnite-deystviya-sreshtu-visokite-tseni-na-gorivata.html", "text": "Не се е наложило затваряне на улици и булеварди по време на протестните действия срещу високите цени на горивата. Това съобщиха за  Агенция „Фокус“  от ОДМВР-Пазарджик. Обстановката е била абсолютно спокойна. Единствено докато са минавали протестиращите се е наложило ограничаване на движението в рамките на 1-2 минути. На място е имало няколко автопатрулни екипа от сектор „Охранителна полиция“ към РПУ-Пазарджик. Те са провели разговор с протестиращите, установили са самоличността на някои от тях и са съставили предупредителни протоколи, тъй като в Общинската администрация не е постъпило уведомление за провеждане на протеста. Тоест той не е проведен съгласно Закона за събранията, митингите и манифестациите, уточниха от ОДМВР. Служителите на реда са уведомили протестиращите, че носят отговорност, ако предприемат нерегламентирани действия. Имало е добра комуникация и нормален тон, а към момента всички са си тръгнали.", "date": "2018.10.27", "title": "Пазарджик: Не се е наложило затваряне на улици и булеварди по време на протестните действия срещу високите цени на горивата"}
{"url": "http://www.focus-news.net/news/2018/10/27/2583394/pazardzhik-grazhdani-imat-gotovnost-za-poreden-protest-sreshtu-visokite-tseni-na-gorivata-v-kraya-na-sledvashtata-sedmitsa.html", "text": "Протестиращи граждани от града поеха публично отговорност да проведат законен протест срещу високите цени на горивата в края на следващата седмица в Пазарджик, като преди това внесат уведомление в полицията и Общината,  предаде репортер на  Радио „Фокус“ – Пазарджик . Причина за това стана окачествяването от страна на полицията на днешния протест като „незаконен“, тъй като органите на реда не са били информирани 72 часа преди протестните действия за мястото и времето на протеста. Протестиращите се заканиха, че протестите ще продължат, докато спекулативно високите цени на масовите горива не паднат до нормални стойности. \r\nАлбена ЖИЛЕКОВА", "date": "2018.10.27", "title": "Пазарджик: Граждани имат готовност за пореден протест срещу високите цени на горивата в края на следващата седмица"}
{"url": "http://www.focus-news.net/news/2018/10/27/2583408/predstoyashti-sabitiya-v-stranata-za-28-oktomvri-agentsiya-fokus.html", "text": "*** \r\nОт 13.30 часа вицепрезидентът Илияна Йотова ще открие Национална програма „Управленски умения“ на Българското училище за политика „Димитър Паница“ за 2018/2019 г. Вицепрезидентът ще изнесе лекция на тема „Лидерството в политиката и в обществения живот“. \r\n*** \r\nПредседателят на Народното събрание Цвета Караянчева и народни представители ще участват в тържественото отбелязване на 106-ата годишнина от освобождението на Петрич. От 19.00 часа те ще се включат в празничното шествие от община Петрич до централния градски площад. От 19.30 часа Цвета Караянчева ще приеме рапорта на командващия тържествената проверка и ще произнесе слово. \r\n*** \r\nОт 13.00 часа ще се проведе заседание на Министерския съвет, на което ще бъдат разгледани проектите на бюджетни закони за 2019 г. \r\n*** \r\nОт 09.00 часа в столичния храм „Св. Параскева\", на ул. „Раковски\", архиерейска света Литургия ще бъде оглавена от Негово преосвещенство Белоградчишки епископ Поликарп - викарий на Софийския митрополит. \r\n*** \r\nОт 10.00 часа в хотел „Дерида Денс център“ 13 ученици от ромски произход, които усилено изучават английски език, ще се включат в нетрадиционно танцово обучение, изнесено от американеца от ромски произход Чарлз Слендър. \r\n*** \r\nОт 10.00 часа в Департамента за информация и усъвършенстване на учителите към СУ „Св. Климент Охридски“ ще се проведе Х-та Кръгла маса на тема „Обществени и културни проблеми на българите в Бесарабия, Таврия, Крим и ролята на гражданските организации”. \r\n*** \r\nОт 11.00 до 18.00 часа зад храм-паметника „Св. Александър Невски“ ще се проведе фермерски пазар. \r\n*** \r\nОт 11.00, 14.00 и 17.00 часа в Съюза на архитектите, (ул. „Кракра“ 11) ще се състоят три „Магьоснически Концерта на възглавници“ на известното дуо Каролина Миколайчик, цигулка и Иво Йединецки, акордеон. \r\n*** \r\nОт 13.00 часа ученици от XII клас на Националната гимназия за древни езици и култури „Константин Кирил Философ” ще се погрижат за гробовете на редица наши позабравени будители на Централните софийски гробища. \r\n*** \r\nОт 17.00 часа в Зала „България“ ще се проведе концерт на Турския държавен полифоничен хор. \r\n*** \r\nОт 19.00 часа в Камерна зала „България“ с концерт от надарени деца, възпитаници на Национално музикално училище „Любомир Пипков“ се открива второто издание на Международен музикален фестивал „Артис“. \r\n*** \r\nОт 09.00 часа в епархийския манастир „Св.св. Кирик и Юлита” Негово Високопреосвещенство Пловдивският митрополит Николай ще възглави архиерейска света Литургия.  \r\n*** \r\nОт 11.00 часа в библиотеката на Техническия университет – Габрово ще се проведе Ден на Белгия.  \r\n*** \r\nОт 11.00 часа в зала „Сочи“ на конферентния център ще се състои награждаването на участниците в международния конкурс „Аз обичам Черно море“ . \r\n*** \r\nОт 13.00 часа на пл. „Месембрия“ шеф готвач Георги Иванов  ще направи гастрономически демонстрации в рамките на фестивала  „Есенни пасажи“. От 14.30 часа програмата на фестивалаще закрие групата за стари градски песни „Блян“  към НЧ „Яна Лъскова“ – Несебър. \r\n*** \r\nОт 9.00 часа в  храм \"Св. Троица\" в с. Братаница архиерейска света Литургия ще оглави Негово преосвещенство Константийски епископ Яков - викарий на Пловдивския митрополит.  \r\n*** \r\nОт 12.00 часа в голямата зала на организацията на евреите „Шалом“ в града деца от различни етноси ще изнесат безплатен образователен концерт „Що е то Античен театър – въпроси и отговори за деца“. \r\n*** \r\nОт 18.30 часа в Балабанова къща ще свири Лия Петрова – цигулка и носителят на Първа награда от Международния конкурс „Карл Нилсен“ – 2016 Адриен Ла Марка /Франция/ – виола и Аурелиен Паскал /Франция/ – виолончело. \r\n*** \r\nОт 09.30 часа в спортен комплекс „Декотекс” Младежката организация на ПП ГЕРБ – Сливен организира турнир по футбол на малки вратички.", "date": "2018.10.27", "title": "Предстоящи събития в страната за 28 октомври (Агенция „Фокус“)"}
{"url": "http://www.focus-news.net/news/2018/10/27/2583407/sport-beroe-i-tsska-zavarshiha-naravno-11-maurides-izpusna-duzpa.html", "text": "Берое и ЦСКА завършиха наравно 1:1 в мач от 13 кръг на Първа лига. Гостите откриха резултата в 27-ата минута чрез Тиаго Родригес, а осем минути по-късно Мартин Камбуров изравни. \r\nГолмайсторът на ЦСКА Мауридес влезе в игра след почивката на мястото на Кирил Десподов и пропусна дузпа, а в края на мача от чиста ситуация стреля високо над вратата. \r\nСрещата се игра пред пълни трибуни в Стара Загора, а равенството определено не устройва нито един от двата тима. ЦСКА изостана с две точки от временния лидер Левски, а старозагорци се отдалечиха от първите две места.", "date": "2018.10.27", "title": "Спорт: Берое и ЦСКА завършиха наравно 1:1, Мауридес изпусна дузпа"}
{"url": "http://www.focus-news.net/news/2018/10/27/2583406/die-zeit-ursula-fon-der-layen-obvarza-germanskoto-uchastie-vav-vazstanovyavaneto-na-siriya-s-usloviya.html", "text": "Министърът на отбраната на ФРГ Урсула фон дер Лайен обърза германското участие във възстановяването на Сирия с конкретни условия, отбелязва националният ежедневник  Die Zeit . \r\n„Инвестиции в Сирия ще има, която се стигне до политически процес, в който са включени всички страни“, подчерта военният министър на Берлин в рамките на конференция по сигурност, която се провежда в столицата на Бахрейн – Манама. Реконструкция на Сирия под диктатурата на президента Башар Асад не може да има, категорична бе Урсула фон дер Лайен.  Тереза Герова", "date": "2018.10.27", "title": "Die Zeit:  Урсула фон дер Лайен обвърза германското участие във възстановяването на Сирия с условия"}
{"url": "http://www.focus-news.net/news/2018/10/27/2583383/ria-novosti-chetiristrannata-sreshta-na-varha-za-siriya-zapochna.html", "text": "Срещата на върха за Сирия, в която участват президентът на Турция Реджеп Таийп Ердоган, германският канцлер Ангела Меркел, президентът на Русия Владимир Путин и президентът на Франция Еманюел Макрон започна, предава  РИА Новости . \r\nСрещата се провежда в двореца Вахдетин, който в момента се използва като офис на турския държавен глава и държавен дом за приеми на чуждестранни гости. \r\nБрифинг пред участниците ще има генералният секретар на ООН Стефан де Мистура. „Искам да напомня на лидерите на страните, че след локализацията на проблема в Идлиб трябва международен консенсус за подкрепа на действията на ООН по създаването на конституционен комитет“, заяви де Мистура в навечерието на мероприятието. \r\nКакто съобщи пресслужбата на Кремъл, на срещата в Истанбул се планира обмен на мнения за придвижването на процеса за политическо разрешаване на конфликта в Сирия и по-нататъшните действия за укрепването на сигурността и стабилността, с което да се създадат условия за възвръщането на бежанците и възстановяване на социално-икономическата инфраструктура на републиката. От Кремъл отбелязаха, че страните имат различни подходи, но, „като цяло, искат политическо разрешаване на конфликта в Сирия“. „Това е обща цел, но, разбира се, може да има разлики в инструментите и тактиката“, заяви пред журналистите прессекретарят на руския президент Дмитрий Песков. По неговите думи, „в момента става дума за съвместяване на различните формати за сверяване на часовниците,  за обсъбдане и за опит да се напипат общите теми“. \r\nС инициатива за провеждането на четиристранната среща излезе още през лятото турския президент, а Русия я подкрепи. В средата на септември в Истанбул се състоя среща на помощниците на лидерите на Русия, Турция, Германия и Франция по международните въпроси, на която бе обсъдено съдържанието на срещата на върха. \r\nОчаква се, че след края на разговорите, лидерите ще излязат със заявление до пресата. \r\nСпоред съобщение от пресслужбата на Кремъл, на срещата на върха трябва да бъдат обсъдени и „редица други актуални международни въпроси“, но какви именно теми ще допълнят дневния ред на срещата за Сирия не се уточнява. Освен четиристранната среща, лидерите, както се очаква, ще разговарят един с друг и в двустранен формат. \r\nПревод и редакция:", "date": "2018.10.27", "title": "РИА Новости: Четиристранната среща на върха за Сирия започна"}
{"url": "http://www.focus-news.net/news/2018/10/27/2583409/cnn-nyakolko-dushi-sa-zaginali-pri-strelba-kray-sinagoga-v-pitsbarg.html", "text": "„Няколко души“ са загинали при стрелба край синагога в американския град Питсбърг, втория по големина в щата Пенсилавания, предава новинарският телевизионен канал  CNN . \r\nМестните власти съобщиха, че полицейските служители са отговорили на сигнал за стрелба в близост до религиозната сграда. Към настоящия момент е известно, че има жертви, но техният брой не е конкретизиран.  \r\nВластите предупредиха гражданите, живеещи в района на синагогата, да не напускат домовете си. „Не излизайте навън точно сега. Не е безопасно“, гласи препоръката на правоохранителните органи. Тереза Герова", "date": "2018.10.27", "title": "CNN: „Няколко души“ са загинали при стрелба край синагога в Питсбърг"}
{"url": "http://www.focus-news.net/news/2018/10/27/2583411/veliko-tarnovo-ogranicheno-e-dvizhenieto-na-motorni-prevozni-sredstva-nad-35-t-po-patya-mezhdu-selata-cheshma-i-kesarevo.html", "text": "Ограничено е движението на моторни превозни средства над 3.5 т. по пътя между селата Чешма и Кесарево, Великотърновска област. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година, съобщиха за  Радио „Фокус“ – Велико Търново  от Областно пътно управление. Интензивен е трафикът по главните и второстепенни пътища в региона. Отворен за движение на всички превозни средства е Проходът на Републиката. Ограничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се пропуска последователно в двете посоки от регулировчици. \r\nМария НЕДЕВA", "date": "2018.10.27", "title": "Велико Търново: Ограничено е движението на моторни превозни средства над 3.5 т. по пътя между селата Чешма и Кесарево"}
{"url": "http://www.focus-news.net/news/2018/10/27/2583413/atanas-karakashev-pchelar-ot-varna-tsenata-na-meda-e-spadnala-prez-tazi-godina.html", "text": "Цената на меда е спаднала през тази година. 2018-та година е наполовина успешна в сравнение с предходната за производителите на мед. Това съобщи в интервю за  Радио „Фокус“ – Варна  пчеларят Атанас Каракашев. Той каза, че централната справка за добив на мед в България за тази година все още не е готова. „Пчелните семейства се подготвят за зимата, а пчеларят трябва да остави мед в кошерите, не бива да се взима цялото количество “, каза още той. През тази година цената на меда е спаднала предвид 2017-та година, като на едро на места е по 4 лева. „Най-скъпият мед на пазара е акациевият и мановият, като по-евтини и предпочитани от хората са липовият и букетът“, каза още председателят на Областния съюз на пчеларите. Атанас Каракашев сподели тайната на истинския мед – той се озахарява и така се познава пред фалшивия.", "date": "2018.10.27", "title": "Атанас Каракашев, пчелар от Варна: Цената на меда е спаднала през тази година"}
{"url": "http://www.focus-news.net/news/2018/10/27/2583416/predstoyashti-mezhdunarodni-sabitiya-za-28-oktomvri-agentsiya-fokus.html", "text": "*** Прокурор от Саудитска Арабия ще посети Турция във връзка с убийството на журналиста Джамал Хашоги \r\n*** Откриване на най-голямото летище в света \r\n*** Първи тур на президентските избори \r\n*** Избори за регионален парламент в провинция Хесен \r\n*** Министърът на отбраната на САЩ Джеймс Матис ще присъства на военен парад в Прага по случай 100-годишнината от основаването на бивша Чехословакия \r\n*** Втори тур на президентските и парламентарни избори в Бразилия \r\n*** Премиерът на Индия Нарендра Моди пристига на посещение в Япония \r\n*** Премиерът на Китай Ван И пристига на посещение във Филипините \r\n***", "date": "2018.10.27", "title": "Предстоящи международни събития за 28 октомври ( Агенция „Фокус“ )"}
{"url": "http://www.focus-news.net/news/2018/10/27/2583415/sport-hyui-fyuri-predi-macha-neka-yumrutsite-mi-da-govoryat-sreshtu-pulev.html", "text": "Съперникът на Кубрат Пулев в днешната битка за определяне на претендента на Антъни Джошуа за титлата на IBF Хюи Фюри показа увереност в последното си интервю. Британецът говори за мача пред \"Експрес\" и каза, че е дошъл в България, за да победи, а не да вземе пари и да си тръгне. Той защити тактиката си да не се заканва особено преди срещата и подчерта, че не обръща внимание на тази част от психо-войната между  боксьорите. Хюи Фюри показа увереност и с думите, че гледа на битката с Пулев като мач, който ще го доближи до титлата. \r\nГала вечерта в зала „Арена Армеец“ започва в 19:30 часа.", "date": "2018.10.27", "title": "Спорт: Хюи Фюри преди мача: Нека юмруците ми да говорят срещу Пулев"}
{"url": "http://www.focus-news.net/news/2018/10/27/2583417/the-hill-sasht-sakrashtavat-byudzheta-za-otbrana.html", "text": "Администрацията на президента на САЩ Доналд Тръмп планира съкращения до бюджета за отбрана от следващата година, съобщава американското издание  The Hill , като се позовава на изявление на заместник-министъра на отбраната Патрик Шанахан. \r\nСъгласно думите на Шанахан, за фискалната 2020 г. Вашингтон планира отделянето на 700 млрд. долара. За сравнение изданието припомня, че за настоящата фискална година бяха отделени 716 млрд. долара. \r\n„Представете си, че през годината преминахме през много дисциплиниран процес, за да съставим бюджет от 733 млрд. долара, а миналата седмица ни наредиха да съставим бюджет от 700 млрд. долара\", заяви Шанахан пред репортери.  \r\nБюджетът за националната отбрана обхваща както разходите на Пентагона, така и програмите за ядрените оръжия, които попадат под управлението на Министерството енергетика.  \r\nМиналата седмица президентът на САЩ Доналд Тръмп разпореди всяко едно от министерствата да съкратят по пет процента от бюджета си за следващата фискална година, която започва на 1 октомври 2019 г.  \r\nЗапитан за Пентагона, Тръмп отговори, че бюджетът „вероятно ще бъде 700 млрд. долара\". Ако тази сума бъде отнесена единствено към Министерството на отбраната, то тя бележи ръст спрямо предходната година, когато на ведомството бяха отпуснати 686,1 млрд. долара. Ако се има предвид обаче националния бюджет за отбрана като цяло, то спадът е с 2,2%.  \r\nПентагонът вече финализира планирания бюджет в съответствие с по-рано зададените рамки за отбрана в размер на 733 млрд. долара и сега преработва документа, поясни Шанахан.  \r\nДвете предложения ще позволят на министъра на отбраната Джеймс Матис да види направените „компромиси\", поясни Шанан. \r\nМакар че Вашингтон  призна, че продължаващите увеличения на бюджета биха могли да бъдат силен политически ход с оглед на междинните избори на 6 ноември, бюджетът трябва да остане стабилен, за да гарантира способността на правителството да реагира при извънредни ситуации. В крайна сметка обаче Конгресът е този, който ще реши какви ще бъдат нивата на финансиране.  \r\nМеждувременно Матис предупреди за необходимостта бюджетът за отбрана да бъде увеличаван с от три до пет процента всяка година, за да бъде възстановена високата бойна готовност на американската армия.   . Тереза Герова", "date": "2018.10.27", "title": "The Hill: САЩ съкращават бюджета за отбрана"}
{"url": "http://www.focus-news.net/news/2018/10/27/2583412/desetki-grazhdani-otnovo-protestirat-pred-sgradata-na-ministerskiya-savet-s-iskane-za-ostavkata-na-valeri-simeonov.html", "text": "За шеста поредна вечер майки на деца с увреждания и граждани, които ги подкрепят, се събраха пред сградата на Министерския съвет, за да поискат оставката на вицепремиера Валери Симеонов, предаде  БНР .  \r\nЧерни знамена и възгласи „оставка“ съпровождат и днешния протест, на който се събраха десетки възмутени. Те продължават да не приемат извинението на вицепремиера Валери Симеонов за думите му към майките и болните им деца и искат неговата оставка или уволнението му.  \r\nХората заявяват, че няма да се откажат, докато Симеонов не напусне правителството. Паралелно с това, майките продължават да очакват и приемането на законите за хората с увреждания.", "date": "2018.10.27", "title": "Десетки граждани отново протестират пред сградата на Министерския съвет с искане за оставката на Валери Симеонов"}
{"url": "http://www.focus-news.net/news/2018/10/27/2583419/veliko-tarnovo-blizo-2000-patsienti-sa-preminali-prez-spetsializiranata-kardiologichna-bolnitsa-v-grada-ot-nachaloto-na-godinata.html", "text": "Близо 2000 пациенти са преминали през Специализираната кардиологична болница във Велико Търново от началото на 2018 г. Това съобщи за  Радио „Фокус“ – Велико Търново  д-р Йорданка Томова, нейният директор. Средно по около 200 пациента посещават лечебното заведение на месец. По думите й, оплакванията варират – има пациенти както с ритъмни и проводни нарушения, така и такива с лош контрол на артериалното налягане, със стенокардни оплаквания и задух. „Общо взето, цялата палитра от симптоматика и диагностика по отношение на сърдечно-съдовата патология я има налична при пациенти, които ни посещават, било за контролни прегледи , било за първи път, които се налага да бъдат приети в болницата“, отбеляза д-р Томова. Тя допълни, че според статистиката, смъртните случаи са занижени, но броят на пациентите е по-голям. Директорът на кардиоболницата отчете като положителна тенденция, факта, че  голяма част от пациентите посещават лечебното заведение навреме и това съответно допринася за оказването на своевременна помощ от страна на специалистите. \r\nМария НЕДЕВА", "date": "2018.10.27", "title": "Велико Търново: Близо 2000 пациенти са преминали през Специализираната кардиологична болница в града от началото на годината"}
{"url": "http://www.focus-news.net/news/2018/10/27/2583402/tass-chetiristrannata-sreshta-na-varha-v-istanbul-proticha-pri-zatvoreni-vrati.html", "text": "Четиристранната среща на върха в Истанбул за Сирия протича при затворени врати, отбелязва руската информационна агенция  TACC , като припомня, че преди началото й държавният глава на Турция Реджеп Тайип Ердоган проведе отделни срещи с лидерите на Германия, Франция и Руската федерация.  \r\nОчаква се срещата на високо равнище в Истанбул да бъде фокусирана по-специално на ситуацията в последната останала твърдина на опозиционните сили на Дамаск – северозападната сирийска провинция Идлиб. Там Русия, като съюзник на сирийското правителство, и Турция, която подкрепя опозицията, се договориха за създаването на демилитаризирана буферна зона. Сега стремежите са да се предотврати офанзива на правителствените сили на президента Башар Асад. \r\nВсички предишни мирни преговори, водени под егидата на ООН, се провалиха. Комисията за създаване на нова конституция на Сирия с представители на правителството и опозицията, решението за създаването на която бе взето през януари, все още не е формирана. Тереза Герова", "date": "2018.10.27", "title": "ТАСС: Четиристранната среща на върха в Истанбул протича при затворени врати"}
{"url": "http://www.focus-news.net/news/2018/10/27/2583405/anadolu-agency-tseliyat-svyat-nablyudava-sreshtata-na-varha-v-istanbul.html", "text": "„Погледите на целия свят, включително на нашите братя от Сирия, днес са обърнати към Истанбул“, заяви президентът на Турция Реджеп Таийп Ердоган, откривайки четиристранната среща на върха в двореца Вахдетин, предава  Anadolu Agency . \r\nТурският държавен глава изрази надежда, че искрените и конструктивни действия на Турция, Германия, Франция и Русия ще оправдаят надеждите на световната общност. \r\nПо думите на Ердоган, сирийската тема остава приоритет в преговорите с руския му колега Владимир Путин. \r\n„Също така, ние се стремим да запазим тесните контакти с президента на Франция Еманюел Макрон и канцлера на Германия Ангела Меркел, за да ги информираме за процесите“, заяви турският лидер. \r\nЦелта на срещата на върха, която се провежда по инициатива на турския държавен глава, е изработването на нова формула за политическо разрешение на сирийския конфликт, който продължава вече осем години. \r\nВ дневния ред на срещата на върха влизат широк спектър от въпроси, като например: споразумението за Идлиб, положението на бежанците, доставката на хуманитарна помощ, формирането на конституционна комисия и политическия преходен процес. \r\nТурция се надява, че един от резултатите на мероприятието ще е създаване на комисия за изготвяне на нова Конституция на Сирия, отбелязва „Анадолската агенция“. \r\nПревод и редакция:", "date": "2018.10.27", "title": "Anadolu Agency: Целият свят наблюдава срещата на върха в Истанбул"}
{"url": "http://www.focus-news.net/news/2018/10/27/2583421/cnn-nay-malko-chetirima-dushi-sa-zaginali-pri-strelbata-v-pitsbarg-napadatelyat-e-zaloven.html", "text": "Най-малко четирима души са станали жертва на стрелбата край синагога във втория по големина град в американския щат Пенсилвания – Питсбърг, предава новинарският телевизионен канал  CNN . \r\nНападателят е бил обграден от полицейските сили и транспортиран в болница. Не се пояснява обаче дали той е бил ранен и какво е състоянието му. \r\nДруг източник от правоохранителните органи разкри за медията, че най-малко 12 души са получили огнестрелни рани, сред които и полицейски служител. Към настоящия момент остава неясно каква част от тях са получили фатални наранявания. \r\nПо-рано властите предупредиха гражданите, живеещи в района на синагогата, да не напускат домовете си. „Не излизайте навън точно сега. Не е безопасно“, гласи препоръката на правоохранителните органи. Тереза Герова", "date": "2018.10.27", "title": "CNN: Най-малко четирима души са загинали при стрелбата в Питсбърг, нападателят е заловен"}
{"url": "http://www.focus-news.net/news/2018/10/27/2583418/d-r-nikola-petrov-nao-rozhen-v-prirodata-ne-e-zalozhena-smyana-na-chasovo-vreme.html", "text": "В природата не е заложено смяна на часово време. Това каза директорът на Национална астрономическа обсерватория – Рожен д-р Никола Петров в интервю за  Агенция „Фокус“ . „Няма в природата подскачане на времето в зависимост от това как на нас ни е изгодно или не. Когато ние изкуствено се опитваме да правим нещо, а практиката ни показва във времето, че всяко изкуствено нещо създадено от човека е вредно, това може в случая само да ни вреди“, обясни той. „Психологическата нагласа към смяната на часа е, че поне около 10-тина дни човек трябва да се настройва към новото време. Да не говорим, че след това с нашето си поведение ние влияем върху всичко, което е свързано с нас. В общия случай това е ненормално. Това нещо в природата е неестествено. Аз заставам зад идеята, че всяко неестествено нещо вреди“, обясни още д-р Петров.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.10.27", "title": "Д-р Никола Петров, НАО-Рожен: В природата не е заложена смяна на часово време"}
{"url": "http://www.focus-news.net/news/2018/10/27/2583410/tass-vanshnite-ministri-na-rusiya-i-turtsiya-sa-obsadili-realizatsiyata-na-sporazumenieto-za-idlib.html", "text": "Министрите на външните работи на Турция и Русия Сергей Лавров и Мевлют Чавушоглу са обсъдили на срещата си в Истанбул реализацията на договорките за зоната на деескалация в сирийската провинция Идлиб, се казва в съобщение от руското външно ведомство, предава  ТАСС . \r\n„Разгледани са мерките за засилване на координация на действията по отношение на ситуацията в Сирия и по-конкретно за мерките за борба с тероризма, активизацията на процеса за политическо разрешение на основата на Резолюция 2254 на Съвета за сигурност на ООН и решенията на Конгреса за сирийски национален диалог, създаването на условия за възможно най-скорошно възвръщане на бежанците по родните им места и възстановяването на страната след конфликта. Отделно е отделено внимание на хода на изпълняването на довоговрките между президентите на Русия и Турция от 17 септември относно зоната на деескалация в Идлиб“, отбелязват от дипломатическото ведомство. \r\nВ хода на обмена на мнения по актуални въпроси от двустранния дневен ред, министрите са потвърдили общата настройка за по-нататъшно изграждане на благоприятни условия за развитие на руско-турските отношения. Освен това Лавров и Чавушоглу са обсъдили редица други международни проблеми, включително палестино –израелският конфликт, украинската криза и ситуацията в Съвета на Европа, както и съдбата на Договора за ликвидация на ракетите със среден и малък обсег (ДЛРСМО). От руското МВнР подчертават, че резултатите от срещата са подчертали важността на руско-турския политически диалог за укрепването на мира и стабилността. \r\nВ събота в Истанбул се провежда четиристранна среща на върха, посветена на разрешаването на сирийския конфликт и в нея участват руския президент Владимир Путин, германският канцлер Ангела Меркел, президентът на Франция Еманюел Макрон и президентът на Турция Реджеп Таийп Ердоган. \r\nПревод и редакция:", "date": "2018.10.27", "title": "ТАСС: Външните министри на Русия и Турция са обсъдили реализацията на споразумението за Идлиб"}
{"url": "http://www.focus-news.net/news/2018/10/27/2583422/nimh-utre-shte-bade-slanchevo-maksimalnite-temperaturi-shte-sa-mezhdu-21-i-26.html", "text": "През нощта ще бъде предимно ясно, по значителни увеличения на облачността ще има над крайните южни райони. Такава е прогнозата за времето според   Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Георги Цеков. През нощта ще бъде предимно ясно, а утре – слънчево. По-значителни увеличения на облачността ще има над крайните южни райони, но ще е почти без валежи. Ще продължи да духа до умерен, в югоизточните райони и планините - временно силен юг-югозападен вятър. Ще се задържи топло за края на октомври. Минималните температури в повечето места ще са между 5° и 10°, максималните - между 21° и 26°. \r\n Над Черноморието ще е предимно слънчево с временни увеличения на облачността. Ще духа умерен юг-югозападен вятър. Максимални температури на въздуха 21-23°. Температурата на морската вода е около 17°. Вълнението на морето ще бъде 2-3 бала. \r\nНад планините ще бъде предимно слънчево. Значителна ще е облачността над масивите в крайните южни райони и на отделни места там слабо ще превали. Ще духа умерен, по високите и открити части и временно силен югозападен вятър. Максималната температура на височина 1200 метра ще е около 17°, на 2000 метра – около 10°. Атмосферното налягане ще се повишава и вече ще е по-високо от средното за месеца. \r\nВ понеделник над Западна България ще има разкъсана облачност, предимно висока и средна, а над Източна преди обяд на места ще има ниска облачност. Ще продължи да духа югозападен вятър, слаб до умерен, в Източна България по-късно през деня - и временно силен. Ще остане топло, с максимални температури, достигащи на места 26°-27°, минималните в повечето места ще са между 10° и 15°. През нощта срещу вторник и във вторник на отделни места ще превали слаб дъжд, но впоследствие облачността ще намалее. Вятърът ще остане югозападен, към края на деня и през нощта срещу сряда ще отслабне и временно ще се ориентира от северозапад. В сряда ще бъде предимно слънчево, дневните температури слабо ще се понижат.", "date": "2018.10.27", "title": "НИМХ: Утре ще бъде слънчево, максималните температури ще са между 21° и 26°"}
{"url": "http://www.focus-news.net/news/2018/10/27/2583441/stara-zagora-ima-zhertvi-i-raneni-pri-katastrofata-na-patya-kazanlak-tulovo.html", "text": "Има жертви и ранени при катастрофата по пътя Казанлък – Тулово. Това съобщиха за  Агенция „Фокус“  от пресцентъра на  ОДМВР Стара Загора . Тежкият пътен инцидент е възникнал между два леки автомобила. Временно е  движението по пътя е ограничено. Обходният маршрут е през Тулово – Мъглиж – Казанлък и обратно. Движението се регулира от „Пътна полиция“.", "date": "2018.10.27", "title": "Стара Загора: Има жертви и ранени при катастрофата на пътя Казанлък – Тулово"}
{"url": "http://www.focus-news.net/news/2018/10/27/2583424/anadolu-agency-naselenieto-na-turtsiya-se-e-uvelichilo-5-pati-za-90-godini.html", "text": "Населението на Турция се е увеличило пет пъти в периода от 1927 до 2017 година, отбелязва  Anadolu Agency , като се позовава на данни от Статистическия институт на страната. \r\nПървият препис на населението на Турция е направен четири години след обявяването на републиката – 28 октомври 1927 година, а в последствие преброяване е правено на всеки пет години. \r\nБроят на населението през 1927 година е 13,554 млн. души, а към 2017 година то вече е 80,810 млн. \r\nЗа 90 години броят на женското население е нараснало от 7 до 40,3 млн, а на мъжкото от 6,6 до 40,5 млн. \r\nПрез 2007 година, отбелязва „Анадолската агенция“, с преминаването на „Адресна система на регистрация на населението“ е осигурено събиране на данни на ежегодна основа. \r\nПрез първите десетилетия след обявяването на републиката селското население е преобладавало над градското, а балансът в полза на живеещите в градовете се променя през 1985 година. \r\nПо прогнозите на социолозите населението на Турция, преминало 80, 81 млн души през 2017 година, към 2023 година ще достигне 86,907 млн души, а през 2069 година ще бъде 107,664 млн. \r\nСпоред изчисленията на Статистическия институт, броят на жителите на Турция ще започне постепенно да намалява и към 2080 година ще бъде 107,1 млн. души. \r\nПревод и редакция:", "date": "2018.10.27", "title": "Anadolu Agency: Населението на Турция се е увеличило 5 пъти за 90 години"}
{"url": "http://www.focus-news.net/news/2018/10/27/2583444/pss-54-godishen-mazh-ot-dupnitsa-e-pochinal-sled-kato-e-poluchil-infarkt-v-rayona-na-vrah-damga-v-rila-planina.html", "text": "54-годишен мъж от Дупница е починал, след като е получил инфаркт в района на връх Дамга в Рила планина. Това съобщиха за  Агенция „Фокус“ от Планинска спасителна служба (ПСС) при БЧК. Мъжът е бил заедно с група туристи и по първоначална информация е получил масивен инфаркт. Към момента все още не е приключила акцията по неговото транспортиране. В свалянето му участват 8-10 планински спасители от отряда в Дупница.  \r\nДаяна ДЮЛГЕРОВА", "date": "2018.10.27", "title": "ПСС: 54-годишен мъж от Дупница е починал, след като е получил инфаркт в района на връх Дамга в Рила планина"}
{"url": "http://www.focus-news.net/news/2018/10/27/2583443/pozhar-gorya-v-mestnostta-bonsovi-polyani-v-lyulin-planina-obzor.html", "text": "Пожар горя в местността Бонсови поляни в Люлин планина. Сигналът за огъня е постъпил към 12.30 часа в събота. Огънят е засегнал основно сухи треви. Заради близостта на борови масиви наоколо, за гасенето на пожара бяха мобилизирани екипи с 9 противопожарни автомобила от столичната пожарна. По първоначална информация огънят се е разпрострял на около 200 декара. Няма пострадали хора или засегнати засегнати сгради при  пожара.  Към  16.30 часа пожарът беше локализиран. Продължават усилията за гасенето на вътрешните огнища, като служители от столичната пожарна остават на място, за да се осигури дежурство и в тъмната част на деня и през нощта.  \r\nДаяна ДЮЛГЕРОВА", "date": "2018.10.27", "title": "Пожар горя в местността Бонсови поляни в Люлин планина (ОБЗОР)"}
{"url": "http://www.focus-news.net/news/2018/10/27/2583414/ria-novosti-stefan-de-mistura-smyata-che-sreshtata-v-istanbul-e-bila-mnogo-polezna-i-konstruktivna.html", "text": "Специалният посланик на ООН за Сирия Стефан де Мистура заяви, че срещата на върха за Сирия в Истанбул е била много полезна и конструктивна, предава  РИА Новости . \r\n„Това не е формална среща, това е важна среща на върха. Форумът беше конструктивен и ще бъде много полезен, водят се много интензивни дискусии“, заяви де Мистура. \r\nВ отговор на журналистически въпрос по повод предстоящото му напускане на поста специален посланик на ООН за Сирия, той заяви, че ще изпълнява всичките си задължения съвестно „до последния ден“ – в края на ноември, както бе съобщено и по-рано. \r\nПревод и редакция:", "date": "2018.10.27", "title": "РИА Новости: Стефан де Мистура смята, че срещата в Истанбул е била „много полезна и конструктивна“"}
{"url": "http://www.focus-news.net/news/2018/10/27/2583445/varna-v-darzhavniya-arhiv-v-grada-shte-bade-otkrita-izlozhba-posvetena-na-aktyora-kiril-gospodinov.html", "text": "Изложбата „Баш майстора завинаги. Документален разказ за една легенда. 85 години от рождението на актьора Кирил Господинов“ предстои да бъде открита от 18.00 часа в Деня на народните будители в Държавен архив Варна. Експозицията включва документи и снимки от личния архив на актьора, както и плакати от театрални постановки. Това съобщи в интервю за  Радио „Фокус“ – Варна  дъщерята на популярния актьор Веселина Господинова. Същата вечер тя ще представи и книгата си „Баща ми – Баш майстора“. Същевременно мултимедийната изложба се реализира и със съдействието на Варненския драматичен театър, а целият архив на Кирил Господинов ще бъде дарен за съхранение в Държавния архив. В експозицията ще бъде показан и костюм, с който артистът изгражда една от върховите си роли в Театър „София“ през 80-те години на миналия век. Според Веселина Господинова в 19 часа, след откриването на изложбата, публиката във Варна ще може да изгледа и един от емблематичните филми – „Баш майсторът на море“. Веселина Господинова е актриса и телевизионен водещ. През последните шест години работи върху проекта „Баща ми – Баш майстора“ – изследователски труд, фокусиран върху разкодирането на силата на таланта на едно момче от село Гроздьово, Варненско, което следва мечтата си да стане актьор. \r\nДиана СТОЕВА", "date": "2018.10.27", "title": "Варна: В Държавния архив в града ще бъде открита изложба, посветена на актьора Кирил Господинов"}
{"url": "http://www.focus-news.net/news/2018/10/27/2583446/afp-siriytsite-vatre-v-stranata-i-izvan-neya-tryabva-da-reshavat-sadbata-na-asad.html", "text": "Турският президент Реджеп Таийп Ердоган е каза в събота, че сирийците „вътре в“ страната и „извън“ нея трябва да решат съдбата на Асад, съобщава френската  AFP . \r\n„Сирийският народ трябва да обяви волята си каква да е съдбата на Асад: това ще решават всички сирийци, и онези, които са в Сирия, и онези, които са извън нея“, е заявил Ердоган  на пресконференцията след края на срещата на върха в Истанбул по сирийската криза. Турският президент е известен като категоричен противник на Башар Асад.  Ивелина Ватова", "date": "2018.10.27", "title": "AFP: Сирийците „вътре в“ страната и „извън“ нея трябва да решават съдбата на Асад"}
{"url": "http://www.focus-news.net/news/2018/10/27/2583448/protesti-sreshtu-visokite-tseni-na-gorivata-se-provedoha-v-nyakolko-grada-na-stranata-obzor.html", "text": "След като в петък жители на Велико Търново излязоха на протест срещу високите цени на горивата, в събота инициативата продължи и в други градове от страната. В  София  граждани се събраха пред сградата на Министерския съвет срещу поскъпването на горивата и скока на цените заради цената на газа. \r\nВ демонстрацията в  Бургас  се включиха близо 150 шофьори, които организираха автошествие от изхода на града към квартал „Ветрен“. Протестиращите блокираха за около 10-15 минути движението по магистрала „Тракия“, като до сблъсъци с органите на реда не се стигна.  \r\nЖители на  Пазарджик  и околните села също излязоха на организиран протест срещу високите цени на горивата. Полицията в града попречи на протестиращите да блокират улици и бензиностанции. Над 200 души се събраха на протеста, за който не бе получиено разрешение от страна на общинската администрация. На повечето от тях бяха снети личните данни с предупреждение, че ако се стигне до блокади, ще им бъдат съставени актове за нарушаване на обществения ред. Протестното шествие тръгна, но не по централните булеварди, а по обходните маршрути на града. Инициаторите предупреждават, че увеличението на горивата ще доведе до поскъпване на всички стоки от първа необходимост, намаляване на покупателната способност и планират нови протести. \r\nВ  Хасково  и  Стара Загора  на протест излязоха стотина души, докато в  Пловдив  и  Варна  протестите бяха малобройни - събраха се десетина души.  \r\nТемата за цените на горивата беше коментирана от министъра на енергетиката Теменужка Петкова. Тя заяви, че държавата няма механизми, с които да влияе върху цените. „Не смятам, че протестите срещу цените на горивата са насочени срещу държавата, тъй като този пазар е напълно либерализиран“, каза енергийният министър. Петкова добави, че такава либерализация се очаква и по отношение на цените на електроенергията. Министърът заяви, че не се обсъжда горивата да влязат в обсега на държавния регулатор „Няма как държавата да се върне към регулация в такъв сектор, посочи Теменужка Петкова. „За газа има, защото тук става въпрос за стока, която е на база на доставка за обществото. Имаме обществен доставчик в лицето на \"Булгаргаз\". Цените на горивата се определят от пазара“, каза още тя. \r\nТемата за цените на горивата беше коментирана от министъра на енергетиката Теменужка Петкова. Тя заяви, че държавата няма механизми, с които да влияе върху цените. „Не смятам, че протестите срещу цените на горивата са насочени срещу държавата, тъй като този пазар е напълно либерализиран“, каза енергийният министър. Петкова добави, че такава либерализация се очаква и по отношение на цените на електроенергията. Министърът заяви, че не се обсъжда горивата да влязат в обсега на държавния регулатор „Няма как държавата да се върне към регулация в такъв сектор, посочи Теменужка Петкова. „За газа има, защото тук става въпрос за стока, която е на база на доставка за обществото. Имаме обществен доставчик в лицето на \"Булгаргаз\". Цените на горивата се определят от пазара“, каза още тя.", "date": "2018.10.27", "title": "Протести срещу високите цени на горивата се проведоха в няколко града на страната (ОБЗОР)"}
{"url": "http://www.focus-news.net/news/2018/10/27/2583423/sdsm-mitskovski-e-bez-politicheski-kompas-v-totalno-obarkvane.html", "text": "Скопската електронна медия  A1 On  публикува ново изявление на управляващия в Скопие СДСМ в отговор на по-ранно изявление на Наум Стоилковски от ВМРО ДПМНЕ. \r\n„Антизападното ръководство, оглавявано от Християн Мицкоски, ежедневно показва, че е без политически компас, в тотално объркване и няма ясна посока на политическо действие“, се казва в разпространения текст, в който се отправят обвинения за това, че компания, свързана с бившия лидер на партията Никола Груевски, е спечелила конкурс за обществена поръчка.  \r\nТекстът продължава: „Мнозинството от гражданите, участвали в референдума, ясно заявиха, че те са за в бъдеще в ЕС и НАТО. Огромното мнозинство от депутатите последва волята на гражданите и в парламента отвори процеса, водещ към ЕС и НАТО. \r\nТова е още една причина, останалите депутати от ВМРО-ДПМНЕ да напуснат погубните политики на Груевски и неговата пешка Мицкоски, и да се присъединят към процеса в парламента, който осигурява бъдеще в ЕС и НАТО\", се казва в реакцията на СДСМ на изявлението на Наум Стоилковски от ВМРО ДПМНЕ. Тереза Герова", "date": "2018.10.27", "title": "СДСМ: Мицковски е без политически компас, в тотално объркване"}
{"url": "http://www.focus-news.net/news/2018/10/27/2583449/ria-novosti-damask-shte-bade-informiran-za-rezultatite-ot-sreshtata-v-istanbul.html", "text": "Сирийското ръководство ще бъде информирано за резултатите от четиристранната среща на върха в Истанбул, съобщава  РИА Новости , като се позовава на Дмитрий Песков, прессекретарят на руския президент.  \r\n\"Всичко е написано в общото изявление. Освен това и сирийското ръководство ще бъде информирано“, е казал Песков, отговаряйки на репортерски въпрос.  Ивелина Ватова", "date": "2018.10.27", "title": "РИА Новости: Дамаск ще бъде информиран за резултатите от срещата в Истанбул"}
{"url": "http://www.focus-news.net/news/2018/10/27/2583447/dimitrina-ivanova-pgtlp-gotse-delchev-problemat-s-distsiplinata-v-uchilishte-mozhe-da-bade-razreshen-edinstveno-i-samo-s-vzaimodeystvieto-na-otdelnite-institutsii.html", "text": "Проблемът с дисциплината в училище може да бъде разрешен единствено и само с взаимодействието на отделните институции. Това каза за  Радио „Фокус“ – Пирин   Димитрина Иванова, директор на Професионалната гимназия по туризъм и лека промишленост „Гоце Делчев“ в Благоевград. По думите й е важно активното участие на родителите, както и тяхната подкрепа и по-често взаимодействие им с класните ръководители. „В нашето училище сме изгради видео наблюдение, имаме дежурни учители и се подържа контакт с родителите, затова мога да кажа, че нямаме проблем с дисциплината. Възможно е причината затова да е, че учебното заведение е по-малко и познаваме всеки един ученик“, каза Димитрина Иванова. Тя допълни, че гимназията активно се включва към проекти с Министерство на образованието. „Сътрудничим си и с работодатели, като разпределяме учениците във фризьорски салони и хранителните заведения на града. Една от идеите за развитие на училището е да обособим учебен ресторант. В него възпитаниците на гимназията ще могат да готвят, както и ще има възможност да се хранят и външни хора“, уточни директорът. \r\nДенис НИКИФОРОВ", "date": "2018.10.27", "title": "Димитрина Иванова, ПГТЛП „Гоце Делчев“: Проблемът с дисциплината в училище може да бъде разрешен единствено и само с взаимодействието на отделните институции"}
{"url": "http://www.focus-news.net/news/2018/10/27/2583420/24-vesti-makedoniya-vmro-dpmne-v-ponedelnik-vnasya-proektozakona-za-amnistiya.html", "text": "Очаква се в понеделник ВМРО-ДПМНЕ да внесе проектозакона за амнистия за разглеждане от македонския парламент, съобщават от централата на опозиционната партия, предава  скопската електронна медия „24 Вести“ . \r\nОт най-голямата опозиционна партия в Македония и в събота посочиха, че ако той не бъде приет това само по себе си ще означава селективно правосъдие, защото този проектозакон се отнася до всички замесени в събитията от 27 април м.г. в македонския парламент.  \r\nПревод и редакция:", "date": "2018.10.27", "title": "„24 Вести“ (Македония): ВМРО-ДПМНЕ в понеделник внася проектозакона за амнистия"}
{"url": "http://www.focus-news.net/news/2018/10/27/2583450/viktoriya-nikolova-oits-varna-chetiri-sa-mestnite-initsiativni-grupi-na-teritoriyata-na-oblastta.html", "text": "Четири са местните инициативни групи на територията на Варненска област. Това каза в интервю за  Радио „Фокус“ – Варна  Виктория Николова, управител на Областен информационен център – Варна. Тя отбеляза, че през този програмен период местните инициативни групи са повече спрямо стария програмен период, което е добър показател. Целта на тези групи е да стимулират мeстния бизнес и да го подпомагат, за да се развиват и районите. Местните инициативни групи в региона са „Девня – Аксаково“, „Аврен – Белослав“, „Възход“, която включва общините Провадия, Ветрино и Вълчи дол, и „Долни чифлик – Бяла“. „Три от тези групи ще финансират проекти не само по Програмата за развитие на селските райони, но и по ОП „Развитие на човешките ресурси“ и  ОП „Иновации и конкурентоспособност“. Само една местна инициативна група – на Провадия, Ветрино и Вълчи дол ще финансира проекти само по Програма за развитие на селските райони“, каза Виктория Николова. Тя допълни, че МИГ „Девня – Аксаково“ и МИГ „Аврен – Белослав“ имат стартирали приеми за проектни предложения по ОП „Иновации и конкурентоспособност“ за подобряване на производствения капацитет в малки и средни предприятия, развитие на управленски капацитет, растеж и подкрепа за внедряване на иновации в предприятията. „Много е хубаво съществуването на местните инициативни групи, защото те стимулират бизнеса в регионите. Към всяка инициативна група могат да кандидатстват фирми, които имат седалища в съответната община. Така ще се конкурират само помежду си, а не с фирми от страната и възможността да бъдат финансирани се увеличава многократно“, добави Виктория Николова. \r\nМарияна ВАЛЕНТИНОВА", "date": "2018.10.27", "title": "Виктория Николова, ОИЦ – Варна: Четири са местните инициативни групи на територията на областта"}
{"url": "http://www.focus-news.net/news/2018/10/27/2583451/tass-sled-tragediyata-v-pitsbarg-da-se-zategne-smartnoto-nakazanie.html", "text": "За това е призовал американският президент Доналд Тръмп след трагедията в Питсбърг, съобщава  ТАСС/b>. \r\n„Престъпниците, които  стрелят по хората в черквите и храмовете, заслужават смъртно наказание и всички щати трябва да променят своето законодателство, за да стане това възможно.“ Това е казал в събота президентът на САЩ, коментирайки пред журналисти стрелбата в Питсбърг, щатът Пенсилвания, в резултат на която загинаха осем души, докато влизали в местна синагога. \r\n\"Мисля, че е нужно да променим нашите закони за смъртното наказание. Извършителите на подобни неща (като случилото се в Питсбърг), трябва да получават смъртно наказание, а не да чакат [своя край] година след година \", казал Доналд Тръмп. \r\nПо негово мнение, ако вътре в синагогата е имало въоръжена охрана, това би могло да възпре престъпника. \"В такъв случай, ако вътре имаше въоръжена охрана, тя би могла незабавно да спре престъпника\", заявил той пред репортерите.  Ивелина Ватова", "date": "2018.10.27", "title": "ТАСС: След трагедията в Питсбърг да се затегне смъртното наказание"}
{"url": "http://www.focus-news.net/news/2018/10/27/2583454/agentsiya-franspres-vsichki-sanktsii-za-smartta-na-hashogi-tryabva-da-sa-na-evropeysko-ravnishte-smyata-makron.html", "text": "Френският президент Еманюел Макрон е заявил в събота, че всички санкции срещу Саудитска Арабия като реакция за убийството на журналиста Джамал Хашоги трябва да се вземат на „ европейско равнище“, а „не да се ограничават в този или онзи сектор“, съобщава френската агенция  Франспрес . \r\nТака френският лидер е отговорил на решението, което през седмицата взе германският канцлер Ангела Меркел, да спре всички оръжейни доставки за Саудитска Арабия. Тази мярка доведе до рядко разгорещен диспут между близките европейски съюзници, особено след като Макрон намекна, че Берлин се замесва в „истинска демагогия“.   Ивелина Ватова", "date": "2018.10.27", "title": "Агенция Франспрес: „Всички санкции за смъртта на Хашоги трябва да са на „европейско равнище“, смята Макрон."}
{"url": "http://www.focus-news.net/news/2018/10/27/2583453/sport-tervel-pulev-s-nokaut-vav-vtoriya-rund-i-titla.html", "text": "Спорт. Тервел Пулев победи във втория рунд с нокаут италианеца Леонардо Бруцезе, печелейки европейската титла в полутежка категория. Българинът започна ударно още с първия гонг и италианецът падна два пъти в нокдаун. През втория рунд Тервел Пулев бе още по-настоятелен и свали за трети път в нокдаун Бруцезе, който така и не успя да се изправи. \r\nИнтересен факт от мача бе също, че и никога досега италианският боксьор не бе губил толкова рано в своите мачове. \r\nТова беше 12-а победа от 12 мача за българския боксьор на професионалния ринг и 11-ият му успех с нокаут.", "date": "2018.10.27", "title": "Спорт: Тервел Пулев с нокаут във втория рунд и титла"}
{"url": "http://www.focus-news.net/news/2018/10/27/2583452/franspres-strelbata-v-sinagogata-e-udar-po-svobodata-na-religiyata-e-kazal-vitseprezidentat-na-sasht-mayk-pens.html", "text": "„Съботната смъртоносна стрелба в синагогата в Питсбърг е явен удар по свободата на религията в САЩ“, е заявил американският вицепрезидент Майк Пенс, съобщава агенция  Франспрес . \r\n„В Америка няма място за насилие или антисемитизъм и трябва да сложим край на това зло.“ , е заявил Пенс в Лас Вегас, градът,  който миналата година преживя най-жестоката масова стрелба в цялата история на САЩ. Тогава бяха убити 58 души. \r\nВ събота стрелец е убил между четири и осем души и е наранил още няколко човека преди да бъде арестуван.  Ивелина Ватова", "date": "2018.10.27", "title": "Франспрес: „Стрелбата в синагогата е удар по свободата на религията“, е казал вицепрезидентът на САЩ Майк Пенс."}
{"url": "http://www.focus-news.net/news/2018/10/27/2583425/ria-novosti-forumat-za-siriya-v-istanbul-zavarshi.html", "text": "Четиристранната среща на върха с участието на турския президент Реджеп Таийп Ердоган, германския канцлер Ангела Меркел, президента на Русия Владимир Путин и президента на Франция Еманюел Макрон за разрешаване на конфликта в Сирия завърши, след като продължи близо три часа, предава кореспондент на  РИА Новости . \r\nЧетиристранната среща се проведе в главната зала на двореца Вахдетин, имение, принадлежало на последния султан на Османската империя Мехмед VI Вахидедин, което в момента се използва като един от работните офиси на турския президент. \r\nПървоначално се предполагаше, че разговорите ще продължат около три часа. Час и половина след началото им, специалният посланик на ООН за Сирия Стефан де Мистура излезе от заседателната зала и изчака завършването на срещата на високо равнище заедно с журналистите. Той нарече дискусиите на форума много полезни и конструктивни. \r\nПревод и редакция:", "date": "2018.10.27", "title": "РИА Новости: Форумът за Сирия в Истанбул завърши"}
{"url": "http://www.focus-news.net/news/2018/10/27/2583455/ria-novosti-50-bezpilotni-samoleta-sa-svaleni-kray-ruskata-baza-hmeymim-v-siriya.html", "text": "По време на пресконференцията след срещата на върха между държавните ръководители на Турция, Русия Германия  и Франция Владимир Путин е разказал, че руските противовъздушни сили  са свалили десетки летателни апарати в района на база „Хмеймим“ в Сирия, информира  РИА Новости .  \r\n\"За последните месец и половина-два нашите противовъздушни сили са свалили 50 летателни апарата.“ , е обявил руският президент. \r\nПак на пресконференцията след края на срещата в Истанбул в събота френският президент Еманюел Макрон припомнил за недопустимо използване на химическо оръжие в Сирия. „Искам да припомня, че в района на Идлиб, както и в други части на страната, не се допуска употребата на химическо оръжие от когото и да е. И в нашето комюнике по този въпрос всичко е прозрачно.“, е заявил Макрон.   Ивелина Ватова", "date": "2018.10.27", "title": "РИА Новости: 50 безпилотни самолета са свалени край руската база \"Хмеймим\" в Сирия"}
{"url": "http://www.focus-news.net/news/2018/10/27/2583456/ria-novosti-rusiya-turtsiya-frantsiya-i-germaniya-prizovaha-oon-da-uvelichi-pomoshtta-si-za-siriya.html", "text": "Лидерите на Турция, Франция, Русия и Германия призоваха ООН и международната общност да увеличат помощта си за Сирия, информира руската агенция  РИА Новости , като цитира общото комюнике на четирите държави след срещата на върха в Истанбул.   \r\n\"(Лидерите на страните) подчертават необходимостта да се осигури бърз, безопасен и безпрепятствен достъп на хуманитарните организации по цялата територия на Сирия и незабавна хуманитарна помощ за всички нуждаещи се, за да се облекчат страданията на сирийския народ“, се казва в документа. В него се отбелязва също, че „в тази връзка лидерите на четирите държави призовават международната общност, и в частност ООН и нейните хуманитарни организации, да увеличат помощта си за Сирия“. \r\nТурция, Франция, Русия и Германия са потвърдили подкрепата си за суверенитета на арабската държава.   Ивелина Ватова", "date": "2018.10.27", "title": "РИА Новости: Русия, Турция, Франция и Германия призоваха ООН да увеличи помощта си за Сирия"}
{"url": "http://www.focus-news.net/news/2018/10/27/2583442/angela-merkel-uchastnitsite-v-sreshtata-na-varha-tryabva-da-zapazyat-primirieto-v-idlib.html", "text": "Лидерите на Турция, Германия, Русия и Франция трябва да запазят спирането на огъня в Идлиб в дългосрочен план, е обявил на пресконференцията след края на срещата в Истанбул германският канцлер, информира руската агенция  РИА Новости . \r\n\"Ние сме задължени да направим всичко възможно, за да не се стига до нови хуманитарни катастрофи. Добрата новина е, че след 17 септември Турция и Русия успешно съгласуват усилията си за прекъсване на огъня в Идлиб. Днес всички заедно поехме отговорността то да прерасне в постоянно и дългосрочно примирие“, е казала Ангела Меркел. \r\nНа общата пресконференция в събота френският президент е призовал Русия, като главен съюзник на сирийския режим, да упражни „съвсем ясен натиск“ върху Дамаск, съобщава и френската  AFP .   Ивелина Ватова", "date": "2018.10.27", "title": "Ангела Меркел: Участниците в срещата на върха трябва да запазят примирието в Идлиб"}
