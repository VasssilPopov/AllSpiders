{"url": "http://www.focus-news.net/news/2019/06/03/2665893/sport-karen-hachanov-stana-posledniya-chetvartfinalist-na-rolan-garos.html", "text": "Руският тенисист Карен Хачанов стана последния четвъртфиналист на Ролан Гарос.  \r\nВ среща от четвъртия кръг на турнира Хачанов победи аржентинеца Хуан Мартин Дел Потро с 3:1 сета (7:5; 6:3; 3:6; 6:3).  \r\nНа четвъртфиналите Хачанов ще играе срещу австриеца Доминик Тийм.  \r\nВ четвъртия кръг Тийм победи представителя на домакините Гаел Монфилс с 3:0 сета (6:4; 6:4; 6:2).", "date": "2019.06.03", "title": "Спорт: Карен Хачанов стана последния четвъртфиналист на Ролан Гарос"}
{"url": "http://www.focus-news.net/news/2019/06/03/2665881/georgi-dzhoglev-komisiya-po-bezopasnost-na-dvizhenieto-kyustendil-grazhdanite-mogat-da-postavyat-svoite-vaprosi-za-patnata-bezopasnost-na-organiziranata-sreshta-diskusiya.html", "text": "Гражданите могат да поставят своите въпроси за пътната безопасност на организираната среща-дискусия. Това каза пред  Радио „Фокус” – Кюстендил  Георги Джоглев, председател на общинската Комисия по безопасност на движението в Кюстендил. Дискусията е организирана по инициатива обществения посредник за общината Васил Иванов и ще се проведе от 17.30 часа на 6 юни в залата на Възрожденското училище. На срещата ще присъстват представители на Института по безопасност на движението. Вече е направен оглед на паркинга пред общинската поликлиника, ще бъдат огледани на място и други сигнали. „Това са хора с необходимото образование и виждане относно безопасността на движението”, посочи Георги Джоглев. По думите му е необходимо в общинския бюджет трябва да има конкретно перо, от което да се финансират дейностите по организацията и безопасността на движението. Възможно е да се изготви и проект на цялостна организация на движението. \r\nВенцеслав ИЛЧЕВ", "date": "2019.06.03", "title": "Георги Джоглев, Комисия по безопасност на движението – Кюстендил: Гражданите могат да поставят своите въпроси за пътната безопасност на организираната среща-дискусия"}
{"url": "http://www.focus-news.net/news/2019/06/03/2665886/radka-kalcheva-regionalna-biblioteka-pencho-slaveykov-varna-okolo-30-40-ot-chitatelite-koito-sa-zadarzhali-knigi-gi-vrashtat-po-vreme-na-dnite-bez-globi-v-bibliotekata.html", "text": "Около 30-40% от читателите, които са задържали книги, ги връщат по време на дните без глоби в библиотеката. Това съобщи в интервю за  Радио „Фокус“ – Варна  директорът на Регионална библиотека „Пенчо Славейков“ във Варна Радка Калчева по повод приключилата на 1 юни кампания „Дни без глоби“. Кампанията се провежда два пъти в годината – по време на Великденските празници и около Коледа. През определения период читателите на библиотеката могат да върнат задържани или забравени книги след установения срок, без да бъдат санкционирани.  \r\n„Обикновено тази кампания се радва на добър интерес в нашите читатели, които са забравили или закъснели с това да върнат книгите. Традиционно може би напомнянето активира повече от 30-40% от хората, които са задържали литература, да я върнат в този период“, обясни Радка Калчева. Към момента все още няма конкретна информация за броя на върнатите книги по време на първата кампания за годината, тъй като тя приключи само преди дни. Радка Калчева напомни, че библиотеката предоставя и възможността за самостоятелно връщане на книги, което не изисква комуникация с библиотекар.  \r\n„Така, че там няма библиотекар, няма кой да се скара, да направи забележка. Винаги могат да дойдат да върнат книгите, които са задържани повече от установения, регламентирания срок, защото броя на книги все пак е ограничен и е добре те да бъдат предоставени за ползване и от други читатели“, заяви Радка Калчева. Тя допълни, че библиотеката вече планира богат лятна програма, която ще бъде оповестена съвсем скоро. \r\nБояна АТАНАСОВА", "date": "2019.06.03", "title": "Радка Калчева, Регионална библиотека „Пенчо Славейков“ – Варна: Около 30-40% от читателите, които са задържали книги, ги връщат по време на дните без глоби в библиотеката"}
{"url": "http://www.focus-news.net/news/2019/06/03/2665885/shumen-obshtinata-organizira-kampaniya-za-bezvazmezdno-sabirane-na-otpadatsi-ot-elektrichesko-i-elektronno-oborudvane-na-8-yuni.html", "text": "Община Шумен организира кампания за безвъзмездно събиране на отпадъци от електрическо и електронно оборудване на 8 юни. Това съобщиха от  Община Шумен . Гражданите могат да предават старите си електрически печки, перални, хладилници, телевизори, компютри, монитори и др. в три мобилни пункта: \r\n- в двора на бившето Пето основно училище от 09.00 до 11.00 часа; \r\n- на паркинга над парка до сградата общината от 11.30 до 13.00 часа; \r\n- на ул. „Дедеагач“ № 28 в кв. „Тракия“ от 13.30 до 16.00 часа (площадката на обръщача пред заведението „Бай Данчо“). \r\nОбщината има сключен договор за изграждане на система за събиране на отпадъци от излязло от употреба електрическо и електронно оборудване с дружеството Грийнтех България АД. Подизпълнител на организацията за Шумен е Метарекс ООД. \r\nНа площадките ще се приемат също батерии и акумулатори.", "date": "2019.06.03", "title": "Шумен: Общината организира кампания за безвъзмездно събиране на отпадъци от електрическо и електронно оборудване на 8 юни"}
{"url": "http://www.focus-news.net/news/2019/06/03/2665882/sport-simona-halep-se-klasira-za-chetvartfinalite-na-rolan-garos.html", "text": "Шампионката от миналата година Симона Халеп се класира за четвъртфиналите на Ролан Гарос.  \r\nХалеп победи убедително полската тенисистка Ига Святек с 2:0 сета (6:1; 6:0).  \r\nЗа 18-годишната Святек това беше дебют на осминафинална фаза на турнир от Големия шлем, но тя не успя да окаже съпротива на шампионката.  \r\nНа четвъртфиналите Халеп ще играе срещу представляващата САЩ Аманда Анисимова.  \r\nНа осминафиналите Анисимова победи представляващата Испания Альона Болосова с 2:0 сета (6:3; 6:0).", "date": "2019.06.03", "title": "Спорт: Симона Халеп се класира за четвъртфиналите на Ролан Гарос"}
{"url": "http://www.focus-news.net/news/2019/06/03/2665884/kmetat-na-dalgopol-georgi-georgiev-darzhavata-ni-otpusna-500-000-lv-za-betonirane-na-tsentralnoto-dere-kadeto-imahme-problemi-s-navodneniya-prez-2018-g.html", "text": "Държавата ни отпусна 500 000 лв. за бетониране на централното дере, където имахме проблеми с наводнения през 2018 г. Това съобщи за  Радио „Фокус“ – Варна  кметът на Дългопол Георги Георгиев. „Миналата година имахме проблеми с наводнения отново. На всяка година – две, знаете, климатичните промени водят до промяна и в количеството на валежите и така смея да кажа, че сме направили всичко възможно да ги предотвратим“, заяви кметът. По думите му около 5 млн. лв. ще бъдат вложени в рехабилитация и ремонт на инфраструктурата на Общината през 2019 г., като 3 от ремонтите ще бъдат в град Дългопол. „Имаме европейска програма по фонд „Земеделие“ – асфалтиране на 3,5 км улици. Национално финансиране имаме на стойност 1 млн. лв. за подмяна на водопроводите под тях“, посочи Георги Георгиев. Той допълни, че Общината работи и по редица национални и европейски социални проекти и програми, които целят да увеличат заетостта на територията на Общината. \r\nБояна АТАНАСОВА", "date": "2019.06.03", "title": "Кметът на Дългопол Георги Георгиев: Държавата ни отпусна 500 000 лв. за бетониране на централното дере, където имахме проблеми с наводнения през 2018 г."}
{"url": "http://www.focus-news.net/news/2019/06/03/2665887/afp-donald-tramp-zayavi-che-rusiya-e-saobshtila-che-e-izteglila-po-golyamata-chast-ot-svoya-personal-vav-venetsuela.html", "text": "Президентът на САЩ Доналд Тръмп заяви, че Русия е съобщила, че е изтеглила по-голямата част от своя персонал във Венецуела, предаде  AFP . Изявлението на Тръмп идва два месеца, след като той призова Москва „да се изтегли“ от разкъсваната от криза латиноамериканска държава.  \r\n„Русия ни информира, че е изтеглила по-голямата част от своя персонал във Венецуела“, заяви Тръмп от Лондон, където се намира на официално посещение.  \r\nНапрежението между САЩ и Русия се увеличи, във връзка с продължаващата месеци криза във Венецуела, където Вашингтон насочи усилията си в кампания за сваляне от власт на подкрепяния от Москва президент Николас Мадуро.  \r\nТръмп призова Русия „да се изтегли“ от Венецуела през март, след като Москва изпрати около 100 военнослужещи, за да подкрепи режима в Каракас, допълва агенцията.   Светлин Божков", "date": "2019.06.03", "title": "AFP: Доналд Тръмп заяви, че Русия е съобщила, че е изтеглила по-голямата част от своя персонал във Венецуела"}
{"url": "http://www.focus-news.net/news/2019/06/03/2665889/tass-mayk-pompeo-zayavi-che-sasht-sa-gotovi-za-pregovori-na-visoko-ravnishte-s-iran.html", "text": "Държавният секретар на САЩ Майк Помпео заяви, че Вашингтон е готов да води преговори на високо равнище с Иран, предаде  ТАСС .  \r\n„Аз мисля, че Иран е наясно как да влезе в контакт с нас, ако властите в Техеран бъдат готови. Когато те бъдат готови, ние също ще сме готови да водим преговори с тях“, заяви Помпео в интервю пред швейцарската телевизия PTC, разпространено от пресслужбата на държавния департамент на САЩ.  \r\nПомпео беше попитан означава ли това, че президентът на САЩ Доналд Тръмп е готов за лична среща с президента на Иран Хасан Рохани, или с духовния лидер на страната аятолах Али Хаменей.  \r\nВ отговор Помпео потвърди, че има предвид такива контакти, както между Тръмп и лидера на Северна Корея Ким Чен Ун.  \r\n„Разбира се. Мисля, че това е възможно“, заяви Помпео. \r\nДържавният секретар на САЩ отново заяви, че САЩ не се стремят към война с Иран.   Светлин Божков", "date": "2019.06.03", "title": "ТАСС: Майк Помпео заяви, че САЩ са готови за преговори на високо равнище с Иран"}
{"url": "http://www.focus-news.net/news/2019/06/03/2665890/sport-ukrayna-pobedi-panama-s-41-na-svetovnoto-parvenstvo-za-mladezhi-do-20-godini.html", "text": "Украйна победи Панама с 4:1, в мач от осминафиналите на Световното първенство за младежи до 20 години, което се провежда в Полша.  \r\nГоловете за Украйна отбелязаха Данило Сикан на два пъти, Денис Попов и Серхий Булетса. За Панама голът отбеляза Ернесто Уолкър.  \r\nНа четвъртфиналите Украйна ще играе срещу Колумбия.", "date": "2019.06.03", "title": "Спорт: Украйна победи Панама с 4:1 на Световното първенство за младежи до 20 години"}
{"url": "http://www.focus-news.net/news/2019/06/03/2665880/shumen-selata-tranitsa-i-enevo-sa-bili-zasegnati-ot-buryata-i-prolivniya-dazhd-na-31-may.html", "text": "Селата Тръница и Енево са засегнати от бурята и проливния дъжд на 31 май. Това каза пред  Радио „Фокус“ - Шумен  Ивайло Камаджиев, кмет на Община Нови пазар. „Реагирано е своевременно и в събота сутринта комисия е извършила оглед“, каза Ивайло Камаджиев. В Нови пазар е имало счупени клони и паднали дървета, избила вода от градската канализация и отводняване на помещения. Вследствие на силния вятър в нощта на 31 май има частично отнесени покриви и изкоренени дървета в село Тръница. „Засегнати са покриви на три-четири къщи, изкоренени са тополи с диаметър 30-40 см“, заяви Ивайло Камаджиев. Той посочи, че в село Енево е имало наводнени къщи от водата, която е придошла от нивите между селището и Нови пазар.  \r\nПо данни на Хидрометеорологичната обсерватория в Шумен, количеството на падналия на 31 май дъжд в района на Нови пазар е било близо 62 л/кв. м. \r\nИвелина ИВАНОВА", "date": "2019.06.03", "title": "Шумен: Селата Тръница и Енево са били засегнати от бурята и проливния дъжд на 31 май"}
{"url": "http://www.focus-news.net/news/2019/06/03/2665891/jerusalem-post-donald-tramp-zanizhi-ochakvaniyata-si-za-blizkoiztochniya-miren-plan.html", "text": "Президентът на САЩ Доналд Тръмп занижи очакванията на администрацията си, относно дългоочаквания Близкоизточен мирен план от „Сделката на века“ на „Нека изчакаме и да видим“, пише изданието  „Jerusalem Post“ .  \r\nТръмп беше помолен да коментира песимистичните забележки, направени от държавния секретар Майк Помпео, относно перспективите пред Близкоизточния мирен план, направени по време на конференция с ръководителите на най-големите еврейски организации в САЩ.  \r\n„Добре, нека видим какво ще стане. Имам предвид, че ние правим най-доброто, което можем, за да помогнем на Близкия Изток да има мирен план. Той може и да е прав. Имам предвид, че повечето хора биха казали това. Аз мисля, че ние имаме добри шансове, но ще видим какво ще стане“, заяви Тръмп.  \r\nКоментарите на Помпео бяха направени по време на закрита среща, част от която беше представена от вестник „Washington Post“. Коментарите на държавния секретар бяха направени един ден, преди парламента на Израел да се саморазпусне, заради насрочените за 17 септември предсрочни избори.  \r\nТръмп заяви, че повечето хора не вярват, че мирния план ще проработи.  \r\n„Аз мисля, че може би ще успее, но както често казвам, ще видим какво ще стане“, заяви Тръмп.   Светлин Божков", "date": "2019.06.03", "title": "„Jerusalem Post“: Доналд Тръмп занижи очакванията си за Близкоизточния мирен план"}
{"url": "http://www.focus-news.net/news/2019/06/03/2665862/rumen-hristov-sds-do-kraya-na-mesetsa-na-natsionalen-savet-na-sds-obshtinskite-strukturi-na-partiyata-tryabva-da-dadat-svoeto-vizhdane-za-koalitsiya-na-mestniya-vot.html", "text": "До края на месеца на Национален съвет на СДС общинските структури на партията трябва да дадат своето виждане за коалиция на местния вот. Това каза за обзорното предаване „Това е България“ на Радио „Фокус“ председателят на СДС Румен Христов. По думите му след Националния съвет партия ще почне активна подготовка за местните избори, като уточни, че не става въпрос за заявка за съвместно участие с ГЕРБ, а опция, обсъждана с управляващата партия. „Допускаме, че на много места ще има договорки, ще има съвместно явяване с ГЕРБ, защото съюзът за евроизборите показа, че е успешен и на много места има добро сработване между ГЕРБ И СДС. Предстои да започнат разговори в тази посока. Вероятно на много места ще имаме участие с „Демократична България“, някъде с ВМРО – шарена ще бъде картината. Това, което няма да видите, е коалиция на СДС с БСП или ДПС“, обясни Румен Христов. Председателят на Съюза на демократичните сили допълни, че от партията са работили много добре с ГЕРБ, като подчерта, че отдавна не е имало толкова коректно отношение от страна на партньор. Постигна се не лош резултат, макар че можеше да се очаква и по-добър, обобщи Румен Христов.  \r\nЦоня СЪБЧЕВА", "date": "2019.06.03", "title": "Румен Христов, СДС: До края на месеца на Национален съвет на СДС общинските структури на партията трябва да дадат своето виждане за коалиция на местния вот"}
{"url": "http://www.focus-news.net/news/2019/06/03/2665892/tass-partiyata-na-vladimir-zelenski-nyama-da-se-koalira-s-bloka-na-petro-poroshenko-i-opozitsionnata-platforma.html", "text": "Партията „Слуга на народа“, която издигна Владимир Зеленски за кандидат за президент, има идеологически различия с „Блока на Петро Порошенко“ и „Опозиционната платформа“, заяви представителят на президента Зеленски във Върховната рада на Украйна Руслан Стефанчук, предаде  ТАСС .  \r\n„Аз мога да говоря за това, изхождайки от това, което заяви президентът на Украйна Владимир Зеленски, че идеологически ние сме различни от „Блока на Петро Порошенко“ и „Опозиционната платформа““, заяви Стефанчук, в отговор на въпрос за това, с какви политически сили президентската партия няма намерение да влиза в коалиция във Върховната рада, след парламентарните избори на 21 ли.  \r\nТази ситуация Стефанчук определи, като „нормална“, като поясни, че „само в опозиция се ражда истината и в конкуренцията на идеи се намира решението на всички въпроси“.   Светлин Божков", "date": "2019.06.03", "title": "ТАСС: Партията на Владимир Зеленски няма да се коалира с  „Блока на Петро Порошенко“ и „Опозиционната платформа“"}
{"url": "http://www.focus-news.net/news/2019/06/03/2665863/yens-stoltenberg-kam-skopie-tryabva-postoyanno-da-uvelichavate-byudzheta-za-otbrana.html", "text": "Генералният секретар на НАТО Йенс Столтенберг заяви в понеделник в Скопие, че с влизането в Алианса, Македония трябва постоянно да увеличава бюджета си за отбрана и той да достигне до два процента от брутния вътрешен продукт (БВП), предава скопското електронно издание  PressingTV . \r\n„Искаме да поздравим Северна Македония за вече настъпилото увеличение и за обявяването на ново увеличение. Това означава сигурност, а НАТО е най-успешният съюз в историята. Ние защитаваме нашите съюзници от всякакви заплахи. Това е най-доброто за всички нас, въз основа на принципа всички за един, един за всички“, заяви Столтенберг. \r\nПревод и редакция:", "date": "2019.06.03", "title": "Йенс Столтенберг към Скопие: Трябва постоянно да увеличавате бюджета за отбрана"}
{"url": "http://www.focus-news.net/news/2019/06/03/2665883/api-vazstanoveno-e-dvizhenieto-po-pat-i-1-mezdra-vratsa-v-rayona-na-selo-moravitsa.html", "text": "Възстановено е движението по път I-1 Мездра – Враца в района на село Моравица, община Мездра. Това съобщиха от пресцентъра на  Моравица .", "date": "2019.06.03", "title": "АПИ: Възстановено е движението по път I-1 Мездра – Враца в района на село Моравица"}
{"url": "http://www.focus-news.net/news/2019/06/03/2665531/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Заплахата на президента Тръмп да наложи нарастващи мита за целия внос от Мексико може да повиши цената на доматите, ягодите и много други храни в американските хранителни магазини и ресторанти, пише американския вестник  The Wall Street Journal .  \r\nТърговския спор с Китай не засегна сериозно хранителните стоки, тъй като САЩ внасят малко плодове и зеленчуци от Китай. Но Мексико е основен източник на вносна продукция, като осигурява 99% от малините и ягодите, внесени в САЩ през 2018 г. и повече от 80% от доматите и авокадото, според данни на правителството на САЩ. \r\nВ четвъртък президентът Тръмп обяви, че неговата администрация ще наложи тарифа за целия мексикански внос от 5%, започвайки от 10 юни и достигайки 25% до 1 октомври, освен ако Мексико не ограничи потока от мигранти по южната граница на САЩ. \r\nПродавачите на хранителни стоки в САЩ разчитат особено силно на мексиканския внос на продукция през зимата, когато разстителновъдните райони на север стават по-скъпи или неизползваеми. С изключение на бананите, Мексико се превърна в най-големия износител на продукти за САЩ през последните десетилетия, според Министерството на земеделието, тъй като производството на култури от САЩ като чушки и краставици е намаляло. \r\nСАЩ внасят за повече от 12 милиарда долара пресни плодове и зеленчуци годишно и 54% от общия си селскостопански внос от Мексико, според официалната статистика. \r\nМитата върху китайските стоки са засегнали сериозно нехранителните стоки, включително мебели, облекло и други стоки за домакинството, което води до свиване на печалбите между търговците на дребно на тези стоки и техните доставчици. \r\nМагазините за хранителни стоки може да са в състояние да управляват ефекта от митата от 5% чрез намаляване на разходите или чрез прехвърляне на увеличението към купувачите, според Джеф Лайънс, старши вицепрезидент на веригата „Костко“. \"Но всички се опасяват, че те може да стигнат до 25%!\" \r\n*** \r\nВ Харков, близо до Двореца на спорта, където се провежда партийният конгрес на Генадий Кернес и Генадий Труханов \"Доверие в делата\", се проведе протест, по време на който беше съборен бюст-паметника на маршал Жуков, пише украинското електронно издание  “Украинская Правда“ \r\nСпоред организаторите на протеста конгресът е \"опит за реванш на бившите членове на Партията на регионите\". \r\n„Мястото за неговото стопанство не е избрано случайно, защото на 22 февруари 2014 г. в Двореца на спорта в Харков се проведе „антимайданският“ конгрес на депутатите на всички нива в югоизточните региони и Крим с участието на Кернес, тогавашният председател на Харковската регионална държавна администрация Михаил Добкин, партийните депутати. региони на Олег Царев, Вадим Колесниченко, ръководител на \"Отпор\" Евгений Жилин и други,\"- казаха организаторите на протеста. \r\nВ протеста участват представители на Националния корпус, които образуват коридор, така че хората, които отиват в двореца, не могат да избегнат „коридора на срама“.  \r\nПокрай централния вход на Двореца на спорта \"Национален корпус\" разгъна банер \"Спри реванша\". \r\nНа прозорците на Двореца на спорта участниците в протеста сложиха портрети на загиналите на Майдана  \r\nПолицията не се е намесила при акцията за събаряне на паметника. \r\n*** \r\nАмериканският еврейски комитет оповести първото конкурентно социологическо проучване на настроенията на евреите във Франция, Израел и САЩ, които са трите най-големи еврейски общности в света, пише изданието  „Jerusalem post“ .  \r\nРезултатите от проучването показват, че 72% от евреите в САЩ смятат, че преуспяването на Държавата Израел е много важно за дългосрочното бъдеще на евреите. Във Франция 53% от евреите отговарят аналогично на този въпрос, а в Израел 91% от запитаните. \r\nВ допълнение към тези резултати, проучването показва нарастващо притеснение сред еврейските общности в САЩ и Франция, относно тяхната лична сигурност.  \r\nОколо 65% от евреите в САЩ заявяват, че се чувстват по-малко сигурни, в сравнение с миналата година. Също така около половината от евреите във Франция заявяват, че ситуацията в страната, по отношение на тяхната лична сигурност, се е влошила в сравнение с преди една година.  \r\nМнозинството от евреите във Франция (58%) са имали личен опит с прояви на антисемитизъм, като повече от половината (56%) заявяват, че не смятат, че френските власти се борят ефективно с нарастващия брой престъпления от омраза.  \r\nМнозинството (55%) от евреите във Франция са обмисляли да напуснат страната през миналата година, по различни причини. Около една пета (21%) заявяват, че са обмисляли да емигрират по икономически причини, 17% от опасения за бъдещето на еврейската общност и 12% поради опасения за бъдещето на Франция. \r\n*** \r\nИздирването на безследно изчезналите 21 пътници от туристическия кораб, който потъна в Унгария, продължи в неделя, като издирвателните дейности останаха възпрепятствани от високото ниво на водата, силните течения и лошата подводна видимост в река Дунав, пише изданието  „Korea Herald“ .  \r\nСлед завръщането си от Унгария в неделя южнокорейският външен министър Канг Киунг-ва заяви, че подводните издирвателни операции ще могат да бъдат подновени в понеделник, тъй като се очаква нивото на водата в река Дунав да спадне и теченията да се забавят.  \r\n„Ще видим състоянието на реката и ще влязат водолази, за да проверим дали операцията по издирването е възможна, или не. В случай, че е невъзможно да продължи издирването в понеделник, планираме да продължим операцията на следващия ден“, заяви южнокорейският външен министър, при пристигането си на летища Инчеон.  \r\nВ сряда вечерта туристическа лодка, на борда на която се намираха 33 южнокорейци и двама унгарски членове на екипажа, се сблъска с круизен кораб, което доведе до преобръщане и потъване на лодката. В резултат на инцидента седем южнокорейски граждани починаха, а още 21 души са безследно изчезнали. Седем южнокорейци бяха спасени.", "date": "2019.06.03", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/06/03/2665888/afp-poveche-ot-30-dushi-sa-ubiti-sled-kato-armiyata-v-sudan-razprasna-sedyashtata-stachka-v-hartum.html", "text": "Повече от 30 души са били убити, а стотици са ранени, след като армията в Судан разпръсна насилствено седящата стачка на протестиращи граждани в столицата Хартум, предаде  AFP .  \r\nМедицинските власти в страната съобщиха, че броят на загиналите в резултат на „клането извършено от Преходния военен съвет се е повишил да повече от 30 души, а стотици са ранени“.  \r\nПо-рано беше съобщено за 13 убити и 116 ранени протестиращи, допълва агенцията.   Светлин Божков", "date": "2019.06.03", "title": "AFP: Повече от 30 души са убити, след като армията в Судан разпръсна седящата стачка в Хартум"}
{"url": "http://www.focus-news.net/news/2019/06/03/2665532/predstoyashti-sabitiya-v-stranata-za-3-yuni-agentsiya-fokus.html", "text": "*** \r\nОт 11.00 часа министърът на околната среда и водите Нено Димов ще открие годишното събитие на Националният доверителен екофонд към МОСВ, на което НДЕФ ще представи отчет за дейностите за предходната година. Събитието ще се проведе в зала „Европа“ в сградата на МОСВ на бул. „Мария Луиза“ 22. На събитието ще бъдат връчени и традиционните годишни награди за природозащита на името на Мими Праматарова. \r\n*** \r\nОт 11.00 часа председателят на СДС Румен Христов, избраният за евродепутат Александър Йорданов, главният секретар на СДС Илия Лазаров и членът на НС на СДС Владимир Кисьов ще дадат пресконференция във връзка с приключилите евроизбори в централата на партията на ул. „Раковски“ 134. \r\n*** \r\nОт 10.00 часа в аулата на ВМА ще се проведе Национална кръгла маса на тема „Усъвършенстване на грижите за здравето и развитието на децата в детските ясли“. Организатори на форума са Българската асоциация на професионалистите по здравни грижи (БАПЗГ), Националният център по обществено здраве и анализи (НЦОЗА) и директори на детски ясли от град София. \r\n*** \r\nОт 11.00 часа в конгресен център „Европа“ в сградата на КНСБ ще се проведе дискусия на тема „За устойчиво развитие на ВиК сектора и достойни работни заплати на работниците и служителите”. Участие в нея ще вземат президентът на КНСБ Пламен Димитров, зам.-министърът на регионалното развитие Николай Нанков, председателят на КЕВР Иван Иванов, председателят на браншовия синдикат „Водоснабдител“ Треперушка Младенова, представители на Съюза на ВиК операторите в България и на Българската асоциация на водите. \r\n*** \r\nОт 11.00 часа в зала „А” на Българската търговско-промишлена палата ще се проведе пресконференция във връзка със старта на Осмото издание на Балканския международен винен конкурс и фестивал. В нея ще вземата участие председателят на УС на БТПП Цветан Симеонов, с Галина Нифору, директор на Балканския международен винен конкурс и фестивал, Красимир Коев, изпълнителен директор на Изпълнителната агенция по лозята и виното, и Николай Колев, директор на Sofia Restaurant Week. \r\n*** \r\nОт 11.00 часа в Института по катализ на БАН ще се проведе Ден на отворените врати, в който Института ще представят последните си разработки и реализирани до този момент катализатори, както и лаборатории и научна инфраструктура. Инициативата е част от тържественото отбелязване на 150-годишнината от основаването на Българската академия на науките. \r\n*** \r\nОт 11.00 часа в Националния пресклуб на БТА ще се проведе пресконференция на одобрени заявители по схемите „Училищен плод“ и „Училищно мляко“ за проблемите при прилагане на схемите и конкретните си искания. \r\n*** \r\nОр 13.00 до 15.00 часа в АГ болница „Майчин дом“ ще се проведат безплатни прегледи на жени със симптоми на неволно изпускане на урина. \r\n*** \r\nОт 13.30 часа в сградата на КЕВР ще се проведе обществено обсъждане на проект на Наредба за изменение и допълнение на Наредба № 1 от 14.03.2017 г. за регулиране на цените на електрическата енергия \r\n*** \r\nОт 14.00 часа в Зала 13 на Факултета по журналистика и масова комуникация на Софийския университет „Св. Климент Охридски“ млади журналисти от ФЖМК ще представят успешни научни проекти, финансирани от Фонд „Научни изследвания“. \r\n*** \r\nОт 16.00 часа в залата на Българския културен център на ул. „Веслец” №13 ще се проведе събитие за връчване на наградите в Националния конкурс „Ще ти разкажа приказка”. \r\n*** \r\nОт 17.00 часа в централно фоайе на Ректората на Софийски университет „Св. Климент Охридски“ ще се състои церемонията по награждаване на победителите от международния конкурс по програмиране CodeIT 2018/2019, който се провежда под патронажа на Президента на Република България Румен Радев. \r\n*** \r\nОт 19.00 часа в Литературен клуб „Перото“ студенти от II курс „Книгоиздаване“ във Факултета по журналистика и масова комуникация към СУ „Св. Климент Охридски“ ще представят своята книга „Отвъд преградите“. \r\n*** \r\nОт 19.00 часа в Кино Култура ще се проведе събитието „Героите говорят“, организирано от  платформата за доброволчество TimeHeroes.org. \r\n*** \r\nОт 12.00 часа в зала 5 в сградата на общинската администрация ще се проведе пресконференция във връзка с второто издание на „Jumaya Stage Festival“. \r\n*** \r\nОт 18.00 часа в зала „Петя Дубарова“ в Културен център „Морско казино“ ще се проведе творческа вечер, посветена на писателя и почетен гражданин на Бургас Любен Петков. \r\n*** \r\nОт 11.00 часа в Регионалния пресклуб на БТА ще се състои пресконференция на Община Горна Оряховица за програмата и проявите в рамките на празника на Горнооряховския суджук. \r\n*** \r\nОт 12.00 часа в читалище „Надежда 1869“ ще се състои церемонията по награждаване на победителите в литературния конкурс „Детство мое вълшебно“. \r\n*** \r\nОт 13.30 часа кметът на Община Видин Огнян Ценков ще открие информационна кампания на МТСП „Промяната е в нашите ръце“ за повишаване на информираността на гражданите, във връзка с новата Стратегия за активен живот на възрастните хора. На събитието ще присъства и заместник-министърът на труда и социалната политика Султанка Петрова. \r\n*** \r\nВ Регионална библиотека „Дора Габе“ ще бъде представена изложба на библиотечни документи „Видни добруджанци с принос в културата и изкуството на Добруджа” – Тодор Добруджански, Анастас Петров, Атанас Попов. \r\n*** \r\nОт 12.30 часа в Регионалния пресклуб на БТА ще се проведе пресконференция на заместник председателя на Движение „България на гражданите“ Найден Зеленогорски. \r\n*** \r\nОт 19.00 часа в читалище ,,Съгласие\" ще се състои концерта- спектакъл ,,Чудото“ с участието на възпитаниците на балетната школа и вокална група ,,Арлекино“.  \r\n*** \r\nОт 09.00 часа в зала 1 на Окръжния съд ще се проведе заседание по делото срещу бившия кмет на Куклен Костадин П. за взимане на подкуп във връзка с обществена поръчка.  \r\n*** \r\nОт 09.00 часа в зала 1 на Апелативния съд ще се проведе заседание по делото, образувано по протест на Окръжна прокуратура - Пазарджик срещу оправдателна присъда на М.В. / на 62 г./, който е подсъдим по дело за държане и разпространение на наркотици. Пазарджишкият окръжен съд го е оправдал по обвинение за разпространение на наркотици. \r\n*** \r\nОт 09.30 часа в зала 2 на Окръжния съд ще се проведе заседание по делото срещу Халина М.-П., обвинена, че като управител на „Тракия-РМ“ ЕООД със седалище в гр. Пловдив, е избегнала установяването и плащането на данъчни задължения по ЗДДС в особено големи размери.  \r\n*** \r\nОт 10.30 часа на ул. „Поручик Въльо Стефов“, до блок 1114, в район „Южен“ ще бъде открита нова детска площадка. \r\n*** \r\nОт 13.30 часа в зала 12 на Районния съд ще се проведе заседание по делото срещу адвокатът Владимир Елдъров, обвинен в уреждане на застрахователни обезщетения за неимуществени вреди на пострадали от ПТП по съдебен и административен ред. \r\n*** \r\nОт 13.30 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково, с която подсъдимия Н. Н. е признат за виновен в това, че с товарен автомобил е осъществил контрабанда на 103 килограма хероин през ГКПП „Капитан Андреево“. \r\n*** \r\nОт 14.00 часа в клуба на ВМРО ще се състои брифинг с участието на новоизбрания член на ЕП Андрей Слабаков. \r\n*** \r\nОт 17.00 часа в храм „Рождество Богородично“ ще бъде отслужена Вечерня, а след това ще се проведе награждаване на отличените ученици, взели участие в конкурса „Моята църква“. \r\n*** \r\nОт 09.30 часа общинските съветници от ПП ГЕРБ Десислава Илиева и Здравко Костадинов ще проведат срещи с жители в офиса на партията на ул. „Цар \r\nОсвободител“ № 17. \r\n*** \r\nОт 11.00 часа областният управител на Смолян Недялко Славов, заместник-кметът на Смолян Марин Захариев и президентът на Атлантически клуб в България д-р Соломон Паси ще открият Шестото международно лятно училище на НАТО. \r\n*** \r\nОт 10.00 часа в детския отдел на библиотека „Родина“ ще се проведе творческо ателие на тема „Какво не знаем за…“: „Слънчевата система“. \r\n*** \r\nОт 11.00 часа в парк „Пети октомври” ще се проведе събитието „Джаз за деца”, част от съпътстващата програма на „Джаз форум Стара Загора“.  \r\n*** \r\nОт 11.30 часа в сградата на Старозагорска света митрополия ще се състои тържествено заседание на Епархийския съвет.", "date": "2019.06.03", "title": "Предстоящи събития в страната за 3 юни (Агенция „Фокус“)"}
{"url": "http://www.focus-news.net/news/2019/06/03/2665533/tass-donald-tramp-zayavi-che-amerikanskite-kompanii-shte-napusnat-meksiko-ako-ne-bade-slozhen-kray-na-emigratsiyata-kam-sasht.html", "text": "Американският президент Доналд Тръмп заяви, че американските компании ще напуснат Мексико и ще се върнат в САЩ, ако мексиканските власти не сложат край на нелегалната емиграция към северния си съсед, предаде  ТАСС .  \r\n„Мексико изпраща голяма делегация, за да преговаря за миграционната криза на границата. Проблема е в това, че те „разговарят“ от 25 години. Ние искаме действия, а не разговори“, написа Тръмп в Twitter. \r\nСпоред американският президент, на Мексико „ако има желание“, е необходим само един ден, за да урегулира миграционната криза на границата между страната и САЩ.  \r\n„В противен случай нашите компании и работни места ще се върнат в САЩ“, допълни Тръмп.", "date": "2019.06.03", "title": "ТАСС: Доналд Тръмп заяви, че американските компании ще напуснат Мексико, ако не бъде сложен край на емиграцията към САЩ"}
{"url": "http://www.focus-news.net/news/2019/06/03/2665534/tass-otdelni-chasti-za-boeing-737-mah-mozhe-da-sa-bili-proizvedeni-nepravilno.html", "text": "Отделни части от пътнически лайнери 737 МАХ и 737 NG на американския авиоконцерн Boeing, може да са били произведени неправилно, което ще наложи тяхната замяна в самолети от този клас, предаде  ТАСС , позовавайки се на изявление на Федералното авиационно управление на САЩ.  \r\nСлед провеждане на съвместно разследване е било установено, че неизправни може да са „до 148 детайла, изготвени от подизпълнители“ на авиоконцерна. Компанията Boeing е успяла да открие серийните номера на самолети 737 МАХ и 737 NG, на които може да са били монтирани тези детайли.  \r\nОт авиорегулатора уточниха, че дефектните детайли „може да бъдат подложени на преждевременно излизане от строя“, в резултат на „неправилен процес на изготвяне“.   Светлин Божков", "date": "2019.06.03", "title": "ТАСС: Отделни части за Boeing 737 МАХ може да са били произведени неправилно"}
{"url": "http://www.focus-news.net/news/2019/06/03/2665536/silni-poroi-i-gradushki-prichiniha-navodneniya-i-problemi-v-haskovo-obzor.html", "text": "Централната градска част на Хасково беше наводнена след паднали големи количества дъжд и градушка на 1 юни. От 21.30 ч. до 22.30 ч. за по-малко от час са се излели над 62 л/кв. м. Градушката не е нанесла поражения.  \r\nСамо за около един час са подадени 260 сигнала на 112. Няма пострадали граждани. В първите минути на бедствието е имало сигнали за бедстващи хора, на които екипи на пожарната са оказали съдействие. Те са били блокирани в мазета и дворове на къщи и не са могли да излязат. Реката в Хасково не е преляла. Според спасителните екипи създалите се бедстващи условия са вследствие на непочистените шахти. Огромното количество вода е нанесло щати най-вече по уличната инфраструктура, има и наводнени магазини, мазета и подземни гаражи.  \r\nНа 2 юни кметът на Хасково Добри Беливанов свика кризисен щаб, за да анализира щетите от проливния дъжд, като в заседанието участваха представители на пожарна, полиция, „Общинска полиция“ и ВиК. Щабът е отчел, че няма прекъснати пътища до села в общината, а всички улица в града са проходими. Установено е пропадане на част от мост над дере по бул. „Никола Радев“ (пътя за кв. „Болярово“). Свлякла се е земна маса в участък от около 6-7 метра от тротоара на пътя, подкопан е с около 20 сантиметра и асфалтът. Това наложи временно ограничаване на движението в този участък на платното заради вероятност от пропадане. Повече от 20 отводнявания са извършили служителите на пожарната. Отстранени са паднали дървета на улиците „Ихтиман“ и „Драгоман“. \r\nБез ток са били селата Нова Надежда и Узунджово, прекъсване на електричеството е имало и в хасковските квартали „Куба“, „Любен Каравелов“ и „Ручока“. Още на 1 юни електрозахранването е възстановено. Наводнени са били денонощен магазин до Бизнесцентъра, магазин за цветя до Бизнесцентър 2, магазин за авточасти на бул. „България“. Свлякла се е ограда на двор на улица „Кавала“ 15. Водата е отнесла части от оградата на близкия бул. „България“, което е наложило затварянето на пътя за кратко. Техника на ОП „Екопрогрес“ е разчистила платното и движението е възстановено малко след полунощ. Има сигнал и за наводнен сватбен салон до сградата на ПГТАТ „Н. Вапцаров“, като в момента на наводнението в салона е имало сватбено тържество. Получени са сигнали за отнесени от водата автомобили. Такава кола на улица „Акация“ се е блъснала в няколко други, паркирани на улицата. Водата е повлякла автомобил до сградата на ОДМВР - Хасково. Живеещи в блок 28 в кв. „Бадема“ са сигнализирали, че колите им, оставени на паркинга на блока, са повдигнати от водата. Разчистването на нанесените от бурята щети се извършва от работници на ОП „Екопрогрес“ и на почистващата фирма „Грийн партнърс“. \r\nЗа Радио „Фокус“ кметът Добри Беливанов съобщи, че обстановката е овладяна и нанесените от бурята щети не са били сериозни. Той обясни, че комисия ще направи оглед на пострадалите къщи. По думите му не са установени сериозни повреди по електропреносната мрежа, аварийни екипи на електроразпределителното дружество отстраняват единични аварии. „Продължаваме да следим ситуацията и да реагираме своевременно. Всички служби работят“, допълни Беливанов.", "date": "2019.06.03", "title": "Силни порои и градушки причиниха наводнения и проблеми в Хасково (ОБЗОР)"}
{"url": "http://www.focus-news.net/news/2019/06/03/2665537/kommersant-kosovo-otkri-dva-novi-fronta.html", "text": "Конфликтът между Косово и Сърбия постепенно преминава в противопоставяне на Прищина с Русия и Европейския съюз, пише руското издание  „Коммерсант“ .  \r\nВ края на миналата седмица руското външно министерство заплаши „със стигащи далеч последствия“, в отговор на решението на косовските власти да обявят за персона нон грата руския гражданин и служител в мисията на ООН Михаил Краснощеков.  \r\nНа границата на изострянето са и отношенията на Прищина с Европейския съюз, след като косовският президент Хашим Тачи заплаши да се обедини с Албания, ако ЕС продължи да изолира Косово.  \r\nКосовското външно министерство, по лично указание на премиера Рамуш Харадинай, обяви в петък руския дипломат от мисията на ООН Михаил Краснощеков за персона нон грата. Дипломатът е обвинен в действия „против конституционния ред в Косово, универсалните ценности, мира и стабилността“.  \r\nМихаил Краснощеков беше арестуван от косовските сили за сигурност в хода на полицейска операция в северната част на Косово. Полицията обвини руснака, че намирайки се на изградена от местни сърби барикада, е възпрепятствал провеждането на операция за борба с организираната престъпност.  \r\nПо-късно косовски медии съобщиха, че в служебния автомобил на дипломата е била открита моторна резачка, с която сърбите са рязали дървета за изграждане на барикади. Рамуш Харадинай пряко определи руския дипломат като „шпионин, замаскиран като служител на ООН“.   Светлин Божков", "date": "2019.06.03", "title": "„Коммерсант“: Косово откри два нови фронта"}
{"url": "http://www.focus-news.net/news/2019/06/03/2665535/afp-siriyska-voennovazdushna-baza-e-podlozhena-na-raketen-obstrel-ot-izrael.html", "text": "Сирийската военновъздушна база Т-4, която е разположена в провинция Хомс, е била подложена на ракетен обстрел от страна на Израел, предаде  AFP . Това е второ подобно нападение за последните 24 часа. Агенция SANA съобщи, че за отразяване на ракетния удар са били задействани сирийските сили за противовъздушна отбрана.  \r\nВ резултат на ракетния удар е бил убит един сирийски военнослужещ, а други двама военни са били ранени. Нанесени са щети на инфраструктурата на летището.   Светлин Божков", "date": "2019.06.03", "title": "AFP: Сирийска военновъздушна база е подложена на ракетен обстрел от Израел"}
{"url": "http://www.focus-news.net/news/2019/06/03/2665538/afp-albanskata-politsiya-izpolzva-salzotvoren-gaz-i-vodni-oradiya-sreshtu-demonstranti-v-tirana.html", "text": "Албанската полиция в столицата Тирана използва сълзотворен газ и водни оръдия срещу демонстранти, протестиращи срещу премиера Еди Рама, предаде  AFP .  \r\nОт албанското вътрешно министерство съобщиха, че в резултат на сблъсъците са пострадали десет полицаи и трима демонстранти.  \r\nВъпреки призивите на организаторите на протеста, демонстрантите хвърляха камъни и запалителни бомби срещу полицаите.  \r\nПредставители на посолството на САЩ в Албания осъдиха насилието от страна на протестиращите, като заявиха, че „призовават организаторите на протестите да спрат актовете на насилие и да преминат към конструктивен диалог“.  \r\nГенералният секретар на НАТО Йенс Столтенберг, който е на посещение в Албания, също осъди проявите на насилие.  \r\nПрез февруари опозиционни политици напуснаха парламента на Албания, в знак на протест, като настояват за оставката на Рама, който управлява страната от 2013 година, допълва агенцията.   Светлин Божков", "date": "2019.06.03", "title": "AFP: Албанската полиция използва сълзотворен газ и водни оръдия срещу демонстранти в Тирана"}
{"url": "http://www.focus-news.net/news/2019/06/03/2665540/predsedatelyat-na-narodnoto-sabranie-tsveta-karayancheva-vze-uchastie-v-zaklyuchitelnite-proyavi-na-116-ya-praznik-na-rozata-v-kazanlak-obzor.html", "text": "В розовите градини край Казанлък бе пресъздаден ритуалът „Розобер”, който заедно с ритуала „Розоварене” е една от туристическите атракции, които традиционно се представят пред българските и чуждестранни туристи – посетители на Празника на розата. Ритуалът бе пресъздаден от групи за автентичен фолклор и читалищни колективи в община Казанлък. Сред официалните гости на събитието бяха председателят на Народното събрание Цвета Караянчева, заместник-министърът на земеделието храните и горите Чавдар Маринов, областният управител на Стара Загора Гергана Микова, народни представители, представители на чуждестранни делегации от побратимените на Казанлък градове. \r\nСлед като в 12.00 часа сирените възвестиха с едноминутно мълчание да бъде почетена паметта на Ботев и загиналите за свободата на България, бе дадено началото на традиционното празнично шествие под надслов „ Началото...”. В шествието взеха участие състави и читалищни формации от община Казанлък и гостуващи формации от страната и чужбина. \r\n„Тази година празниците са уникални, защото представят най-уникалния продукт, който се получава от красивата роза Дамасцена - българското розово масло, което съдържа 283 компонента, които го правят най-качественото розово масло в света“, каза в приветствието си кметът Галина Стоянова пред присъстващите на площад „ Севтополис” казанлъчани и гости на града. „То получава златни медали и награди на изложенията в Лондон, Париж, Милано, в целия свят, защото българското розово масло е най-качествено и най-търсено от всички порфюмерийни индустрии по света”, каза още тя. Кметът подчерта, че 116-те празници на розата са възхвала и поклон пред труда на всички розопроизводители и розопреработватели, които създават течното злато на света и пазят традицията такава, каквато е от векове. Стоянова изрази почитта си към трудолюбието и гостоприемството на казанлъчани и изказа благодарност към домакините за това, че и днес посрещат гости от цял свят. „Казанлъчани, дръжте здраво корена си тук, в Долината, за да я правим по-красива и да я предадем през вековете”, каза още кметът Галина Стоянова. \r\nСред официалните гости на събитието бе и председателят на Народното събрание Цвета Караянчева, която заедно със заместник-министъра на земеделието Чавдар Маринов бяха в Казанлък за заключителните прояви от 116-я Празник на розата. „ Щастлива съм, че съм тук за поредна година в тази благодатна Долина – на тракийските царе, на цариците на розата, на местните традиции и на динамичното бъдеще, на усиления труд, но и на прекрасните фестивали”, заяви Караянчева. Тя изрази благодарност към кмета Галина Стоянова и нейния екип за това, че години наред пазят тази традиция, която ще се предава на поколенията. „За да се върнат тук младите хора и да останат им трябва работа, възможности, образование, култура и любов към родния край“, каза още председателят на Народното събрание. Караянчева подчерта още, че за нея Казанлък е град на красотата, но и на индустрията и че в града има разкрит филиал на Техническия университет, който ще подпомага с кадри местната индустрия.  \r\nПред журналисти в Казанлък Цвета Караянчева коментира Закона за розата, като уточни, че в понеделник изтича срокът за подаване на предложения между първо и второ четене. Тя поясни, че има работна група и се вземат предвид и мненията на розопроизводителите, включително и на малките розопроизводители, които изразяват също своите забележки. „Възможно най-скоро законът ще бъде вкаран в зала, но нека оставим време да се изчистят всички проблемни моменти, за да можем да направим един текст, който да е в полза ва всички розопроизводители. Ние никога не задържаме закони“, обясни тя. \r\n116-ят Празник на розата беше закрит с празничен концерт на Военен духов оркестър при 61 Стрямска механизирана бригада - Карлово.  \r\nСлавяна ГАЙДАРОВА", "date": "2019.06.03", "title": "Председателят на Народното събрание Цвета Караянчева взе участие в заключителните прояви на 116-я Празник на розата в Казанлък (ОБЗОР)"}
{"url": "http://www.focus-news.net/news/2019/06/03/2665568/bezplatni-konsultatsii-s-vodesht-onkoginekolog-shte-se-provedat-v-sofiya.html", "text": "Безплатни консултации с водещ онкогинеколог ще се проведат в София. Годишно над 1 милион жени по света са засегнати от рак на маточната шийка, ендометриума или яйчниците. Това съобщиха от  Здравен информационен център „Медикъл Караджъ“ . \r\nДоц. д-р Алпер Каральок, водещ онкогинеколог от високотехнологичната болница Liv Hospital в Турция, пристига в София за безплатни консултации на български пациенти на 12 юни 2019 г. Той ще гостува у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до последните достижения в медицината, като си партнират с едни от най-добрите лечебни заведения и специалисти от цял свят. \r\nГинекологичните заболявания са сред най-големите страхове на всяка жена, а онкологичните гинекологични диагнози са едни от най-честите. Ракът на маточната шийка е 4-то по честота злокачествено заболяване при жените в световен мащаб, ракът на ендометриума (матката) е на 6-о място, а на яйчниците – на 8-мо. Годишно повече от 1 милион жени по света са засегнати от тези диагнози. \r\nЕндоскопските или минимално инвазивни хирургични методи подобриха значително лечението на тези заболявания и качеството на живот на пациентите с онкогинекологични заболявания. Това са хирургични техники, при които диагностиката и лечението се подпомагат от много малки камери, вкарани през малки отвори в тялото. Такива операции се характеризират с по-малки разрези, по-малко болка и по-кратко време за възстановяване. В Liv Hospital те се извършват с високотехнологични HD камери и намират широко приложение: при отстраняване на миома на матката; за лечение на кисти на яйчниците и ендометриозни кисти; при пролапс на матката и извънматочни бременности, както и в лечението на злокачествени онкологични заболявания. \r\nДоц. Алпер Каральок е онкогинеколог със значителен професионален опит, включително и в отделението по онкогинекология на Memorial Sloan Kettering Cancer Center – една от най-реномираните лечебни и изследователски институции в областта на онкологията в САЩ. Автор е на повече от 50 научни статии, публикувани в национални и международни журнали. \r\nКонсултациите с доц. Алпер Каральок в София на 12 юни са безплатни и ще се провеждат по предоставени от пациентите медицински документи и образни изследвания. Желаещите трябва да се запишат предварително на тел. 0879 977 401 или 0879 977 402. Повече за „Медикъл Караджъ“: Мисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения в Турция, Испания, Австрия, Израел, Чехия, Украйна, Германия, САЩ и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента. Повече за Liv Hospital: Наименованието на Liv Hospital е вдъхновено от принципа за „Leading International Vision“ (в превод – „водеща международна визия“) и от думата „live“ (живея). Днес болниците с бранда LIV посрещат пациенти от цял свят, като обединяват всички съвременни медицински технологии под един покрив. Високо квалифицирани медицински кадри, лично отношение и персонализирани терапии допълват концепцията за „медицина от бъдещето“. Всички медицински отделения са изградени в съответствие с подхода за 360-градусово обслужване, като обхващат профилактиката, диагностиката и лечението във всички сфери на медицината.", "date": "2019.06.03", "title": "Безплатни консултации с водещ онкогинеколог ще се проведат в София"}
{"url": "http://www.focus-news.net/news/2019/06/03/2665539/novie-izvestiya-izrael-publikuva-videozapis-na-raketen-udar-sreshtu-siriya.html", "text": "Израел представи в Twitter видеозапис на ответен удар срещу сирийска територия, пише руското издание  „Новие Известия“ . Израелският премиер Бенямин Нетаняху лично е издал заповед за нападението. По информация на медиите, трима сирийски военнослужещи са били убити, а още седем военни са били ранени.  \r\nИзраелски изтребители и бойни хеликоптери са атакували две артилерийски батареи, няколко военни постове, както и батарея на противовъздушната отбрана. Израелският премиер Бенямин Нетаняху заяви, че лично е издал заповед за удара по целите в Сирия.  \r\n„В хода на съвещание аз издадох заповед на въоръжените сили да предприемат решителни мерки. Ние не сме готови да изтърпяваме удари срещу нашата територия и ще реагираме решително на всяка агресия срещу нас“, написа Нетаняху в Twitter.  \r\nИзраелските военни твърдят, че са нанесли ударите в отговор на изстрелването на две ракети срещу контролираните от Израел територии на Голанските възвишения.  \r\nИзраелската страна обеща, че „ще действа твърдо срещу всяка дейност от вътрешността на Сирия, срещи Израел“.   Светлин Божков", "date": "2019.06.03", "title": "„Новие Известия“: Израел публикува видеозапис на ракетен удар срещу Сирия"}
{"url": "http://www.focus-news.net/news/2019/06/03/2665542/afp-donald-tramp-prizova-rusiya-siriya-i-iran-da-prekratyat-bombardirovkite-v-idlib.html", "text": "Президентът на САЩ Доналд Тръмп призова Русия, властите в Сирия и Иран, да прекратят бомбардировките на територията на сирийската провинция Идлиб, предаде  AFP . \r\n„Чух, че Русия, Сирия и в по-малка степен Иран, бомбардират с всички сили провинция Идлиб в Сирия и избиват много невинни цивилни. Светът гледа това клане. Каква е целта, какво ще ви даде това? Спрете“, написа Тръмп в Twitter, малко преди да замине на официално посещение във Великобритания.   Светлин Божков", "date": "2019.06.03", "title": "AFP: Доналд Тръмп призова Русия, Сирия и Иран да прекратят бомбардировките в Идлиб"}
{"url": "http://www.focus-news.net/news/2019/06/03/2665544/afp-nay-malko-17-dushi-sa-zaginali-pri-atentat-v-siriya.html", "text": "Най-малко 17 души са загинали, след експлозия на кола-бомба в Сирия, предаде  AFP . Експлозията е избухнала в близост до оживен пазар и джамия в северозападния град Азаз, който се намира в турската зона на влияние в провинция Алепо. Сред загиналите са и четири деца.  \r\nВ резултат на експлозията са били ранени повече от 20 души.   Светлин Божков", "date": "2019.06.03", "title": "AFP: Най-малко 17 души са загинали при атентат в Сирия"}
{"url": "http://www.focus-news.net/news/2019/06/03/2665547/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Висши политици от всички основни партии предупредиха Доналд Тръмп за \"неприятна намеса\" в британската политика на фона на предстоящата  държавна визита тази седмица, , пише британският вестник  The Independent .  \r\nПрезидентът Тръмп е обвинен от лидери на партии и депутати от миналото и от днешни дни, че е нарушил дългогодишно правило, като е похвалил Борис Джонсън, твърдейки, че ще стане \"отличен\" премиер, преди тридневното пътуване до Великобритания, което започва в понеделник. \r\nГоворейки пред The Independent, сър Малкълм Рифкинд, бивш външен министър от Торите, каза, че коментарите на \"нарцистичния и егоцентричен\" Тръмп са \"безпрецедентни за президент на Съединените щати\". \r\nДжеръми Корбин и сър Винс Кейбъл също осъдиха забележките и един депутат предложи кралицата да отмени поканата на Тръмп за държавен банкет във вторник вечерта. \r\nИзключително необичайно е един американски президент да коментира политическите избори в Обединеното кралство, въпреки че и преди това Тръмп е показвал подкрепата си за Брекзит и неговата критика срещу Тереза Май. \r\nВестникът е научил, че много депутати ще бъдат сред хилядите хора, участващи в протести срещу визитата на Тръмп тази седмица. Гневът от посещението вероятно ще се задълбочи  след последните коментари на американския президент. \r\nКритикувайки намесата му, сър Малкълм каза: „Никой друг премиер или президент не би си помислил да го направи. Той отлично знае, че това важи и за американските президенти, но човекът е толкова нарцистичен и егоцентричен, че да вярва, че той определя бъдещето на света. \r\n„В това няма нищо незаконно, няма нищо противоконституционно, това е просто неприятна намеса в чужди работи“, заяви той и добави: „Това е безпрецедентно за президент на Съединените щати, но не е безпрецедентно за Тръмп. Тръмп прави подобни забележки за демократичният избор на други хора още от първия ден. Ако имаше и най-малка чувствителност, нямаше да го направи.“ \r\n„Ако Тереза Мей започне да възхвалява  добродетелите на Джо Байдън като потенциален президент на Съединените щати, повечето хора в Америка, а не само Тръмп, биха казали, че тя трябва да си гледа работата.Това са чувствителни въпроси и единствените хора, които ще решат следващия премиер на Обединеното кралство или президент на Съединените щати, ще бъдат граждани на съответните страни“, коментира сър Малкълм. \r\n*** \r\nСтотици експерти по климатичните промени призоваха британския премиер Тереза Мей да се противопостави на президента на САЩ Доналд Тръмп по този въпрос, по време на официалното посещение на американския държавен глава във Великобритания през тази седмица, пише изданието  „Guardian“ .  \r\nВ писмо подписано от 250 учени от университети и изследователски центрове в цяла Великобритания се казва, че „отказът“ на американския президент да се бори с глобалното затопляне „увеличава рисковете за живота и препитанието“ по целия свят.  \r\nЕкспертите оценяват високо международната роля на Обединеното кралство в справянето с климатичните промени, но казват, че посещението на Тръмп е „несъвместимо“ с тази роля, тъй като той „подкопава“ американските и международните усилия за намаляване на емисиите на парникови газове.  \r\nЕкспертите пишат, че „отказът на президента Тръмп да се бори с климатичните промени и особено неговите действия по оттеглянето на САЩ от Парижкото споразумение, увеличават рисковете за живота и препитанието на хората в САЩ, Обединеното кралство и по целия свят“.  \r\nТе призовават премиера Тереза Мей да каже на Тръмп да приеме научните доказателства за заплахата от причинената от човека климатична криза, както и да подкрепи политиките на САЩ за намаляване на емисиите на парникови газове до нула през 2050 година, и да си сътрудничи с международните усилия за борба с климатичните промени.  \r\nПрезидентът на САЩ по-рано определи климатичните промени като „китайска измама“ и „глупости“. \r\n*** \r\nПетима души пострадаха, след като круизен кораб удари туристическа лодка, в един от най-натоварените канали във Венеция, пише изданието  „Evening Standard“ .  \r\nДвата плавателни съда се сблъскаха в канала Guidecca, главен път, който води до площад Сан Марко в италианския град.  \r\nВидеоклипове от катастрофата показват круизния кораб, очевидно неспособен да спре инерцията си, да удря много по-малката лодка и пристана, докато десетки хора бягат панически.  \r\nПо данни на италиански медии, най-малко петима души са пострадали в резултат на сблъсъка. За четирима от ранените се смята, че са били на борда на по-малката лодка.  \r\nИнцидентът се случва дни, след като седем души загинаха и 21 души изчезнаха безследно, след като малка туристическа лодка беше ударена от круизен лайнер в река Дунав, в Будапеща.  \r\nВенеция е изключително популярна дестинация за туристи и круизни кораби, особено по време на летния туристически сезон.  \r\nПредставители на компанията собственик на круизния кораб заявиха, че плавателния съд е наближавал пристана във Венеция, когато е получил технически проблем.  \r\nОт компанията заявиха, че сътрудничат на властите, за да бъдат изяснени подробностите за инцидента.", "date": "2019.06.03", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/06/03/2665541/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Нищо не илюстрира толкова добре неуспехите на политиката на сдържане на Русия като опита да окажат натиск чрез тръбопроводи и търговия с оръжие, особено С-400. Те прекъснаха строителството на „Южен поток“  и получиха „Турски поток“, опитаха да нарушат доставките на С-400 за Турция - подобриха връзките между Москва и Анкара. Сега те се опитват да използват темата С-400, за да окажат натиск върху Индия и да предизвикат смут между Русия и Иран. Резултатът ще бъде точно обратен на очакванията на САЩ, пише руският вестник  „Взгляд“   в статия представена без редакторска намеса. \r\nС-400 се превръща в най-силното геополитическо оръжие на Русия - не военно, а конкретно политическо средство за промяна на разпределението на силите в света. По-точно, дори индикатор за това как се променя ситуацията на световната шахматна дъска. \r\nСамият факт на продажбата на нашата противовъздушна ракетна система във всяка страна води до неща, които са много по-сериозни от постъпленията в руския бюджет на милиарди долари и задълбочаване на военно-техническото сътрудничество с тази конкретна страна. \r\nСлед като миналата година Съединените щати приеха Закона за противодействие на враговете на Съединените щати чрез санкции (CAATSA), в който Конгресът задължи правителството да се противопостави на износа на руски модерни оръжия, Щатите почти автоматично започнаха да заплашват страните, които се решиха на такива покупки. \r\nОсобено когато става дума за съюзници или такива, свързани със сериозни военни договори с Америка. И този натиск води до факта, че тези страни са принудени да се определят. В резултат на това САЩ получават публично отблъскване и огромни загуби на имидж. Всъщност, едно нещо е, когато отслабването на тяхното влияние се случи в мълчание, а съвсем друго, когато в отговор на ултиматум ви се отговори - \"това не е ваша работа\". \r\nТова означава, че политиката на активно противопоставяне на продажбите на С-400 води до факта, че САЩ вредят на себе си, а не на Русия. \r\nИ сега почти по едно и също време има три новини за С-400, две от които потвърждават тази тенденция. \r\nПървият се отнася до факта, че САЩ по същество признават безсмислието на заплахите срещу Турция, която това лято може да получи С-400. В разговор с Ердоган Тръмп се съгласи да сформира съвместна техническа група, която да проучи опасенията на САЩ относно съвместимостта на F-35 и C-400. \r\nТоест, Вашингтон направи първата стъпка към изоставянето на собствените си заплахи да лиши Анкара както от снабдяването с невидимия самолет, така и от участието в неговата производствена програма. В продължение на няколко години Щатите активно притискаха Турция да откаже да закупи C-400, заплашвайки я както със загубата на договори за F-35, така и различни други наказания, включително членството в НАТО (макар че турците са нужни повече на Алианса, отколкото той на тях). \r\nИзнудването на Турция не доведе до нищо - Ердоган не възнамеряваше да се предаде. В резултат на това Тръмп ще трябва да даде заден ход (въпреки че той не е заплашвал лично, действайки предпазливо). Сега американците ще трябва да се съгласят, че турците обещават да поставят F-35 и C-400 в различни райони - така че самолетите да не са в зоната на покритие на ракетните системи. Всъщност - пълно поражение на САЩ. \r\nВтората новина е свързана с друг договор за C-400, сега с Индия. Тук Щатите също се опитват да се намесват. И ако по-рано американските конгресмени предимно говореха по темата на споразумението, подписано от Путин и Моди , то в четвъртък се включи и Държавният департамент, макар и чрез устата на своя анонимен високопоставен представител, но повече от конкретно. \r\nКакто пише Times of India, говорител на Държавния департамент заяви пред репортери, че не е съгласен, че решението на Делхи да купи C-400 от Москва \"няма значение\": \r\n„Този представител не се съгласи с мнението, че закупуването на системата С-400 от Русия няма да има никакви последици, ако тази страна увеличи военните си покупки в САЩ. \r\n„Не съм съгласен с това. С-400 е важен, защото има санкции съгласно закона \"За борба с враговете на САЩ чрез санкции\". Това е важно и защото такива доставки възпрепятстват бъдещото високотехнологично сътрудничество ”, заяви представителят на Държавния департамент. \r\nСделката за С-400 може да доведе до налагане на санкции от страна на САЩ в съответствие със закона \"За борба с враговете на Съединените щати чрез санкции\", който беше приет от Конгреса на САЩ за противодействие на оръжейни покупки от Русия. \r\nТой заяви, че ако Индия реши да закупи системата за противовъздушна отбрана С-400 от Русия, това ще има сериозни последици за двустранните военни връзки. \r\n„Можете да видите много сериозния разговор с нашия партньор на НАТО Турция. Същите проблеми ще възникнат, ако Индия реши да закупи системата С-400 ... Ние не смесваме системи, които използват най-модерните технологии. Закупуването на С-400 създава определени заплахи. Затова тече този разговор сега с Турция. \r\nОтбелязвайки, че няма никакви изключения от закона CAATSA, служителят каза, че има разпоредба, която позволява изключение от президента. \r\n„Всеки случай ще бъде разглеждан индивидуално. Но ми се струва, че основният въпрос е посоката, в която се водят военните отношения на Индия. С кого ще сподели най-модерните технологии и системи за подкрепа? Защото някои решения изключват други решения ”, заяви говорителят на Държавния департамент. \r\n\"Тъй като преговаряме за снабдяването с бойни самолети и други модерни оръжейни системи, решението на Индия относно С-400 ще повлияе на тези дискусии.\" \r\nИндия, чийто най-голям оръжеен партньор остава Русия през последните години, е сключила оръжейни договори със САЩ за 18 млрд. долара. Сега Щатите започват да я заплашват с отказ да доставят оръжие, което е полезно за него. Защото военно-техническото сътрудничество с Делхи е необходимо от Вашингтон, далеч не само по финансови причини. Основната цел е да се доближи до Индия като част от изградената от САЩ линия на сдържане на Китай в Азиатско-Тихоокеанския регион.  Да се мисли, че Индия, която е била обвързана с Русия в продължение на шест десетилетия на най-близкото военно-техническо сътрудничество, ще отиде на демонстративно отхвърляне на вече подписано споразумение с Москва, означава да не  се разбира нищо от геополитическото мислене на индийския политически елит. Защо тогава Щатите заплашват Индия, макар и анонимно? Няма рационален отговор на това, освен че от американският елит просто не могат да мълчат, дори когато им е изгодно. \r\nНо третата новина беше обръщане на темата с факта, че Русия е отказала на Иран в доставката на С-400. Това съобщава Bloomberg, цитирайки дори някои подробности за начина, по който се твърди, че е направено. В Москва „сензацията” беше опровергана, но успя да се разпръсне по целия свят, което, строго погледнато, беше целта на провокацията. Необходимо е да се забие клин между Техеран и Москва, като се разчита на факта, че преди десет години Русия, след като тръгна да затопля отношенията си със САЩ и Израел, постъпи не много честно със своя партньор и замрази доставките на С-300, договорът за който вече беше подписан. \r\nНо сега ситуацията е съвсем различна. И не само защото отношенията на Русия със САЩ са се променили. От 2015 г. Русия действа с Иран като „братя по оръжие” в Сирия, доставката на С-300 беше завършена през есента на 2016 г., политическите връзки на двете страни също станаха по-близки. Иран е на път да се присъедини към пълноправните членове на Шанхайската организация за сътрудничество. Сегашният опит на американците да развалят иранската сделка ще се провали, войната в Сирия ще приключи и ако Иран има нужда от С-400, той ще ги получи. Но сега няма искане или, съответно, отказ. Но има опит за въвеждане на смут в отношенията между двете страни. Особено впечатляващи са заглавията в стила \"Договорът за доставка на С-400е прекратен\" - не става въпрос за договор. \r\nВ същото време най-тъжното за американците е, че когато бъде постигнато споразумение за доставката на С-400 в Иран, комплексите ще се намират не само в Турция и Сирия, но и в Саудитска Арабия, както и в Обединените арабски емирства. И двете страни вече са изразили интерес към закупуване на тези системи за противовъздушна отбрана. Освен това договорът със Саудитска Арабия е подписан през 2017 г., въпреки че конкретните дати все още не са договорени. \r\nТази година ще се проведе посещението на Путин в Саудитска Арабия. И е повече от вероятно, че в хода на него ще бъде обявено точно кога саудитците могат да получат С-400. Дали крал Салман и принц Мохамед също ще бъдат наказани за сътрудничество с Русия? Дори е любопитно да разгледаме този казус, като се има предвид, че саудитците, които оттогава са престанали да разглеждат Вашингтон като владетел на света след времето на Обама, обещават на Тръмп да си купят американски оръжия на стойност почти 100 млрд. долара. \r\nКато се има предвид броят на страните, които се интересуват от доставката на С-400, сега руските производствени възможности са основният лимитиращ фактор. Уви, ограничен. Но те ще растат заедно с нарастващото влияние на Русия в света и падането на влиянието на Съединените щати, които сами по себе си допринасят за това, опитвайки се да застанат на пътя на руските \"четиристотки\". \r\n*** \r\n„Ислямска държава“ подготвя почвата за „Ал-Кайда“, пише руският вестник  “Независимая газета“ . \r\nПреминавайки в нелегалност, \"Ислямска държава\" (ИД) продължава да диктува условията си в Ирак. Властите не могат да се справят с ежедневния терор. Всички опити на местното население да привлече подкрепата на опълчението и правоприлагащите органи и да откаже да плати данъците на „Ислямска държава“ се сблъскват само със затягането на мерките от страна на нелегалната организация. Най-важното е, че бунтовниците продължават да изпълняват концепцията си за „колкото по-лошо за вас, толкова по-добре за нас” без никакви пречки: пожарите, започнали в средата на май в земеделските области на Ирак, които след това се разпространиха в Сирия, са доказателство за това. \r\nТози сезон в Ирак заради обилните валежи се очакват рекордни реколти от зърно, поради което правителството планира да намали обема на вноса на пшеница от САЩ и Австралия. Въпреки това, от 14 май, земеделските площи изгарят в провинциите Дияла, Салах ал-Дин, Найнава, Киркук, Анбар и в северните райони на Багдад. Точният брой на палежите е неизвестен, но според местните служители по сигурността са извършени най-малко 80 саботажни операции. И това са действията, насочени към подкопаване на продоволствената сигурност на страната и инвестиционния климат. \r\nПърво, за първи път иракските сили за сигурност успяха да проследят и елиминират саботьори едва на 30 май. Второ, пътищата за гасене на пожар биват минирани от импровизирани устройства, които подкопават усилията както на местните, така и полицейските органи, което причинява паника и не позволява на хората да предприемат действия. В допълнение, земеделските производители се страхуват от прибиране на реколтата, поради страх от евентуални взривни устройства в полетата и близо до домовете им. Трето, не само полетата с ечемик и пшеница биват палени, но също и електроцентрали и магазини (например в Багдад и Васит). На четвърто място, по време на опитите за гасене на пожари неизвестни лица извършват нападения на позициите на племенни милиции, като унищожават бронираните превозни средства на постовете. Проблемите със сигурността вече са предизвикали оставките на трима високопоставени военни командири в провинциите Нинава, Дияла и Салах ал-Дин. Пето, въпреки факта, че конкурентните ферми са заподозрени в редица палежи, местните хора признават, че бойците от ИД им дават ултиматум - или плащайки закът (данък), или унищожаваме реколтата. \r\nОт своя страна, ИД като структура пое отговорността за \"селския тероризъм\" в Ирак и сирийската провинция Хасака (последващите палежи в Сувайда, Рака и Деир-ез-Зор не бяха официално потвърдени от бунтовниците). Това е направено чрез бюлетина  Al-Naba, който се издава само на арабски всяка седмица и е пряко свързан със структурата на ИД, за разлика от информационната агенция Амак, която самите бойци определят като „независимо“, въпреки че твърдят, че предават съобщения само с връзки към източници. Между другото, статиите от Al-Naba станаха основа за материали на списания, ориентирани към външно потребление - Rumiyah, Dabiq и др., И задължителните инфографики във всеки брой са преведени  и на руски език. \r\nИД разглежда палежът като \"отмъщение за изгаряне на мюсюлмански селища\", като те все още ясно се придържат към конфесионалното разделяне: от една страна, те унищожават шиитските посеви, а от друга - наказват сунитските \"отстъпници\" в \"Сирийските демократични сили\". \r\nПожарите – не са ново средство в подривната борба. Така че, през 2012 г. списанието на Ал Кайда на Арабския полуостров, Inspire, призова последователите си да „палят” и публикуваха инструкции как да направят запалително устройство с таймер. \r\nСега ИД, въз основа на публикувани снимки, използва устройства, които се активират от мобилен телефон. Това позволява на бойците да се придържат към тактиката, описана от самите редактори на Al-Naba в няколко броя след териториални загуби и която накратко може да бъде описана като изтощаване на врага с бързи набези, без цел да се завземе територията. Така че, само в Ирак, нападенията върху силите за сигурност и опълченците, както и взривяването на обекти са фактически ежедневие. \r\nИД в сегашното си състояние се върна към обичайната бунтовническа позиция от времето на американското нахлуване в Ирак, когато, както се казва в един сензационен видеоклип от 2017 г., „едно поколение с твърди намерения расте в огнената пустиня“. Но сега организацията има различен статут - това е утвърдена марка за тероризъм, която има опит в управлението на стотици хиляди хора както на териториите под негов контрол, така и в „виртуалния халифат“. В същото време, според наличната информация, в резултат на създаването на механизма на \"паралелно командване\" през 2015 г. загубите и вътрешното разделение не променят съществено реалната управленска структура на ИД - всички ненужни неща като провинциални управители и др. \r\nТръстиковите лехи, планините близо до кюрдските зони, пустинята и подземните тунели на сирийско-иракската граница – всичко това служители, проповедници и бойци използват доста добре за подслон и при това, отчитайки факта, че те, очевидно, в този статус пребивават открито само през нощта. Но някои формират мрежа от поддръжници във филтрационните лагери, където често се държат бежанци, някои се записват като бойци за статистика, а някои - предимно мобилизиран от ИД по време на отбранителни битки за големите градове - се реабилтират и се записват в редиците на \"Сирийските демократични сили\" или дори в проиранското опълчение в Сирия. \r\nЗагубата на територии и опитите на местните специални служби, които разчитат на външна подкрепа, за смазване на \"ядрото\" и \"корените\", актуализираха  в ИД въпроса за незабележимите операции и организацията на плащанията. \r\nТактиката е ситуационна и зависи от поведението на конкретен враг в дадена област. Например, операцията може да бъде разширена, както се случи с второто залавяне на Палмира, когато, очевидно, първоначалната цел беше да се достигне до складовете за оръжия и да се премахнат оръжията преди пристигането на авиацията се смени с цел превземане на града и едва след това - да се обсади въздушната база Тияс и да се достигне до Хомс. Или операцията може бързо да бъде ограничена поради заплахата да попадне в обкръжение, което е възможно, предвид опитите за предотвратяване на прераждането на „халифата“. В този случай ИД продължава да разчита ефективно на местни информатори. Така, според доклади, след като представители на ливанската „Хизбула“ и местните про-ирански групи на срещата се съгласиха да създадат свободен механизъм за търсене на бойци от ИС в пустинните райони Ирио-иракските гранични райони, първият такъв отряд незабавно бе победен. \r\nНалице е доста широко разпространено мнение, че ИД се различава от „Ал-Кайда“ с това, че последната не се нуждае да контролира териториите, а да има „сигурни убежища“, които се осигуряват от локализацията на клоновете, като им придават относителна независимост. Едва ли тази версия е 100 процента правилна: всяка радикална организация, например \"Мюсюлманско братство\" , всъщност се придържа към подобен модел на локализация и \"национализация\" на фрагменти, което се осигурява от местните особености, наличието / отсъствието на пратеници на място и накрая, на методите на всяване на страх. \r\nИД оцелява благодарение на своята смелост и гъвкавост, която зависи от качеството на обучението на командното ниво, надарено с достатъчна степен на автономност при вземането на решения. Съответно контролът върху конкретни земи за организация очевидно не е от значение за извършването на „екстериториален” саботаж и терористични актове: членовете му разчитат на пробудени или спящи „клетки“ на обикновени мигранти, използват мафиотски механизми за контрабанда и др. \r\nС други думи, „халифатът” е физически „халифат”, срещу чието създаване, между другото, някои от лидерите на Съвета на Шура са говорили, е необходимо не толкова за контрол на земите, колкото за преминаване от чисто саботажни тактики на съществуване към видими успехи. \r\nВ този смисъл ИД и „Ал- Кайда“ сега са преки конкуренти в надпреварата за притежание на един или друг фронт на войната. Според източници в Ирак, на фона на терора, граничещ с изнудването, и наскоро официално официално обявеното от Абу Бакр ал Багдади преместване на центъра на операциите на ИД в Африканския регион, създава всички предпоставки „Ал-Кайда“ да се опита отново да засили дейността си в Ирак. , На фона на изострянето на иранския проблем и иракската корупция, това не прилича на фантастичен сценарий. \r\n*** \r\nКонфликтът между Косово и Сърбия постепенно преминава в противопоставяне на Прищина с Русия и Европейския съюз, пише руското издание  „Коммерсант“ .  \r\nВ края на миналата седмица руското външно министерство заплаши „със стигащи далеч последствия“, в отговор на решението на косовските власти да обявят за персона нон грата руския гражданин и служител в мисията на ООН Михаил Краснощеков.  \r\nНа границата на изострянето са и отношенията на Прищина с Европейския съюз, след като косовският президент Хашим Тачи заплаши да се обедини с Албания, ако ЕС продължи да изолира Косово.  \r\nКосовското външно министерство, по лично указание на премиера Рамуш Харадинай, обяви в петък руския дипломат от мисията на ООН Михаил Краснощеков за персона нон грата. Дипломатът е обвинен в действия „против конституционния ред в Косово, универсалните ценности, мира и стабилността“.  \r\nМихаил Краснощеков беше арестуван от косовските сили за сигурност в хода на полицейска операция в северната част на Косово. Полицията обвини руснака, че намирайки се на изградена от местни сърби барикада, е възпрепятствал провеждането на операция за борба с организираната престъпност.  \r\nПо-късно косовски медии съобщиха, че в служебния автомобил на дипломата е била открита моторна резачка, с която сърбите са рязали дървета за изграждане на барикади. Рамуш Харадинай пряко определи руския дипломат като „шпионин, замаскиран като служител на ООН“. \r\n*** \r\nИзраел представи в Twitter видеозапис на ответен удар срещу сирийска територия, пише руското издание  „Новие Известия“ . Израелският премиер Бенямин Нетаняху лично е издал заповед за нападението. По информация на медиите, трима сирийски военнослужещи са били убити, а още седем военни са били ранени.  \r\nИзраелски изтребители и бойни хеликоптери са атакували две артилерийски батареи, няколко военни постове, както и батарея на противовъздушната отбрана. Израелският премиер Бенямин Нетаняху заяви, че лично е издал заповед за удара по целите в Сирия.  \r\n„В хода на съвещание аз издадох заповед на въоръжените сили да предприемат решителни мерки. Ние не сме готови да изтърпяваме удари срещу нашата територия и ще реагираме решително на всяка агресия срещу нас“, написа Нетаняху в Twitter.  \r\nИзраелските военни твърдят, че са нанесли ударите в отговор на изстрелването на две ракети срещу контролираните от Израел територии на Голанските възвишения.  \r\nИзраелската страна обеща, че „ще действа твърдо срещу всяка дейност от вътрешността на Сирия, срещи Израел“.", "date": "2019.06.03", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/06/03/2665545/protesti-sreshtu-natsionalnata-strategiya-za-deteto-se-provedoha-v-reditsa-gradove-v-stranata-obzor.html", "text": "Протести срещу Националната стратегия за детето се проведоха в редица градове в страната за четвърти път. Протестни шествия се състояха в София, Велико Търново, Варна, Бургас, Сливен и други градове, като в тях се включиха стотици граждани. Заради лошото време протестите бяха по-малобройни, затова организаторите от Национална група „Не на Стратегията за детето 2019 – 2030“ съобщиха, че на 9 юни (неделя) ще се проведе нов масов протест в столицата. \r\nВ късния следобед в  София  се събраха десетки родители. Протестното шествие тръгна от НДК, като премина през бул. „Витоша“ и стигна до Министерски съвет. Оттам протестиращите се отправиха към пл. „Народно събрание“. Те скандираха: „Долу ръцете от нашите деца“. Полицейското присъствие в района беше засилено. В момента работата по стратегията е спряна по разпореждане на министър-председателя Бойко Борисов заради негативните обществени реакции към проекта. Протестиращите настояха за отхвърляне на документа, участие на гражданите и родителите в написването на нов подобен документ, връщане на отнетите незаконно деца, оставки в агенцията за защита на детето, прехвърляне на телефона за подаване на сигнали от деца за тормоз „в ръцете на държавата“, излизане на България от Норвежкият финансов механизъм и финансиране на бедни семейства, възпрепятствани да отглеждат нормално децата си, наравно с приемните семейства.  \r\nРодители излязоха на протест и във  Варна  срещу водените според тях антидетски и антисемейни политики в страната. Протестиращите се събраха пред катедралния храм \"Св. Успение Богородично\", откъдето тръгнаха към площад \"Независимост\". Един от организаторите на протестите във Варна - Павлина Тодорова, обясни, че за пореден път родители излизат на протест не заради оспорваната Национална стратегия за детето, а срещу редица закони, които съдържат голяма част от вече \"замразената\" стратегия. Според нея в държавата се прокарват близо 27 закона, които отново съдържат елементи на ювенална юстиция, сексуално образование в ранна детска възраст, извеждане на деца от семейства и др. Протестиращите поискаха управляващите да вземат предвид техните искания и да работят за законодателство, което защитава правата на семейството. По думи на друг от организаторите на протеста - Михаела Берова, подкрепата в социалните мрежи вече наброява близо 106 000 души в национален план, а във Варненско - близо 6 000 души. \r\nГраждани се събраха на протест и на площад „Майка България“ във  Велико Търново . Основното, за което недоволните родители настояват, е ясно и категорично да се заяви, че няма да има такава стратегия, която според тях ограничава правата им спокойно да отглеждат наследниците си. Красимира Станева-Ахмедова от организаторите на протеста обобщи, че родителите искат още отмяна на промените, които са гласувани „тихомълком и без кворум”. Протестиращите уточниха, че имат подкрепата на Българската православна църква, Главното мюфтийство, омбудсмана и някои медии. Те заявиха, че организирането на митинги и шествия ще продължи, докато не бъдат изпълнени исканията на родителите. \r\nПротестно шествие под надслов „Не на „Национална стратегия за детето 2019-2030 г.“ се проведе и в  Бургас . В него участваха предимно родители със своите деца, които са против стратегията за детето. Събраха се близо 100 души. Те се обявиха и против настройването на деца срещу родители и упражняването на контрол над родителите чрез страх от законно отнемане на децата им. Развяваха плакати с надпис „Не пипайте децата ни”, а много от участниците носеха балони и трибагреници. Шествието започна от църквата „Св. Иван Рилски”, премина по централната улица „Александровска”, съпроводено от викове „Долу ръцете от децата ни”, и приключи пред сградата на Общината. \r\nРодители от  Пловдив  също излязоха на протестно шествие. Маршрутът им бе от Джумаята до Централна поща. Те вървяха със знамена, някои бяха довели и децата си. Шествието приключи бързо заради силния дъжд. Протестиращите се обявиха против законовите промени и за отхвърляне на Проекта за националната стратегия за детето.  \r\nВ  Сливен  също се състоя протест. Инициаторите се обявиха срещу противопоставянето на деца срещу родители и упражняването на контрол над родителите чрез страх от законно отнемане на децата им. Освен това протестът беше насочен и срещу джендър идеологията. \r\nМиналия месец премиерът Бойко Борисов заяви, че национална стратегия за детето няма и определи протестите като безпочвени. От социалното министерство също не веднъж заявиха, че протестите срещу стратегията нямат основание, тъй като работата по проекта е спряна.", "date": "2019.06.03", "title": "Протести срещу Националната стратегия за детето се проведоха в редица градове в страната (ОБЗОР)"}
{"url": "http://www.focus-news.net/news/2019/06/03/2665546/evening-standard-petima-dushi-postradaha-sled-kato-kruizen-korab-udari-turisticheska-lodka-vav-venetsiya.html", "text": "Петима души пострадаха, след като круизен кораб удари туристическа лодка, в един от най-натоварените канали във Венеция, пише изданието  „Evening Standard“ .  \r\nДвата плавателни съда се сблъскаха в канала Guidecca, главен път, който води до площад Сан Марко в италианския град.  \r\nВидеоклипове от катастрофата показват круизния кораб, очевидно неспособен да спре инерцията си, да удря много по-малката лодка и пристана, докато десетки хора бягат панически.  \r\nПо данни на италиански медии, най-малко петима души са пострадали в резултат на сблъсъка. За четирима от ранените се смята, че са били на борда на по-малката лодка.  \r\nИнцидентът се случва дни, след като седем души загинаха и 21 души изчезнаха безследно, след като малка туристическа лодка беше ударена от круизен лайнер в река Дунав, в Будапеща.  \r\nВенеция е изключително популярна дестинация за туристи и круизни кораби, особено по време на летния туристически сезон.  \r\nПредставители на компанията собственик на круизния кораб заявиха, че плавателния съд е наближавал пристана във Венеция, когато е получил технически проблем.  \r\nОт компанията заявиха, че сътрудничат на властите, за да бъдат изяснени подробностите за инцидента.   Светлин Божков", "date": "2019.06.03", "title": "„Evening Standard“: Петима души пострадаха, след като круизен кораб удари туристическа лодка във Венеция"}
{"url": "http://www.focus-news.net/news/2019/06/03/2665548/balgariya-se-prekloni-pred-podviga-na-hristo-botev-i-zaginalite-za-svobodata-na-otechestvoto-obzor.html", "text": "Ден, след като се навършиха 143 години от гибелта на Христо Ботев, България се преклони пред подвига на поета-революционер и загиналите за свободата и независимостта на Отечеството. Официалните чествания започнаха още в събота, а в неделя денят бе отбелязан с ритуали по полагане на венци и цветя и различни инициативи в цялата страна. Точно в 12.00 часа в страната прозвучаха сирените в памет на загиналите герои на България. Сирените за деня на Ботев за първи път се използват през 1948 г., когато се отбелязва 100-годишнината от рождението му. \r\nПо традиция кулминацията в честването на паметта на Христо Ботев е всенародното поклонение на връх Околчица, в което въпреки лошото време се включиха хиляди българи. Възпоменателният митинг започна с изпълнение на стихотворението „Хаджи Димитър“ от Юлиета Велчева – възпитаник на НУ „Св. Софроний Врачански“. Събитието продължи с участието на Антъни Чучков от НУ „Св. Софроний Врачански“, който рецитира „Обесването на Васил Левски“. Молебен за България бе отслужен от Негово Високопреосвещенство Врачански митрополит Григорий, в съслужие със свещеници от епархията. С рапорт бе обявен успешният край на 73-тия национален туристически поход Козлодуй-Околчица, в който 1400 души от цялата страна, предимно деца и млади хора, извървяха в последните 5 дни 120-километровия път на Ботевата чета и съпреживяха героичното ѝ дело. Всенародното поклонение завърши с поднасяне на венци и цветя, пред паметника, увековечил подвига на Христо Ботев. \r\nПаметта на Ботев бе почетена в родния му град Калофер с митинг-поклонение. С вой на сирена и сведени глави стотиците, дошли в родния град на поета-революционер, почетоха паметта на героите, дали живота си за свободна България. Те положиха цветя и се поклониха пред мемориала на гениалния Ботев. \r\nВ София ученици от столични училища четоха стихотворения от поетите Христо Ботев и Иван Вазов в памет на героите, отдали живота си за свободата на родината. Инициативата на Регионалното управление по образование – София-град и на Столичната община се проведе едновременно в пространството пред и около паметника на Васил Левски на бул.„Васил Левски“ и пред гроба на Иван Вазов до църквата „Св.София“. Церемония по повод 143-тата годишнина от гибелта на Христо Ботев се състоя и пред бюст-паметника на поета и революционер в Борисовата градина в столицата. В програмата участваха мъжки вокален ансамбъл „България” с художествен ръководител акад. Валентин Бобевски и Гвардейският представителен духов оркестър. Стихове за Ботев рецитираха учениците Частно основно училище „Изгрев”. Слова произнесоха писателите Здравка Евтимова и Никола Инджов. Да почетат делото на Христо Ботев в Борисовата градина дойдоха духовни, политически лица и граждани. Всички запазиха минута мълчание в памет на поета-революционер.  \r\nСлед повече от 40 години във Велико Търново отново има паметник на Христо Ботев. През 60-те години на миналия век той се е намирал пред Школата за запасни офицери, която носи името на революционера, но след преместването ѝ в Плевен, паметникът е прибран на съхранение във Военното училище. В деня, в който си спомняме за подвига на Ботев и героите на България, бюстът на поета и революционер се върна в центъра на старопрестолния град.  \r\nБюст-паметник на Христо Ботев бе открит и в Пирдоп. Идеята за поставянето му е породена от факта, че в града до този момент няма място, на което да може да бъде отдадена почит към живота и делото на великия българин. \r\nСлед като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. 2 юни за първи път се отбелязва като Ден на Ботев и на загиналите за свободата и независимостта във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България.", "date": "2019.06.03", "title": "България се преклони пред подвига на Христо Ботев и загиналите за свободата на Отечеството (ОБЗОР)"}
{"url": "http://www.focus-news.net/news/2019/06/03/2665550/navodneniya-i-transportni-problemi-sled-poroynite-dazhdove-v-stranata-obzor.html", "text": "Поредният ден на поройни дъждове предизвика наводнения и транспортни проблеми в редица населени места в страната. Жълт код за интензивни валежи и гръмотевични бури и условия за градушки беше обявен за 18 области на 2 юни - Видин, Монтана, Враца, Плевен, Ловеч, Велико Търново, Габрово, Сливен, Стара Загора, Пловдив, Пазарджик, Смолян, Кърджали, София град, Софийска област, Перник и Кюстендил и Благоевград.  \r\nОт НИМХ отчетоха, че най-голямо количество дъжд е паднало в Пловдив - 69 л/кв.м., следван от Пазарджик - 37 л/кв. м., Враца -33 л/кв. м., и Кърджали – 16 л/кв.м. \r\nПоради интензивен дъжд и свлечени кални маси временно беше ограничено движението по главен път София – Варна,  на магистрала „Тракия“, както и в отделни участъци в областите Търговище, Плевен, Велико Търново, Пазарджик и Стара Загора. От МВР съобщиха, че най-много сигнали за наводнения са получени на територията на Велико Търново, Пазарджик и Пловдив. Велико Търново \r\nПостъпилите сигнали бяха главно в община Елена (гр. Елена и с. Константин). Получени са седем сигнала за наводнени дворове, приземни етажи и мазета, които са отработени своевременно. Три екипа работиха по сигналите за с. Константин. Заради интензивните валежи кметът на Велико Търново Даниел Панов назначи денонощен мониторинг на реките Янтра и Белица. Засега нивата са под критичните стойности. Локални наводнения са възможни заради наносите в реките. \r\nНови дупки затрудниха движението по част от улиците във Велико Търново след поройните дъждове в града. Пропадна пешеходна пътека в началото на улица „Полтава” в посока София. Сходни проблеми се наблюдаваха и в други квартали в града.  Пазарджик \r\nВ оперативния център на пазарджишката пожарна служба са постъпили около 50 сигнала за наводнени мазета, приземни етажи, магазини и участъци от пътната инфраструктура. Получени са сигнали и за закъсали автомобили. Те са обработени от пет екипа на РДПБЗН-Пазарджик. Повечето от получените сигнали бяха за частни домове - жилищни блокове, кооперации, мазета и др. От обществените сгради беше наводнен единствено приземният етаж на общежитието на спортното училище.  \r\nЗа кратко време улиците в Пазарджик потънаха под вода заради поройния дъжд. До 40 см бяха завиряванията по централните улици и кръстовища, а на кръговите кръстовища при КАТ в посока Пловдив и при моста над река Марица в посока Белово и Пещера нивото на водата надхвърли половин метър.  Пловдив \r\nНад 170 са сигналите за наводнени приземни етажи и мазета, постъпили в пожарната служба на Пловдив. Няколко от съобщенията бяха и за наводнени участъци от пътната инфраструктура и закъсали автомобили. Шест транспортни участъка бяха наводнени и не се допускаше преминаването на превозни средства през тях. Отводнени бяха 4 болнични заведения, изтеглени бяха няколко автомобила - с бременна жена, майка с 2 деца и майка с 3 деца. Екипи се отзоваха на 2 сигнала за евакуиране на трудноподвижни хора. Създадена бе и организация за предисоциране на сили и средства от съседни области на Пловдив, които оказваха помощ при обработването на сигналите.  София \r\nВ дирекция „Аварийна помощ и превенция“ към Столична община бяха получени шест сигнала за завирени участъци вследствие на проливния дъжд в София. Проблеми имаше на ул. „Пейо Йорданов, бул. „Проф. Капитан Лазаров“ и ул. „Боян Магесник“. В пожарната е получен един сигнал за паднали клони. Не е имало проблеми с градския транспорт, както и с нивата на реките и общинските язовири. Стара Загора \r\nЗаради пороите река Гюрля излезе от коритото си в старозагорското село Средногорово и заля няколко къщи. В град Николаево също бяха отчетени по-големи количества валежи - около 30 л/кв.м, което причини наводнения в няколко имота, намиращи се в по-ниската част на населеното място. Екипи на пожарната реагираха своевременно и изпомпиха събралата се вода. Прогноза \r\nЗа 3 юни остава повишена вероятността за локални интензивни дъждове и градушки. Валежи и гръмотевични бури се очакват главно в Западна и Централна България. Жълт код за интензивни валежи и условия за градушки е обявен в 9 области на страната - Видин, Монтана, Враца, Плевен, Ловеч, Пловдив, Пазарджик и София град и Софийска област. На места там се очакват количества дъжд до 25 – 30 л/кв.м, локално и повече.", "date": "2019.06.03", "title": "Наводнения и транспортни проблеми след поройните дъждове в страната (ОБЗОР)"}
{"url": "http://www.focus-news.net/news/2019/06/03/2665549/tass-donald-tramp-zayavi-che-mozhe-da-sreshtne-s-boris-dzhonsan-i-naydzhal-faradzh.html", "text": "Президентът на САЩ Доналд Тръмп заяви, че може да срещне с бившия британски външен министър Борис Джонсън, по време на официалното си посещение във Великобритания, предаде  ТАСС .  \r\n„Той е мой приятел“, заяви Тръмп, допускайки възможност за среща с Джонсън. Президентът на САЩ заяви, че може да се срещне и с лидера на Партия „Брекзит“ Найджъл Фарадж.  \r\nТръмп разкритикува кмета на Лондон лейбъриста Садик Хан, който определи президента на САЩ като „глобална заплаха“. Тръмп заяви, че не е заинтересован от среща с Хан.   Светлин Божков", "date": "2019.06.03", "title": "ТАСС: Доналд Тръмп заяви, че може да срещне с Борис Джонсън и Найджъл Фарадж"}
{"url": "http://www.focus-news.net/news/2019/06/03/2665551/ria-novosti-kanada-vremenno-preustanovyava-rabotata-na-posolstvoto-si-vav-venetsuela.html", "text": "Канада реши временно да преустанови работата на посолството си във Венецуела, като в момента оценява статута на венецуелските дипломати в Отава, предаде  РИА Новости , позовавайки се на пресслужбата на канадското външно министерство.  \r\n„В края на този месец канадските дипломати във Венецуела повече няма да бъдат в състояние да получават дипломатическа акредитация от режима на Мадуро и техните визи ще приключат. Така няма да имаме избор, освен да преустановим работата на посолството на Канада във Венецуела от този момент“, се казва в изявление пресслужбата на канадското външно министерство.  \r\nКанадски дипломати заявиха, че отговорността за ситуацията носят властите във Венецуела.", "date": "2019.06.03", "title": "РИА Новости: Канада временно преустановява работата на посолството си във Венецуела"}
{"url": "http://www.focus-news.net/news/2019/06/03/2665555/gd-granichna-politsiya-intenziven-e-trafikat-na-vhod-na-gkpp-kardam.html", "text": "Интензивен е трафикът на вход на ГКПП „Кардам“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове. \r\nНа ГКПП „Лесово“ ще бъде затруднено движението на влизащи и излизащи моторни превозни средства поради ремонтни дейности на турския граничен пункт, които ще продължат до месец август.", "date": "2019.06.03", "title": "ГД „Гранична полиция“: Интензивен е трафикът на вход на ГКПП „Кардам“"}
{"url": "http://www.focus-news.net/news/2019/06/03/2665552/pregled-na-mezhdunarodnite-novini-do-6-chasa-agentsiya-fokus.html", "text": "Станаха ясни първите официални резултати в най-големите общини, на втория тур от местните и регионални избори в Гърция, предаде изданието  Кathimerini . \r\nКостас Бакояни, независим кандидат, подкрепен от „Нова Демокрация“ печели изборите за кмет на гръцката столица Атина с 65,26% от подадените гласове, срещу 34,74% за кандидата на управляващата партия „Сириза“ Насос Илиопулос.  \r\nВ Солун Константинос Зервас от „Нова Демокрация“, но неподкрепен от партията, печели с 66.83% от гласовете, срещу 32,8% за друг кандидат на „Нова Демокрация“ Никос Тахиаос. \r\nВ главното гръцко пристанище Пирея кметските избори печели независимия кандидат Янис Моралис с 57,88% от подадените гласове, срещу 42,12% за  кандидата на „Нова Демокрация“ Никос Влачакос. \r\n***  Консервативната опозиционна партия „Нова Демокрация“ печели местните избори в Гърция, включително кметските места в най-големите градове Атина и Солун, предаде  AFP . \r\nКандидати на „Нова Демокрация“ печелят в 11 от 13 региона на страната, включително в Атика, където се намира гръцката столица.  \r\nКандидатът на „Нова Демокрация“ Костас Бакояни води в Атина с 65% от подадените гласове, след преброяването на половината от избирателните секции в столицата.  \r\nОпозиционната партия „Нова Демокрация“ повтаря своето представяне от изминалите европейски избори, когато спечели 33% от гласовете, с 9% повече от управляващата партия „Сириза“.  \r\nНа първия тур от местните и регионални избори през май, „Нова Демокрация“ спечели пет от 13-е региона в Гърция, а управляващата партия на премиера Алексис Ципрас спечели само в един регион, допълва агенцията. \r\n***  Председателят на френската партия „Републиканците“ Лоран Вокие подаде оставка, след слабото представяне на партията на изборите за Европейски парламент, предаде телевизия  TF1 . \r\n„Победите носят колективен характер, провалите личен. Аз съм длъжен да поема отговорността. Подавам оставка от поста председател на партията. За нас тези избори се превърнаха в провал“, заяви Вокие, като подчерта, че вярва в бъдещето на „Републиканците“. За момента няма издигнати кандидатури за нов председател.  \r\nПартия „Републиканците“ зае четвърто място на изборите за Европейски парламент, като спечели едва 8,48% от гласовете. \r\n***   Американският президент Доналд Тръмп заяви, че американските компании ще напуснат Мексико и ще се върнат в САЩ, ако мексиканските власти не сложат край на нелегалната емиграция към северния си съсед, предаде  ТАСС .  \r\n„Мексико изпраща голяма делегация, за да преговаря за миграционната криза на границата. Проблема е в това, че те „разговарят“ от 25 години. Ние искаме действия, а не разговори“, написа Тръмп в Twitter. \r\nСпоред американският президент, на Мексико „ако има желание“, е необходим само един ден, за да урегулира миграционната криза на границата между страната и САЩ.  \r\n„В противен случай нашите компании и работни места ще се върнат в САЩ“, допълни Тръмп. \r\n***  Отделни части от пътнически лайнери 737 МАХ и 737 NG на американския авиоконцерн Boeing, може да са били произведени неправилно, което ще наложи тяхната замяна в самолети от този клас, предаде  ТАСС , позовавайки се на изявление на Федералното авиационно управление на САЩ.  \r\nСлед провеждане на съвместно разследване е било установено, че неизправни може да са „до 148 детайла, изготвени от подизпълнители“ на авиоконцерна. Компанията Boeing е успяла да открие серийните номера на самолети 737 МАХ и 737 NG, на които може да са били монтирани тези детайли.  \r\nОт авиорегулатора уточниха, че дефектните детайли „може да бъдат подложени на преждевременно излизане от строя“, в резултат на „неправилен процес на изготвяне“. \r\n***  Сирийската военновъздушна база Т-4, която е разположена в провинция Хомс, е била подложена на ракетен обстрел от страна на Израел, предаде  AFP . Това е второ подобно нападение за последните 24 часа. Агенция SANA съобщи, че за отразяване на ракетния удар са били задействани сирийските сили за противовъздушна отбрана.  \r\nВ резултат на ракетния удар е бил убит един сирийски военнослужещ, а други двама военни са били ранени. Нанесени са щети на инфраструктурата на летището. \r\n***  Албанската полиция в столицата Тирана използва сълзотворен газ и водни оръдия срещу демонстранти, протестиращи срещу премиера Еди Рама, предаде  AFP .  \r\nОт албанското вътрешно министерство съобщиха, че в резултат на сблъсъците са пострадали десет полицаи и трима демонстранти.  \r\nВъпреки призивите на организаторите на протеста, демонстрантите хвърляха камъни и запалителни бомби срещу полицаите.  \r\nПредставители на посолството на САЩ в Албания осъдиха насилието от страна на протестиращите, като заявиха, че „призовават организаторите на протестите да спрат актовете на насилие и да преминат към конструктивен диалог“.  \r\nГенералният секретар на НАТО Йенс Столтенберг, който е на посещение в Албания, също осъди проявите на насилие.  \r\nПрез февруари опозиционни политици напуснаха парламента на Албания, в знак на протест, като настояват за оставката на Рама, който управлява страната от 2013 година, допълва агенцията. \r\n***  Президентът на САЩ Доналд Тръмп призова Русия, властите в Сирия и Иран, да прекратят бомбардировките на територията на сирийската провинция Идлиб, предаде  AFP . \r\n„Чух, че Русия, Сирия и в по-малка степен Иран, бомбардират с всички сили провинция Идлиб в Сирия и избиват много невинни цивилни. Светът гледа това клане. Каква е целта, какво ще ви даде това? Спрете“, написа Тръмп в Twitter, малко преди да замине на официално посещение във Великобритания. \r\n***  Президентът на САЩ Доналд Тръмп заяви, че може да срещне с бившия британски външен министър Борис Джонсън, по време на официалното си посещение във Великобритания, предаде  ТАСС .  \r\n„Той е мой приятел“, заяви Тръмп, допускайки възможност за среща с Джонсън. Президентът на САЩ заяви, че може да се срещне и с лидера на Партия „Брекзит“ Найджъл Фарадж.  \r\nТръмп разкритикува кмета на Лондон лейбъриста Садик Хан, който определи президента на САЩ като „глобална заплаха“. Тръмп заяви, че не е заинтересован от среща с Хан.", "date": "2019.06.03", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/06/03/2665554/ria-novosti-donald-tramp-smyata-che-politicheskata-situatsiya-v-izrael-e-v-uzhasno-sastoyanie.html", "text": "Президентът на САЩ Доналд Тръмп смята, че политическата ситуация в Израел е в „ужасно състояние“ и израелските политици трябва да работят заедно, предаде  РИА Новости .  \r\n„Израел е в ужасно състояние след тези избори“, заяви Тръмп. Той допълни, че САЩ са „недоволни“ от политическата ситуация в Израел.  \r\nИзраелският парламент, който работи по-малко от два месеца, се саморазпусна в края на май и насрочи нови избори за 17 септември, след като премиера Бенямин Нетаняху не успя да сформира управляваща коалиция.   Светлин Божков", "date": "2019.06.03", "title": "РИА Новости: Доналд Тръмп смята, че политическата ситуация в Израел е в „ужасно състояние“"}
{"url": "http://www.focus-news.net/news/2019/06/03/2665543/guardian-eksperti-prizovaha-tereza-mey-da-se-protivopostavi-na-donald-tramp-za-promenite-v-klimata.html", "text": "Стотици експерти по климатичните промени призоваха британския премиер Тереза Мей да се противопостави на президента на САЩ Доналд Тръмп по този въпрос, по време на официалното посещение на американския държавен глава във Великобритания през тази седмица, пише изданието  „Guardian“ .  \r\nВ писмо подписано от 250 учени от университети и изследователски центрове в цяла Великобритания се казва, че „отказът“ на американския президент да се бори с глобалното затопляне „увеличава рисковете за живота и препитанието“ по целия свят.  \r\nЕкспертите оценяват високо международната роля на Обединеното кралство в справянето с климатичните промени, но казват, че посещението на Тръмп е „несъвместимо“ с тази роля, тъй като той „подкопава“ американските и международните усилия за намаляване на емисиите на парникови газове.  \r\nЕкспертите пишат, че „отказът на президента Тръмп да се бори с климатичните промени и особено неговите действия по оттеглянето на САЩ от Парижкото споразумение, увеличават рисковете за живота и препитанието на хората в САЩ, Обединеното кралство и по целия свят“.  \r\nТе призовават премиера Тереза Мей да каже на Тръмп да приеме научните доказателства за заплахата от причинената от човека климатична криза, както и да подкрепи политиките на САЩ за намаляване на емисиите на парникови газове до нула през 2050 година, и да си сътрудничи с международните усилия за борба с климатичните промени.  \r\nПрезидентът на САЩ по-рано определи климатичните промени като „китайска измама“ и „глупости“.   Светлин Божков", "date": "2019.06.03", "title": "„Guardian“: Експерти призоваха Тереза Мей да се противопостави на Доналд Тръмп за промените в климата"}
{"url": "http://www.focus-news.net/news/2019/06/03/2665553/sport-goldan-steyt-izravni-rezultata-sreshtu-toronto-vav-finalite-na-nba.html", "text": "Голдън Стейт изравни резултата срещу Торонто във финалите на НБА, след като победи като гост с 109:104, във втората среща от серията.  \r\nПо този начин резултата от финалната серия в НБА стана 1:1 победи, като се играе до четири победи от седем мача.  \r\nТоронто водеше в резултата на почивката с 59:54 точки, но след обрат в третата част Голдън Стейт спечели мача. Най-резултатен за Голдън Стейт стана Клей Томпсън с 25 точки. За Торонто най-резултатен състезател стана Кауай Леонард с 34 точки.  \r\nСледващите два мача ще се играят в залата на Голдън Стейт.", "date": "2019.06.03", "title": "Спорт: Голдън Стейт изравни резултата срещу Торонто във финалите на НБА"}
{"url": "http://www.focus-news.net/news/2019/06/03/2665557/the-wall-street-journal-rusiya-ryazko-e-namalila-broya-na-voennite-si-spetsialisti-vav-venetsuela.html", "text": "В последно време Русия рязко е намалила броя на военните си съветници във Венецуела, пише  The Wall Street Journal . Според изданието, което се позовава на източник близък до руското министерство на отбраната, тези действия показват, че Москва не вярва в бъдещето на правителството на Николас Мадуро.  \r\nПо данни на The Wall Street Journal, през последните няколко месеца броят на специалистите от държавната корпорация „Ростех“, която според вестника, отговаря за подготовката на венецуелските военни и консултира договорите за доставки на въоръжения, е намалял от около хиляда на няколко десетки души. Изданието подчертава, че тази стъпка може да е предизвикана „от липсата на нови договори и да е признание за това, че режима на Мадуро повече не разполага със средства, за да продължи да се разплаща с „Ростех“ по други услуги, свързани с предишни договори“.  \r\nСпоред вестника, „намаляването на присъствието на „Ростех“ демонстрира границите, които Русия не е готова да преминава в южноамериканската държава, в условията на икономически трудности пред Москва, отчасти под влияние на санкциите от страна на САЩ“.   Светлин Божков", "date": "2019.06.03", "title": "The Wall Street Journal: Русия рязко е намалила броя на военните си специалисти във Венецуела"}
{"url": "http://www.focus-news.net/news/2019/06/03/2665561/ministar-temenuzhka-petkova-shte-uchastva-v-sreshta-na-visoko-ravnishte-energiyna-sigurnost-v-regiona-v-sarbiya.html", "text": "Министърът на енергетиката Теменужка Петкова ще участва в среща на високо равнище „Енергийна сигурност в региона“. Това съобщиха от пресцентъра на  Министерството . В рамките на събитието ще бъдат обсъдени политики за енергийна сигурност в региона на Югоизточна Европа, ролята на инфраструктурата за сигурността на газовите доставки, значението на международното сътрудничество за стабилността и сигурността на доставките, зеленият растеж като фактор за икономически ползи и инвестиции и др.  \r\nФорумът ще се проведе днес в град Белград, Република Сърбия.", "date": "2019.06.03", "title": "Министър Теменужка Петкова ще участва в среща на високо равнище „Енергийна сигурност в региона\" в Сърбия"}
{"url": "http://www.focus-news.net/news/2019/06/03/2665556/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” .  Метеорологична обстановка: \r\nДнес ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, с временно усилване на вятъра. Остава повишена вероятността за локални интензивни явления и градушки. В източните райони ще е почти без валежи. Там ще има и повече слънчеви часове, ще духа слаб юг-югоизточен вятър, а температурите ще са по-високи. Преобладаващите максимални ще са между 21° и 26°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nСъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 10.10.2019 г.;  \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 07.06.2019 г.; \r\nОграничава се скоростта на движение по АМ „Тракия“ от км 88+264 до км 89+700 на 90 км/ч посока Бургас поради липса на маркировка и ОС в средна разделителна ивица. Срок до 07.06.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението при с. Дядово от км 250+000 до км 275+000 посока Бургас се осъществява в едната лента поради ремонт на асфалтова настилка. Ограничено е движението в активната лента. Участъкът е сигнализиран с пътни знаци. Срок до 03.06.2019 г.; \r\nОбласт Бургас: \r\nДвижението в участъка Ветрен – Карнобат посока София от км 323+800 до км 359+475 се осъществява с повишено внимание поради на частични ремонтни дейности на асфалтовата настилка. Участъкът е сигнализиран с пътни знаци. Срок до 03.06.2019 г. \r\nАМ „Хемус“:  \r\nОбласт София: \r\nЗа улеснение на трафика във връзка с предстоящите почивни дни се въвежда реверсивно движение по АМ \"Хемус\" в участъка от км 33+960 до км 40+310 /платното посока Варна е затворено, като движението се осъществява двупосочно в платното посока София, поради ремонтни дейности на виадукти при км 36+450 /\"Коренишки дол\"/ и км 37+920, както следва:  \r\n- От 02.06.2019 г. – 10,00 ч. до 03.06.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок 03.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; \r\nОбласт Варна: \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 04.06.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 06.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението в участъка 73+542 до 102+060 Белотинци – Монтана се осъществява се в една лента поради ремонтни дейности на асфалтовата настилка и скоростта на движение е ограничена до 40 км/ч . Регулира се от сигналисти на място . Срок до 06.06.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 03.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка І-3 Златна Панега – Радомирци от км 135+344 до км 151+000 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 10.06.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението с повишено внимание по път I-4 Пролаз – Търговище – с. Пробуда поради ремонт на асфалтовата настилка. Срок до 07.06.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Зая – Дряново в района на Дряново при км 124+800 се осъществява в едната лента поради ремонтни дейности на асфалтовата настилка. Срок 07.06 2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г.; \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Ямбол: \r\nДвижението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка Карнобат – Ветрен от км 456+000 до км 485+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 05.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението по път I-8 Калотина – Драгоман от км 7+000 до км 10+000 се осъществява поетапно в една лента поради санитарна сеч на храсти и дървета в светлата част на денонощието. Движението се осъществява двупосочно в съседната лента. Срок до 07.06.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г. \r\nДвижението в участъка Варна-Бургас от км 183+920 до км 184+595 в района на с. Баня се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 07.06.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 07.06.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок 04.06.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 07.06.2019г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 10.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г.; \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Плевен – Лом: път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 06.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 21.06.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 03.06.2019 г.; \r\nПът ІІ-13: Движението по път II-13, Бяла Слатина-Долни Дъбник в участъка на гр.Кнежа от км   70+300 до км 72+100 е регулирано в едното платно поради машинно полагане на асфалт. Срок: до 04.06.2019 г  \r\nПът ІІ-34: Движението по път II-34 Плевен – Никопол в района на Коиловци при км 7+732 се осъществява с повишено внимание поради преместване на пътни знаци. Срок до 03.06.2019 г.; \r\nПът ІІ-34: Движението по път II-34 Плевен – Никопол в района на Мечка при км 13+000 се осъществява с повишено внимание поради преместване на пътни знаци. Срок до 03.06.2019 г.; \r\nПът ІІ-35: Движението по път II-35 Плевен – Ловеч в района на Плевен при км 5+296 се осъществява с повишено внимание поради преместване на пътни знаци. Срок до 03.06.2019 г.; \r\nПът ІІІ-118: Движението по път III-118 Гулянци – Долна Митрополия в района на Долна Митрополия при км 24+159 се осъществява с повишено внимание поради преместване на пътни знаци. Срок до 03.06.2019 г.; \r\nПът ІII-3402: Движението по път III-3002 Коиловци – Вълче трън в района на Коиловци при км 1+860 се осъществява с повишено внимание поради преместване на пътни знаци. Срок до 03.06.2019 г.; \r\nПът III-3005: Движението по път III-3005 Ясен – Катунец в района на Ясен при км 1+370 се осъществява с повишено внимание поради преместване на пътни знаци. Срок до 03.06.2019 г.; \r\nПът ІII-3502: Движението по път III-3502 Брестовец – Ъглен в района на Беглеж при км 19+148 се осъществява с повишено внимание поради преместване на пътни знаци. Срок до 03.06.2019 г.; \r\nПът ІII-3502: Движението по път III-3502 Брестовец – Ъглен в района на Тодорово при км 2+500 се осъществява с повишено внимание поради преместване на пътни знаци. Срок до 03.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 03.06.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 07.06.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-51: Движението по път II-51 гр. Бяла – с. Лом Черковна от км 3+000 до км 27+900 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 03.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Смилец – Брадвари от км 8+000 до км 13+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци, конуси и регулировчици. Срок до 03.06.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 05.06.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 05.06.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино, от км 0+000 до км 15+150 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 07.06.2019 г. \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 07.06.2019 г. \r\nПът ІII-822: Движението по път ІII-822 Ихтиман – Самоков в района на Шипочане от км 6+500 до км 7+500 се осъществява поетапно в една лента, поради изграждане на стационарна контролна единица на електронна система за събиране на таксите за ползване на Републиканската пътна мрежа. Срок до 04.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-55: Движението по път II-55 Велико Търново – Гурково от км 33+420 до км 37+800 в посока гр. Гурково се осъществява двупосочно в една лента на определени участъци поради почистване на инертни материали.  Движението в участъка се регулира от пътни знаци. Срок до 05.06.2019 г. \r\nПът II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 06.06.2019 г. \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 15.06.2019 г.; \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 15.06.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5308: Движението по път III-5308 Калчево – Каменец от км 0+000 до км 24+600 се осъществява в една лента, поради ремонт на асфалтовата настилка. Движението се регулира чрез пътни знаци .Срок до 05.06 .2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-ра", "date": "2019.06.03", "title": "Актуална пътна обстановка"}
{"url": "http://www.focus-news.net/news/2019/06/03/2665559/predstoyashti-sabitiya-v-stranata-za-3-yuni-agentsiya-fokus.html", "text": "*** \r\nОт 11.00 часа министърът на околната среда и водите Нено Димов ще открие годишното събитие на Националният доверителен екофонд към МОСВ, на което НДЕФ ще представи отчет за дейностите за предходната година. Събитието ще се проведе в зала „Европа“ в сградата на МОСВ на бул. „Мария Луиза“ 22. На събитието ще бъдат връчени и традиционните годишни награди за природозащита на името на Мими Праматарова. \r\n*** \r\nОт 11.00 часа председателят на СДС Румен Христов, избраният за евродепутат Александър Йорданов, главният секретар на СДС Илия Лазаров и членът на НС на СДС Владимир Кисьов ще дадат пресконференция във връзка с приключилите евроизбори в централата на партията на ул. „Раковски“ 134. \r\n*** \r\nОт 10.00 часа в аулата на ВМА ще се проведе Национална кръгла маса на тема „Усъвършенстване на грижите за здравето и развитието на децата в детските ясли“. Организатори на форума са Българската асоциация на професионалистите по здравни грижи (БАПЗГ), Националният център по обществено здраве и анализи (НЦОЗА) и директори на детски ясли от град София. \r\n*** \r\nОт 11.00 часа в конгресен център „Европа“ в сградата на КНСБ ще се проведе дискусия на тема „За устойчиво развитие на ВиК сектора и достойни работни заплати на работниците и служителите”. Участие в нея ще вземат президентът на КНСБ Пламен Димитров, зам.-министърът на регионалното развитие Николай Нанков, председателят на КЕВР Иван Иванов, председателят на браншовия синдикат „Водоснабдител“ Треперушка Младенова, представители на Съюза на ВиК операторите в България и на Българската асоциация на водите. \r\n*** \r\nОт 11.00 часа в зала „А” на Българската търговско-промишлена палата ще се проведе пресконференция във връзка със старта на Осмото издание на Балканския международен винен конкурс и фестивал. В нея ще вземат участие председателят на УС на БТПП Цветан Симеонов, Галина Нифору, директор на Балканския международен винен конкурс и фестивал, Красимир Коев, изпълнителен директор на Изпълнителната агенция по лозята и виното, и Николай Колев, директор на Sofia Restaurant Week. \r\n*** \r\nОт 11.00 часа в Института по катализ на БАН ще се проведе Ден на отворените врати, в който Института ще представят последните си разработки и реализирани до този момент катализатори, както и лаборатории и научна инфраструктура. Инициативата е част от тържественото отбелязване на 150-годишнината от основаването на Българската академия на науките. \r\n*** \r\nОт 11.00 часа в Националния пресклуб на БТА ще се проведе пресконференция на одобрени заявители по схемите „Училищен плод“ и „Училищно мляко“ за проблемите при прилагане на схемите и конкретните си искания. \r\n*** \r\nОр 13.00 до 15.00 часа в АГ болница „Майчин дом“ ще се проведат безплатни прегледи на жени със симптоми на неволно изпускане на урина. \r\n*** \r\nОт 13.30 часа в сградата на КЕВР ще се проведе обществено обсъждане на проект на Наредба за изменение и допълнение на Наредба № 1 от 14.03.2017 г. за регулиране на цените на електрическата енергия \r\n*** \r\nОт 14.00 часа в Зала 13 на Факултета по журналистика и масова комуникация на Софийския университет „Св. Климент Охридски“ млади журналисти от ФЖМК ще представят успешни научни проекти, финансирани от Фонд „Научни изследвания“. \r\n*** \r\nОт 16.00 часа в залата на Българския културен център на ул. „Веслец” 13 ще се проведе събитие за връчване на наградите в Националния конкурс „Ще ти разкажа приказка”. \r\n*** \r\nОт 17.00 часа в централно фоайе на Ректората на Софийски университет „Св. Климент Охридски“ ще се състои церемонията по награждаване на победителите от международния конкурс по програмиране CodeIT 2018/2019, който се провежда под патронажа на Президента на Република България Румен Радев. \r\n*** \r\nОт 19.00 часа в Литературен клуб „Перото“ студенти от II курс „Книгоиздаване“ във Факултета по журналистика и масова комуникация към СУ „Св. Климент Охридски“ ще представят своята книга „Отвъд преградите“. \r\n*** \r\nОт 19.00 часа в Кино Култура ще се проведе събитието „Героите говорят“, организирано от  платформата за доброволчество TimeHeroes.org. \r\n*** \r\nОт 12.00 часа в зала 5 в сградата на Общината ще се проведе пресконференция във връзка с второто издание на „Jumaya Stage Festival“. \r\n*** \r\nОт 18.00 часа в зала „Петя Дубарова“ в Културен център „Морско казино“ ще се проведе творческа вечер, посветена на писателя и почетен гражданин на Бургас Любен Петков. \r\n*** \r\nОт 11.00 часа в Регионалния пресклуб на БТА ще се състои пресконференция на Община Горна Оряховица за програмата и проявите в рамките на празника на Горнооряховския суджук. \r\n*** \r\nОт 12.00 часа в читалище „Надежда 1869“ ще се състои церемонията по награждаване на победителите в литературния конкурс „Детство мое вълшебно“. \r\n*** \r\nОт 13.30 часа кметът на Община Видин Огнян Ценков ще открие информационна кампания на МТСП „Промяната е в нашите ръце“ за повишаване на информираността на гражданите, във връзка с новата Стратегия за активен живот на възрастните хора. На събитието ще присъства и заместник-министърът на труда и социалната политика Султанка Петрова. \r\n*** \r\nВ Регионална библиотека „Дора Габе“ ще бъде представена изложба на библиотечни документи „Видни добруджанци с принос в културата и изкуството на Добруджа” – Тодор Добруджански, Анастас Петров, Атанас Попов. \r\n*** \r\nОт 12.30 часа в Регионалния пресклуб на БТА ще се проведе пресконференция на заместник-председателя на Движение „България на гражданите“ Найден Зеленогорски. \r\n*** \r\nОт 19.00 часа в читалище ,,Съгласие\" ще се състои концерта спектакъл ,,Чудото“ с участието на възпитаниците на балетната школа и вокална група ,,Арлекино“.  \r\n*** \r\nОт 09.00 часа в зала 1 на Окръжния съд ще се проведе заседание по делото срещу бившия кмет на Куклен Костадин П. за взимане на подкуп във връзка с обществена поръчка.  \r\n*** \r\nОт 09.00 часа в зала 1 на Апелативния съд ще се проведе заседание по делото, образувано по протест на Окръжна прокуратура - Пазарджик срещу оправдателна присъда на М.В. (на 62 г.), който е подсъдим по дело за държане и разпространение на наркотици. Пазарджишкият окръжен съд го е оправдал по обвинение за разпространение на наркотици. \r\n*** \r\nОт 09.30 часа в зала 2 на Окръжния съд ще се проведе заседание по делото срещу Халина М.-П., обвинена, че като управител на „Тракия-РМ“ ЕООД със седалище в гр. Пловдив, е избегнала установяването и плащането на данъчни задължения по ЗДДС в особено големи размери.  \r\n*** \r\nОт 10.30 часа на ул. „Поручик Въльо Стефов“ до блок 1114 в район „Южен“ ще бъде открита нова детска площадка. \r\n*** \r\nОт 13.30 часа в зала 12 на Районния съд ще се проведе заседание по делото срещу адвокатът Владимир Елдъров, обвинен в уреждане на застрахователни обезщетения за неимуществени вреди на пострадали от ПТП по съдебен и административен ред. \r\n*** \r\nОт 13.30 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково, с която подсъдимия Н. Н. е признат за виновен в това, че с товарен автомобил е осъществил контрабанда на 103 килограма хероин през ГКПП „Капитан Андреево“. \r\n*** \r\nОт 14.00 часа в клуба на ВМРО ще се състои брифинг с участието на новоизбрания член на ЕП Андрей Слабаков. \r\n*** \r\nОт 17.00 часа в храм „Рождество Богородично“ ще бъде отслужена Вечерня, а след това ще се проведе награждаване на отличените ученици, взели участие в конкурса „Моята църква“. \r\n*** \r\nОт 09.30 часа общинските съветници от ПП ГЕРБ Десислава Илиева и Здравко Костадинов ще проведат срещи с жители в офиса на партията на ул. „Цар Освободител“ 17. \r\n*** \r\nОт 11.00 часа областният управител на Смолян Недялко Славов, заместник-кметът на Смолян Марин Захариев и президентът на Атлантически клуб в България д-р Соломон Паси ще открият Шестото международно лятно училище на НАТО. \r\n*** \r\nОт 10.00 часа в детския отдел на библиотека „Родина“ ще се проведе творческо ателие на тема „Какво не знаем за…“: „Слънчевата система“. \r\n*** \r\nОт 11.00 часа в парк „Пети октомври” ще се проведе събитието „Джаз за деца”, част от съпътстващата програма на „Джаз форум Стара Загора“.  \r\n*** \r\nОт 11.30 часа в сградата на Старозагорска света митрополия ще се състои тържествено заседание на Епархийския съвет.", "date": "2019.06.03", "title": "Предстоящи събития в страната за 3 юни (Агенция „Фокус“)"}
{"url": "http://www.focus-news.net/news/2019/06/03/2665558/predstoyashti-mezhdunarodni-sabitiya-za-3-yuni-agentsiya-fokus.html", "text": "***  Среща на Северноатлантичевския съвет и генералния секретар на НАТО с македонските власти  \r\n***  Започва тридневната визита на Доналд Тръмп в Лондон \r\n***  Протести срещу държавното посещение на Доналд Тръмп във Великобритания \r\n***  Отправяне на искане за задържане на Джулиан Асандж \r\n***  Русия оспорва пред Международния съд иска на Украйна за Крим \r\n***  Съвместна пресконференция на Майкъл Помпео и холандския му колега Стеф Блок \r\n***  Среща на министрите на земеделието на ЕС \r\n***  30 години от смъртта на Аятолах Хомейни", "date": "2019.06.03", "title": "Предстоящи международни събития за  3 юни  (Агенция \"Фокус\")"}
{"url": "http://www.focus-news.net/news/2019/06/03/2665565/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята ще е от 17.00 часа.  \r\nНикола ПЕТКОВ", "date": "2019.06.03", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/06/03/2665564/natsionalniyat-doveritelen-ekofond-shte-otchete-deynostta-si.html", "text": "Националният доверителен екофонд (НДЕФ) към МОСВ ще проведе годишното събитие за 2018 г. Това съобщиха от пресцентъра на  Министерството на околната среда и водите . Всяка година НДЕФ публично представя отчет за дейностите за предходната година. Според данните от отчета през 2018 г. са изпълнени инвестиционни проекти на обща стойност над 5.5 млн. лв.  \r\nВ програмата е предвиден семинар на тема „Електромобилност и екоефективност“ за напредъка на Схемата за насърчаване на използването на електрически превозни средства, както и актуална информация за екологичните ползи и ефективността на електромобилите в опазване на околната среда. На събитието ще бъдат връчени и традиционните годишни награди за природозащита на името на Мими Праматарова. Тази година литературният конкурс за ученици е на тема „Топлинни острови – градове градини“. \r\nМинистърът на околната среда и водите Нено Димов ще открие годишното събитие на НДЕФ в 11.00 часа в сградата на МОСВ на бул. „Мария Луиза“ 22, зала „Европа“. Наградите в конкурса ще връчи зам.-министър Николай Кънчев. Ще присъстват председателят на УС на НДЕФ Пенка Моллова-Смоленова и партньорите на екофонда в конкурса.", "date": "2019.06.03", "title": "Националният доверителен екофонд ще отчете дейността си"}
{"url": "http://www.focus-news.net/news/2019/06/03/2665563/sitel-makedoniya-navodneniya-i-svlachishta-v-bosna-i-hertsegovina-v-tuzla-e-obyaveno-izvanredno-polozhenie.html", "text": "Проливните дъждове в централните части на Босна и Херцеговина от последните дни предизвикаха наводнения и свлачища, предава скопската телевизия  „Сител“  . \r\nВ град Тузла е обявено извънредно състояние. Наводненията отнесоха няколко моста, много къщи и сгради са под вода. Според метеоролозите лошото време ще продължи до сряда. Към настоящия момент няма постъпили данни за пострадали или жертви. Не се привеждат оценки за щетите. Тереза Герова", "date": "2019.06.03", "title": "„Сител“ (Македония): Наводнения и свлачища в Босна и Херцеговина, в Тузла е обявено извънредно положение"}
{"url": "http://www.focus-news.net/news/2019/06/03/2665567/faz-merkel-shte-vzeme-uchastie-v-partiyna-konferentsiya-za-klimata.html", "text": "Канцлерът на ФРГ Ангела Меркел ще присъства на конференция на фракционните лидери на Съюза (ХДС/ХСС), която ще се проведе във Ваймар. Срещата, която ще продължи до вторник, е за политиката в областта на климата, съобщава германският национален ежедневник  Die Frankfurter Allgemeine Zeitung . \r\nОт редакцията отбелязват, че освен Меркел, която се оттегли от лидерския пост в партията, на конференцията във Ваймар ще присъства и министър-председателят на Бавария Маркус Зьодер (ХСС). \r\nНеотдавна председателят на ХДС Анегрет Крам-Каренбауер призна дефицита на своята партия в политиката в областта на климата, припомня изданието. Тереза Герова", "date": "2019.06.03", "title": "FAZ: Меркел ще вземе участие в партийна конференция за климата"}
{"url": "http://www.focus-news.net/news/2019/06/03/2665566/sds-shte-dade-preskonferentsiya-za-priklyuchilite-evroizbori.html", "text": "От 11.00 часа на ул. „Раковски“ 134, ет. 5, председателят на СДС Румен Христов, избраният за евродепутат Александър Йорданов, главният секретар на СДС Илия Лазаров и членът на НС на СДС Владимир Кисьов ще дадат пресконференция във връзка с приключилите евроизбори. Това съобщиха от пресцентъра на  СДС .", "date": "2019.06.03", "title": "СДС ще даде пресконференция за приключилите евроизбори"}
{"url": "http://www.focus-news.net/news/2019/06/03/2665560/nimh-na-mnogo-mesta-v-zapadna-i-tsentralna-balgariya-shte-ima-valezhi-i-gramotevichni-buri.html", "text": "Главно около и след обяд ще се развива купеста и купесто-дъждовна облачност и на много места в Западна и Централна България ще има валежи и гръмотевични бури, с временно усилване на вятъра. Остава повишена вероятността за локални интензивни явления и градушки. В източните райони ще е с по-малко валежи и повече слънчеви часове, ще духа слаб юг-югоизточен вятър и температурите там ще са по-високи. Преобладаващите максимални ще са между 21° и 26°. Атмосферното налягане слабо ще се понижи, но ще остане близко до средното за юни. Това съобщи за  Агенция „Фокус“   дежурният синоптик Георги Цеков от  Националния институт по метеорология и хидрология .  \r\nПо Черноморието облачността ще е променлива, почти без валежи. Ще духа слаб до умерен вятър от изток-югоизток. Максимални температури на въздуха: 24-26°. Температура на морската вода е 16-22°. Вълнението на морето ще е 1-2 бала. \r\nНад планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа слаб до умерен вятър от юг-югоизток. Максималната температура на височина 1200 метра около 16°, на 2000 метра – около 9°.", "date": "2019.06.03", "title": "НИМХ: На много места в Западна и Централна България ще има валежи и гръмотевични бури"}
{"url": "http://www.focus-news.net/news/2019/06/03/2665569/belogradchishkiyat-episkop-polikarp-shte-otsluzhi-vodosvet-za-nachaloto-na-letnite-detski-pravoslavni-lageri-v-krimikovskiya-manastir.html", "text": "От 12.00 часа с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп , викарий на Софийския митрополит, ще отслужи водосвет за началото на летните детски православни лагери в Кримиковския манастир \"Св. Георги\", предаде репортер на  Агенция „Фокус“ . \r\nНикола ПЕТКОВ", "date": "2019.06.03", "title": "Белоградчишкият епископ Поликарп ще отслужи водосвет за началото на летните детски православни лагери в Кримиковския манастир"}
{"url": "http://www.focus-news.net/news/2019/06/03/2665562/denyat-3-yuni-v-balgarskata-istoriya.html", "text": "През 1890 г. под натиска на правителството в София владишки берати получават българските митрополии в Охрид и Скопие, Македония. През 1901 г. войводите Яне Сандански и Христо Чернопеев отвличат протестантската мисионерка мис Елен Стоун и нейната слугиня Катерина Цилка. С действията си комитите на ВМРО целят да предизвикат обществено внимание върху тежкото положение на българския народ в Македония и в краен случай да си осигурят пари за оръжие от откупа, който са поискали. Случката влиза в историята под името Аферата „Мис Стоун”. През 1906 г. в рамките на месец от 3 юни до 4 юли варненци на три пъти не допускат новия гръцки владика Неофитос да слезе на пристанището и завземат гръцките черкви в града. През 1907 г. Четата на Таню войвода води сражения с турския аскер и сръбските чети на Йован Бабунски и Григор Лямев при селата Никодин и Ракле, Прилепско, Македония. През 1927 г. четници  на ВМРО взривяват жп. линията Скопие-Велес, в отговор на репресиите на сръбския режим в Южна Бановина / сега Македония /. През 1952 г. се състои съдебно дело срещу католическите дейци отец Роберт Прустов и Стефан Цоков, принудени от комунистическия режим да направят \"признания\" за извършван от тях \"шпионаж\" и събиране на сведения за чужди разузнавания.  \r\nНа 3 юни са родени: Илчо Иванов Димитров – историк; Асен Павлов Карастоянов -  композитор, музикален педагог, общественик. На този ден умират: известният български кинорежисьор Зако Хеския; Невена Коканова – актриса; цар Иван Шишман - последният владетел на Търновското царство.  \r\n2009 г. \r\nПрезидентът Георги Първанов връчва Орден „Св. св. Кирил и Методий” - първа степен на Михайло Пантич, за изключителния му принос за популяризиране на българската история и култура в Република Сърбия \r\n2006 г. \r\nМинистър-председателят на Р. България Сергей Станишев е на посещение в Р. Македония. В рамките на еднодневната си визита Станишев провежда среща с македонския премиер Владо Бучковски, с когото правят първа копка за стартирането на проект за изграждане на електроенергийна междусистемна връзка между двете страни. Българският министър-председател е приет и от македонския президент Бранко Цървенковски. \r\nВ българската делегация участва и министърът на вътрешните работи на България Румен Петков, който се среща с македонския си колега Любомир Михайловски. Двамата министри подписват Договор за трансгранично полицейско сътрудничество между България и Македония. \r\n2002 г. \r\nВ периода 3 - 6 юни премиерът Симеон Сакскобургготски е на официално посещение в Русия, където разговаря с руския президент Владимир Путин и подписва декларация за сътрудничество между двете страни. \r\n1993 г. \r\nВ София е подписана съвместна декларация за сътрудничество между България и Великобритания. \r\n1955 г. \r\nНикита Хрушчов посещава България. Той пристига в страната ни от Югославия, където преговаря с Тито за подобряване на съветско-югославските отношения след конфликта от 1948 г. От България също се иска да подобри отношенията си със западната си съседка. \r\n1952 г. \r\nСъстои се съдебно дело срещу католическите дейци отец Роберт Прустов и Стефан Цоков, принудени от комунистическия режим да направят \"признания\" за извършван от тях \"шпионаж\" и събиране на сведения за чужди разузнавания. \r\n1927 г. \r\nЧетници на ВМРО взривяват жп. линията Скопие-Велес, в отговор на репресиите на сръбския режим в Южна Бановина (сега Македония).  \r\n1907 г. \r\nЧетата на Таню войвода води сражения с турския аскер и сръбските чети на Йован Бабунски и Григор Лямев при селата Никодин и Ракле, Прилепско, Македония. \r\n1906 г. \r\nВ рамките на месец от 3 юни до 4 юли варненци на три пъти не допускат новия гръцки владика Неофитос да слезе на пристанището и завземат гръцките черкви в града. \r\n1901 г. \r\nВойводите Яне Сандански и Христо Чернопеев отвличат протестантската мисионерка мис Елен Стоун и нейната слугиня Катерина Цилка. С действията си комитите на ВМРО целят да предизвикат обществено внимание върху тежкото положение на българския народ в Македония и в краен случай да си осигурят пари за оръжие от откупа, който са поискали.Случката влиза в историята под името Аферата „Мис Стоун”. \r\n1899 г. \r\n66-те опозиционни депутати в X ОНС издават Манифест към българския народ за борба срещу правителството на Димитър Греков. \r\n1894 г. \r\nНа събрание на привържениците на правителството на Константин Стоилов в София по предложение на д-р Минчо Цачев е учредена Народна партия с орган в. \"Мир\" (от 22 септември). Централен клуб: д-р М. Цачев, д-р Петър Минчович, Петко Горбанов, ген. Данаил Николаев, д-р Георги Странски, Йов Титоров, д-р Димитър Моллов и Никола Манов. На 12 юни са основани два клуба на Народната партия в Пловдив, на 22 юни - в Русе и т. н. Лидер на партията е Константин Стоилов. \r\n1890 г. \r\nПод натиска на правителството в София владишки берати получават българските митрополии в Охрид и Скопие, Македония. \r\n1884 г. \r\nПриключват изборите за IV ОНС, спечелени от крайните либерали. На тази дата са родени: \r\n1931 г. \r\nРоден е Илчо Иванов Димитров - историк. Завършва история в Софийския университет “Свети Климент Охридски”. Специализира във Франция, Италия и Англия. Ръководи Катедрата по история на България. В периода 1979 г. – 1981 г. е ректор на Софийския университет “Св. Климент Охридски”, директор е и на Центъра по българистика. Работи и като научен секретар и заместник-председател на БАН. Заместник-завеждащ отдел \"Идеология и агитация\" на ЦК на БКП. Илчо Димитров е министър на народната просвета в годините 1986 г.-1989 г.; 1995 г.-1997 г. Изследванията му са в областта на новата и най-новата история на България. Най-популярното му произведение е: \"Князът, конституцията и народът\" (2 изд., 2001 г.). Умира на 11 март 2002 г. в София. \r\n1893 г. \r\nРоден е Асен Павлов Карастоянов - български композитор, музикален педагог, общественик. Завършва Държавното музикално училище (дн. БДК) в София. Специализира флейта и хармония в Берлинското висше музикално училище (1921 г.), в Париж (Екол Нормал) - композиция и контрапункт в Скала Канториум. В България работи като диригент. Автор е на “Балканска сюита” (1924 г.), симфония №1 “Рудничари” (1937 г.), “Рудничарски марш”, “Родопска сюита” (1940 г.) и др. На тази дата умират: \r\n2006 г. \r\nНа 84-годишна възраст почива известният български кинорежисьор Зако Хеския. Исак Соломонов Хеския, по-известен като Зако Хеския, е български режисьор. Роден е на 21 септември 1922 г. в Цариград, Турция. Завършва полувисшето държавно училище по кинематография и фототехника през 1952 г. Работи в Студия за игрални филми “Бояна” (1952 - 1991); член е на Съюза на българските филмови дейци (СБФД). До средата на 60-те год. на XX в. работи като асистент - режисьор (“Животът си тече тихо”, 1958; “Звезди”, 1959; “А бяхме млади”, 1961). Утвърждава се като един от признатите майстори на българското кино. Хеския интерпретира националната литературата във филми като “Горещо пладне” (1966), снима партизански екшъни - “Осмият” (1969), и епоси - “Бой последен” (1976), прави творби за т. нар. Отечествена война - “Тримата от запаса” (1971) и “Зарево над Драва” (1974), популярни и професионално реализирани тв сериали - “Сами сред вълци” (1979) и “Нощем с белите коне” (1985), детски филми - “Йо-хо-хо!” (1981). Промяна в неговото творчеството настъпва с новаторската психологическа драма - “Без драскотина” (1989). Автор е и на документалните филми - “По време на едно учение” (1995). Печели наградите “Златна роза”, Варна (1974 и 1978), специална награда на журито на Московския фестивал за филма “Йо-хо-хо” (1981) и др. \r\n2000 г. \r\nУмира Невена Коканова – българска актриса. Родена е на 12 декември 1938 г. в Дупница. Дълго време е наричана \"първата дама\" на българското кино. Дебютира в средата на 50-те години в театъра, а в киното се появява за пръв път във филма \"Години за любов\" на режисьора Янко Янков. Звездният й път на екрана започва с ролята на Ирина от екранизацията на \"Тютюн\" (1962 г.). Следва печално-страстната Лиза от \"Крадецът на праскови\" (1964 г.), обречена на любов жена в безпощадно време. Идва ред на Ана от \"Карамбол\" (1966 г.), на Герда от \"Дъх на бадеми\" (1967 г.), на Неда от \"Отклонение\" (1967 г.) и т.н. \r\nУчаства още в \"Инспекторът и нощта\", 1963 г., \"Момчето си отива\", 1972 г., \"Дърво без корен\", 1974 г., \"Матриархат\", 1976 г., \"Трите смъртни гряха\", 1980 г. и др. \r\n1395 г. \r\nУмира цар Иван Шишман - последният владетел (1371 г. – 1393 г.) на Търновското царство. Син е на цар Иван Александър (1331 г.-1371 г.) от брака му с втората му съпруга Сара (еврейка, която след покръстването си приема името Теодора, като на първата му жена). Цар Иван Шишман заема търновския престол след смъртта на баща си и след лишаването на по-големия му брат Иван Срацимир от трона. Това става причина за създаване на враждебни отношения между двамата братя, което не им позволява да обединят силите си против напора на османските нашественици. Същевременно засилените сепаратистични тенденции (откъсването на Добруджанската и Видинската област) води до чувствително отслабване на българската държава в териториално, икономическо и политическо отношение. За да спре нашествието на османските турци, цар Иван Шишман дава сестра си Мара (Кера Тамара) за жена на турския султан Мурад I (1362 г.-1389 г.). Но този компромис не води до трайни резултати. След победата на сърбите в битката при Плочник през 1387 г. той прави опит да влезе в съюз със своите западни съседи. През следващата година османските турци предприемат настъпателни действия против Търновското царство и обсаждат цар Иван Шишман в Никополската крепост. Поставен в безизходно положение, той е принуден да сключи мир с тях при тежки условия. Този мир обаче не продължава дълго. През 1393 г. последва ново нападение на османските турци, в резултат на което е покорено Търновското царство. Цар Иван Шишман успява да избяга и известно време се укрива в Никополската крепост. През 1395 г. е пленен и убит. Заради неговата борба против османските поробители името му било възпято в народния епос. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.03", "title": "Денят 3 юни в българската история"}
{"url": "http://www.focus-news.net/news/2019/06/03/2665573/denyat-3-yuni-v-svetovnata-istoriya.html", "text": "През 1098 г. воините от Първия кръстоносен поход след дълга обсада завземат малоазийската крепост Антиохия - ключ към превземането на Ерусалим. През 1846 г., по време на войната на САЩ срещу Мексико, селището Йерба-Буена преминава административно към САЩ. Населението му се състои от 375 бели и 83 негри, индианци и хавайци. Това селище дава основата на град Сан Франциско. През 1875 г. изобретателят Александър Бел за първи път използвал две мембрани за управление на електромагнити, което позволявало да се предават звукови сигнали на разстояние. През 1896 г. в Москва е подписан секретен договор между Русия и Китай. Русия се задължавала да защити Китай от японска агресия, заради което получила правото да строи в Манджурия, Китайско- Източната ж.п. линия. През 1959 г. Сингапур получава своята независимост от Великобритания и е обявена за самоуправляваща се държава в състава на Общността. На 3 юни са родени: Сузи Куатро - американска поппевица и китаристка; Жозефина Бекер - известна танцьорка и певица; Ото Леви - австрийски физиолог, доктор по медицина; английският крал Георг V; Ренсъм Олдс - създателят на „Олдсмобила”; Шарл Льокок - френски композитор; Ян Бартолд Йонгкинд - холандски художник и график; Ричард Кобден - британски политик, идеолог на промишлената буржоазия, лидер на фритредерите, фабрикант; Хенри Шрапнел – офицер от британската армия; Никола Апер - сладкар, и майстор-готвач, поставил основите на консервирането на храните. На този ден умират: Антъни Куин (псевд. на Антони Рудолф Каксака) - американски актьор от мексикански произход; Аятолах Хомейни - шиитски духовник и идеен ръководител на ислямската революция в Иран през 1978-1979 г.; сър Арчибалд Вивиан Хил - английски физиолог, член на Лондонското кралско дружество; Ралф Глийсън - създателят на музикалното списание „Ролинг Стоунс”; папа Йоан XXIII; Михаил Иванович Калинин – руски държавник; Франц Кафка – чешки писател; Йохан Щраус - австрийски композитор, диригент и цигулар; Оскар Колберг - полски етнограф и композитор, основател на полската фолклористика; Жорж Бизе - френски композитор; Николай Михайлович Карамзин - руски писател, публицист и историк; Ян Замойски - полски държавник. \r\n2017 г.  \r\nПарламентарни избори в Малта. Надпреварата печели Лейбъристката партия, начело с лидера Джоузеф Мускат. \r\n2017 г.  \r\nДвоен терористичен атентат в Лондон. Микробус с трима мъже се врязва в хора на лондонския мост Лондон бридж, а малко по-късно нападателите слизат и нападат с ножове граждани в съседния квартал Бороу. При нападенията има 7 убити и над 40 ранени. И тримата нападатели са ликвидирани. \r\n2015 г. \r\nРаймондс Вейонис е избран от Сейма за президент на Латвия. \r\n2015 г. \r\nГолемият адронен колайдер в Европейския център за ядрени изследвания CERN за първи път достига сумарна енергя от 13 TeV на насрещните снопове от високоенергетични протони. \r\n2014 г. \r\nВ Сирия се провеждат президентски избори които спечелва Башар Асад. \r\n2006 г. \r\nЧерна гора обявява независимост. Независимостта е обявена от парламента на тържествено заседание, на което е прието Решение за обявяване на независимост и Декларация за независима Черна гора. В решението се посочва, че Черна гора е независима държава с пълен международно-правен статут в нейните съществуващи граници. В подкрепа на двата документа гласуват депутатите от управляващата коалиция - Демократическа партия на социалистите и Социалдемократическа партия, както и от Гражданската партия, Либералната партия, Демократическия съюз на албанците и Демократическия съюз в Черна гора. В заседанието участва черногорският президент Филип Вуянович, премиерът Мило Джуканович, президентът на бившето държавно обединение Сърбия и Черна гора Светозар Марович и висши представители на съдебната власт. В залата на парламента не присъстват депутатите на Социалистическата народна партия, Народната партия, Сръбската народна партия, Демократическата сръбска партия и Либералния съюз, както и официални представители на Сърбия. \r\nВ референдума за независимостта на Черна гора, състоял се на 21 май 2006 г., право на глас имат 419 240 избиратели. На 31 май Републиканската комисия за организиране на референдума официално потвърждава резултатите от референдума за независимост на републиката - 55,5 % от гласоподавателите гласуват за независимостта на страната. \r\n1981 г. \r\nПапа Йоан Павел ІІ напуска болницата, след покушението извършено от Али Агджа, в центъра на Рим и станало тясно свързано с т.нар. „българската следа.” \r\n1969 г. \r\nПо време на военни учения в Южно Китайско море самолетоносачът „Мелбърн” /Австралия/ разсича на две американския ескадрен миноносец „Франк Евънс”, при което загиват 74 души от екипажа. \r\n1965 г. \r\nАмериканският астронавт Едуард Уайт прекарва за първи път 22 минути в открития космос при полета на кораба „Джемини – 4”. \r\n1962 г. \r\nПри самолетна катастрофа загиват 130 души. Чартърен полет на боинг 707 на авиокомпания Air France за Атланта, Джорджия катастрофира при излитането от летище Орли в Париж. Като по чудо две стюардеси, намиращи се в задната част на самолета, когато става катастрофата, успяват да се спасят. Три часа след катастрофата е намерен жив под отломките още един стюард, който обаче умира в болницата. Загиналите са предимно от американски произход - 121 члена на Асоциацията по изкуства в Атланта, пътувайки за дома си. \r\n1961 г. \r\nВъв Виена се провежда първата среща на държавните глави на САЩ и СССР след 1945 г. \r\n1959 г. \r\nСингапур получава независимост от Великобритания и е обявена за самоуправляваща се държава в състава на Общността. Република Сингапур е държава в Югоизточна Азия с териториална площ 581 кв. км. и население над 3 000 000 души. Официалните езици в страната са малайски, китайски, тамилски, английски.Столицата на държавата е Сингапур. Паричната единица - сингапурски долар. Законодателен орган - еднокамарен парламент. Основа на икономиката е външната търговия и промишлеността - електроника, текстил, корабостроене и кораборемонт, преработка на нефт. Чрез жп линия и шосета е свързан с Малайзия. Основни външнотърговски партньори са САЩ, Япония, Малайзия и др. Сингапур има силно развит туризъм (повече от 3,2 млн. туристи годишно). До 1819 г. островът е владение на султанат Джохору, а след това на Великобритания. От 1826 г.-1946 г. Сингапур е колония на Великобритания. През 1942-1945 г. държавата е окупирана от Япония. От 1959 г. е обявена за самоуправляваща се държава в състава на Общността. От 1963 г. до 1965 г. е в състава на Федерация Малайзия. На 9 август 1965 г. е провъзгласена за независима държава. \r\n1950 г. \r\nФренска експедиция покорява за първи път един от най-високите върхове в света – Аннапурна (8091 м). \r\n1934 г. \r\nКанадският физиолог Фредерик Бантинг - изобретател на инсулина, получава рицарско звание. Фредерик Бантинг е роден на 14 ноември през 1891 г. През 1916 г. завършва медицина в университета в Торонто. В периода 1916 г. – 1919 г. служи в канадската армия в медицински корпус. Награден е с “Военен кръст” за оказвана интензивна помощ на ранените във войната. След като завършва военната си служба продължава образованието си и през 1922 г. получава степен доктор по медицина. От 1921 г. работи в университета в Торонто в катедрата по физиология. През 1923 г. получава Нобелова награда по физиология и медицина за изобретението на инсулина съвместно с Дж. Маклеод. \r\n1896 г. \r\nВ Москва е подписан секретен договор между Русия и Китай. Русия се задължавала да защити Китай от японска агресия, заради което получила правото да строи в Манджурия, Китайско- Източната ж.п. линия. \r\n1875 г. \r\nИзобретателят Александър Бел за първи път използвал две мембрани за управление на електромагнити, което позволявало да се предават звукови сигнали на разстояние. \r\n1862 г. \r\nВ дните между 3 - 5 юни в Белград избухват сражения между местното население и войници от турския гарнизон в сръбската столица. По силата на Одринския мирен договор (1829 г.) Високата порта запазва правото да поддържа свои гарнизони на сръбска територия като гаранция за васалния статут на Сърбия. В стремежа си да извоюва пълна независимост сръбското правителство многократно се опитва да закрие тези гарнизони. Събитията от 3-5 юни са предизвикани от улично спречкване между сърби и турски войници, след което започват истински сражения. Възникналият конфликт е разрешен с помощта на европейските дипломати, които протестират срещу извършения от турците артилерийски обстрел на Белград. Българската легия участва в сраженията срещу турския гарнизон в Белград, спечелвайки си признателността на местното население. \r\n1846 г. \r\nПо време на войната на САЩ срещу Мексико, селището Йерба-Буена преминава административно към САЩ. Населението му се състои от 375 бели и 83 негри, индианци и хавайци.Това селище дава основата на град Сан Франциско. \r\n1098 г. \r\nВоините от Първия кръстоносен поход след дълга обсада завземат малоазийската крепост Антиохия - ключ към превземането на Ерусалим. На тази дата са родени: \r\n1950 г. \r\nРодена е Сузи Куатро - американска поппевица и китаристка. Свири от 7-годишна възраст. Звездата й изгрява през 1973 г. във Великобритания. Лансирана е от авторско-продуцентския тандем Ники Чин и Майк Чапмън (лансирали групи като “Суит” и “Смоуки”). Песните й са известни предимно в Европа през 70-те години. Осъществява съвместно турне в САЩ с А. Купър (1974 г.). В края на 70-те години се снима в американското телевизионно шоу “Щастливи дни”. Има издадени над 10 албума. \r\n1906 г. \r\nРодена е Жозефина Бекер - известна танцьорка и певица. Носител е на ордена на почетния легион. До 1925 г. работи в Ню Йорк. В Париж дебютира във \"Фоли Бержер\" (1926 г.) и се налага като една от звездите на мюзикхола. До 1930 г. прави гастроли в около 25 държави. През 1956 г. прекъсва артистичната си дейност, за да се посвети на благотворителни проекти; материалните нужди отново я връщат на сцената. Последно представление: \"Историята на Жозефин Бекер\" в зала \"Бобино\" в Париж. През 1970 г. посещава България с рецитал на \"Златният Орфей\". \r\n1875 г. \r\nРоден е Ото Леви - австрийски физиолог, доктор по медицина (1896 г.). Емигрира в САЩ през 1940 г. Установява химическата природа на предаването на възбуждането чрез синапс и ролята на ацетилхолина в този процес. Съвместно с Г. Х. Дейл е лауреат на Нобелова награда за 1936 г. \r\nОто Леви умира през 1961 година. \r\n1865 г. \r\nРоден е английският крал Георг V. \r\n1864 г. \r\nРоден е Ренсъм Олдс - създателят на „Олдсмобила”.Олдсмобил (на английски: \"Oldsmobile\", а на някои места името се среща \"Olds + Mobile\") е марка автомобили собственост на Дженеръл Мотърс. Основана е от Ренсъм Илай Олдс и се произвежда в САЩ от 1897 до 2004 г. В своята 107 годишна история тя произвежда 35,2 милиона автомобила заедно с 14 милиона построени във фабриката в Ленсинг. Когато е закрита Олдсмобил най-старата американска и една от най-старите световни марки, след Даймлер и Пежо. \r\nРънсен Олдс умира на 26 август 1950 година. \r\n1832 г. \r\nРоден е Шарл Льокок - френски композитор. През 1857 г. разделя с Ж. Бизе първата награда на организирания от Ж. Офенбах оперетен конкурс (\"Доктор Мирокъл\"). Дълго време след това произведенията му нямат успех. Известност му донася оперетата \"Чаен цвят\" (1868 г.). Заедно с Ж. Офенбах Льокок е един от най-популярните френски композитори от оперетния жанр. Със своята лиричност и хумор оперетите му се доближават до битовата комедия и развиват традициите на френската комична опера. Създава повече от 50 оперети, сред които по-известни са \"Дъщерята на мадам Анго\" (1872 г.), \"Жирофле-Жирофла\" (1874 г.) и др. Умира на 24 октомври 1918 г. в Париж. \r\n1819 г. \r\nРоден е Ян Бартолд Йонгкинд - холандски художник и график. Учи в Хагската художествена академия от 1837 г. и в Париж в годините между 1846 -1849 г. Работи в Холандия (1855 г.-1860 г.), Белгия (1866 г.-1869 г.) и Франция. Реалистичното му творчество оказва влияние на първите импресионисти. Работи като акварелист и офортист. Умира на 9 февруари 1891 г. в Кот Сен Андре, Франция. \r\n1804 г. \r\nРоден е Ричард Кобден - британски политик, идеолог на промишлената буржоазия, лидер на фритредерите, фабрикант. Един от ръководителите на Организацията против хлебните закони (осн. 1838 г.). Депутат в Камарата на общините (1841-1857 г., 1859-1865 г.). Бори се за отмяна на привилегиите на земевладелската аристокрация. Защитава системата на неограничената конкуренция и пазарното регулиране на икономиката. Противник е на трудовото законодателство и профсъюзите. Взема участие в организацията на много световни конгреси за мир (1848-1851 г.). Умира на 2 април 1865 г. в Лондон. \r\n1761 г. \r\nРоден е Хенри Шрапнел – офицер от британската армия. Той е създателят на артилерийския снаряд с картеч, наречен на негово име.Шрапнелът е снаряд с готови порязващи елементи и е използван за първи път от англичаните срещу холандците в Суринам. Хенри Шрапнел умира на 13 март 1842 година. \r\n1749 г. \r\nРоден е Никола Апер - сладкар, и майстор-готвач, поставил основите на консервирането на храните. Апер умира през 1841 година. На тази дата умират: \r\n2016 г. \r\nУмира Мохамед Али, легендата на бокса. Олимпийски шампион от Олимпийските игри в Рим 1960 година в „полутежка“ категория, трикратен Световен шампион по бокс за професионалисти в категория „тежка“ (1964 г.,1974 г. и 1978 г.). През 1999 г. „Sports Illustrated“ и BBC обявяват Али за „спортист на века“. От 2002 г. има звезда на Холивудската алея на славата. \r\n2001 г. \r\nУмира Антъни Куин (псевд. на Антони Рудолф Каксака) - американски актьор от мексикански произход. Роден е на 21 април 1915 г. в Чихуахуа, Мексико. Дебютира в “Парола” (1936 г.). Играе второстепенни роли в уестърни на Сесил де Мил, в които талантливо пресъздава образи на мексиканци и индианци - “Човекът от равнината” (1937 г.), “Юниън Пасифик” (1939 г.). Най-добрите му изяви през този период са в “Кръв и пясък” (1941 г.), “Черният лебед” (1942 г.), “Инцидентът в Окс Боу” (1943 г.), “Бъфало Бил” (1944 г.). Печели “Оскар” през 1953 г. за поддържаща мъжка роля във филма “Пътят”. Опитва в режисурата, довършвайки последния филм на Мил “Пиратът” (1958-1959 г.). Снима се още в: “Под три флага” (1951 г.), “Вива Сапата!” (1952 г.), “Одисей” (1954 г.), “Див е вятърът” (1955 г.), “Жажда за живот” (1956 г., “Оскар” за главна мъжка роля), “Парижката Св. Богородица” (1957 г.), “Синдбад Мореплавателя” (1958 г.), “Последният влак от Гън Хил” (1959 г.), “Бели сенки” (1960 г.), “Реквием за един боксьор от тежка категория” (1961 г.), “Оръдията на Навароне” (1961 г.), “Барабас” (1963 г.), “Зорба Гърка” (1964 г.), “Отряд без контрол” (1965 г.), “Хепънинг” (1966 г.), “Авантюристът” (1967 г.), “Тайната на Санта Виктория” (1968 г.), “Обувките на рибаря” (1969 г.), “Последният воин” (1970 г.), “Дон Анжело е мъртъв” (1973 г.), “Един път е малко” (1973 г.), “Марсилски заговор” (1974 г.), “Мойсей” (1975 г.), “Исус от Назарет” (тв, 1976 г.), “Прехвърлянето” (1978 г.), “Гръцкият тайфун” (1978 г.), “Децата на Санчес” (1979 г.), “Саламандър” (1981 г.), “Големият риск” (1982 г.), “Удовлетворението” (1985 г.), “Отмъщението” (1990 г.), “Последният екшън герой” (1993 г.), “Магьосникът” (1993 г.), “Да обикнеш някого” (1994 г.), “Разходка в облаците” (1995 г.), “Седемте прислужника” (1996 г.), “Кметът” (1996 г.), “Отмъщението” (2001 г.). През 1973 г. издава мемоарите “Първородният грях”, а след това пише романа “Мама Лучия”. Изявява се като художник и скулптор. \r\n1989 г. \r\nУмира Аятолах Хомейни - шиитски духовник и идеен ръководител на ислямската революция в Иран през 1978-1979 г. Рухолах Мусави Хомейни е роден на 17 май 1900 г. в Хомейн, макар, че точната му рождена дата е оспорвана. Обявен е за аятолах през 1950 г. Поради критиките си към режима и заради участието си в бунт, през 1963 г. е принуден да напусне страната. Първоначално пребивава в Турция, а по-късно в Наджаф (Ирак). До 1978 г. остава в Ирак, където организира иранската опозиция. Принуден е от Саддам Хюсеин да напусне страната, поради което се установява във Франция. \r\nОт Париж се връща на 1 февруари 1979 г. поради революцията в Иран. 11 дни по-късно Хомейни поема властта и обявява Иран за Ислямска република. \r\nОще през първата година Хомейни налага строги религиозни порядки в иранското общество. Левите и монархистични групи са преследвани и принуждавани да емигрират, a либералните религиозни групи са силно ограничавани. При налагане на своята власт Хомейни разчита на паравоенни милиции. \r\nХомейни умира на 3 юни 1989 г. Погребан е в мавзолей в южната част на Техеран. \r\n1977 г. \r\nУмира сър Арчибалд Вивиан Хил - английски физиолог, член на Лондонското кралско дружество (от 1818 г., през 1935-1945 г. е секретар). Лауреат е на нобелова награда за физиология и медицина за 1922 г. (заедно с О. Майерхоф). Завършва Кеймбриджкия университет (1907 г.). През 1914-1919 г. преподава физическа химия в Кеймбриджкия и физиология в Манчестърския университет. През 1920-1923 г. е професор по физиология в Манчестърския университет, през 1923-1925 г. е професор по физиология в университетския колеж в Лондон. Председател е на Дружеството за подкрепа на науката и образованието (1946-1963 г., от 1963 г. е президент). Основните му трудове са по термодинамика на мускулната дейност и механизмите на мускулното съкращение. Усъвършенства термоелектрическия метод за измерване температурата в мускулите и създава редица точни прибори за изучаване на топлообразуването в нервите и мускулите. Въвежда понятията “кислороден дълг” и “устойчиво състояние” като характеристики на връзката между потреблението на кислород и отстраняването на продуктите на разпада в мускулите. \r\n1975 г. \r\nУмира Ралф Глийсън - създателят на музикалното списание „Ролинг Стоунс”. Роден е през 1917 г. \r\n1963 г. \r\nУмира папа Йоан XXIII. Светското му име е Анжело Джузепе Ронкали. Роден е на 25 октомври 1881 г. От 28 октомври 1958 г. е избран за Папа. Заема важни църковни постове: папски делегат в България, Гърция и Турция, нунций във Франция. Наричан е още Червения папа. Започва дипломатическата си кариера през 1925 г. като папски визитьор (дипломатически представител) в София, където по-късно става делегат и остава до края на 1944 г. Противник е на \"студената война\", проповядва мир и дружба между всички страни и народи на земята. През 1962 г. свиква Втория Ватикански събор. Привърженик е на \"обновяването\" на Църквата, за да се приспособи към условията на съвременното общество. \r\n1946 г. \r\nУмира Михаил Иванович Калинин – руски държавник. Той е роден на 19 ноември 1875 г. в с. Верхная Троица, дн. Кашински район, Калининска област. Михаил Калинин е председател на ВЦИК от 1919 г., на ЦИК на СССР от 1922 г., председател е на Президиума на Върховния съвет на СССР (1938 г.-1946 г.). През 1896 г. е стругар в Путиловския завод, където организира кръжок в състава на ленинския Петербургски “Съюз за борба за освобождение на работническата класа”. Многократно е арестуван, интерниран и изселван от царския режим. През 1906 г. е член на Петербургския комитет на РСДРП. Поддържа т. нар. Ленинското крило на IV конгрес на РСДРП (1906 г.). През 1910 г. е арестуван и изгонен от Русия. На VI (Пражка) конференция на РСДРП (1912 г.) е избран за кандидат-член на ЦК на РСДРП. Участва в основаването на в-к. “Правда” и във Февруарската революция през 1917 г. На VIII конгрес на РКП (б.) през март 1919 г. е избран за чл. на ЦК на РКП (б.), а след смъртта на Я. М. Свердлов е председател на ВЦИК. След ХIV конгрес на ВКП (б.) (1925 г.) е в състава на Политбюро на ЦК на ВКП (б.). Калинин влиза в най-близкото обкръжение на Сталин. Изтъкван е на преден план като “човек от руския народ”, на практика - марионетъчна политическа фигура. През 1931 г. гр. Твер е наречен на негово име. Погребан е до Кремълската стена. \r\n1924 г. \r\nУмира Франц Кафка – чешки писател. Той е роден на 3 юли 1883 г. в Прага. Определян е като един от “тримата влъхви” на модерната западноевропейска проза (заедно с М. Пруст и Дж. Джойс). Кафка учи в гимназията в Старе место, Прага. От 1901 г. следва в Юридическия факултет на Немския университет в Прага. Дипломира се като доктор по право. От 1907 г. е на работа в застрахователното дружество “Асекурациони дженерали”. Пътува до Париж и Берлин с М. Брод през 1910 г. Запознава се с Ф. Бауер, а през 1913 г. - с Г. Блох. През 1914 г. сключва официален годеж с Ф. Бауер, който по-късно разтрогва. Запознава се с Ю. Вохризек през 1918 г., с която се сгодява, но през 1920 г. разтрогва годежа. През 1922 г. се пенсионира по болест. Умира след продължително лечение в различни санаториуми. Автор е на съчиненията: “Съзерцание” (1912 г.), “Преображението” (1915 г.), “Пред закона” (1915 г.), “Присъдата” (1916 г.), “Селски лекар” (1919 г.), “В наказателната колония” (1919 г.). Романите му “Америка”, “Процесът” и “Замъкът” (незавършени), както и неговите дневници и писма, излизат посмъртно. \r\n1899 г. \r\nУмира Йохан Щраус - австрийски композитор, диригент и цигулар. Той е роден на 25 октомври 1825 г. във Виена. След смъртта на баща си обединява семейните оркестри и многократно обикаля с концерти Европа и Америка. Известно време ръководи концертните сезони в Павловск (до Петербург) (1856-1865 г., 1869 г., 1872 г.). След 1866 г. изнася концерти в Петербург и Москва. С руската тематика са свързани произведенията му “Прощаване с Петербуг” (1858 г.), полката “В павловската гора” (1869 г.), валсът-фантазия “Руското село” (1873 г.). Обогатява танцовата музика с разнообразни произведения (ок. 500 валса, полки, кадрили и др.). Създава класическия виенски валс и е наречен от съвременниците си “кралят на валса”. Мелодиите на най-хубавите му валсове (“На хубавия син Дунав”, “Животът на артиста”, “Случки във Виенската гора”, “Виенска кръв”, “Есенни гласове”, “Вино, любов и песни”), полките (“Трик-трак”, “Пицикато полка”) са популярни в целия свят. Създава класическите образци на виенската оперета. Сред произведения му са: “Прилепът” (1874 г.), “Една нощ във Венеция” , “Цигански барон” (1885 г.). Композитори, диригенти и негови помощници са по-малките му братя Йозеф (1827 г.-1870 г.) и Едуард (1835 г.-1916 г.). \r\n1890 г. \r\nУмира Оскар Колберг - полски етнограф и композитор, основател на полската фолклористика. Учи във Варшава и специализира музика в Берлин. Събира и изследва богат материал от полска народна поезия, култура и бит. Автор е на много обработки на народни мелодии и танци за пиано. Издава сб. “Народни песни в обработка за пеене” (2 части, 1842 г.) и “Песни на полския народ” (1857 г.). Научна стойност имат етнографските му изследвания: “Народ, неговите обичаи, начин на живот, език, предания, пословици, обряди, поверия, развлечения, песни, музика и танци” (23 т., 1865-1890 г.), “Етнографски картини” (1882 г., по време на живота му излизат 11 тома). Автор е на музика за театрални постановки, танци, фантазии и етюди за пиано, романси и обработка на народни песни, публикува много статии за полския музикален фолклор, народни инструменти в полския периодичен печат и във “Всеобща енциклопедия”. \r\n1875 г. \r\nУмира Жорж Бизе - френски композитор. Роден е на 25 октомври 1838 г. в Париж, в семейство на музиканти. Син е на учител по пеене. Един от най-значителните представители е на френското оперно творчество от втората половина на XIX в. На 17 години създава известната \"Симфония в до мажор\", а през 1857 г. печели с \"Доктор Миракъл\" обявения от Жак Офенбах конкурс за оперета. Същата година завършва Консерватория и с кантата си \"Кловис и Клотилда\" печели Римска премия. В Италия е от 1857 г. до 1860 г. Създава комичната опера \"Дон Прокопио\", операта \"Гуслата на емира\", оркестрови и инструментални пиеси, кантатата \"Васко да Гама\". Усилено продължава да твори и след завръщането си в Париж: \"Ловци на бисери\" (1863 г.), \"Красавицата от Перт\", \"Джамиле\", музиката към \"Арлезианката\" от А. Доде, \"Кармен\". При първата постановка през 1875 г., театър \"Опера Комик\", Париж операта не е приета от публиката, но постановката във Виена е посрещната с изключителен ентусиазъм. Умира 3 месеца след премиерата на \"Кармен\". \r\n1826 г. \r\nУмира Николай Михайлович Карамзин - руски писател, публицист и историк. Той е роден на 12 декември 1766 г. в с. Михайловка, Оренбургска област. Син е на помешчик от Симбирска губерния. Получава образование в частен пансион в Москва, където учи до 1783 г. Посещава лекции в Московския университет. Върху формирането на мирогледа и литературните схващания на Карамзин влияят философията на Просвещението и творчеството на английски и немски писатели сантименталисти. Той публикува множество преводи и оригиналната повест “Евгений и Юлия” (1789 г.) в сп. “Детско четене за сърцето и разума”. Сближава се с руски масони от обкръжението на Н. И. Новиков, но скъсва с тях през 1789 г. и пътешества из Западна Европа. След завръщането си в Русия издава “Московски журнал” (1791 г.-1792 г.), в който публикува - “Писма на руския пътешественик”, повестите “Лиодор”, “Бедната Лиза”, “Наталия - болярската дъщеря” и др. Внимателно следи Великата Френската революция. Разочарован е от периода на Якобинската диктатура (1793 г.-1794 г.). Одобрява буржоазния ред, запазен и заздравен от Наполеон I. При царуването на Павел I е принуден да не публикува нищо. След смъртта му обнародва в своето сп. “Вестник на Европа” умерена консервативна програма. Литературната дейност на Карамзин, признат за лидер на руските сантименталисти, изиграва определена роля в разработването на проблемите за личността в руската литература и от проблемите на историята от средата на 1790 г. Историческите му схващания се определят от рационалистичните представи за хода на общественото развитие: човешката история е история на всеобщия прогрес, чиято основа е борбата на разума със заблуждението, на просвещението с невежеството. Основен способ за обясняване на историческите събития при Карамзин е психологическият анализ. Издава 18-томна “История на Русия”, която е нов етап в развитието на дворянското направление в руската историческа наука. Историческата концепция на Карамзин се превръща в официална концепция на Руската империя. \r\n1605 г. \r\nУмира Ян Замойски - полски държавник. Роден е на 19 март 1542 г. Следва в университетите в Париж, Рим и Падуа. Кралски канцлер е от 1578 г. и велик кралски хетман (от 1581 г.). Един от инициаторите е за съставянето на \"Хенриковите артикули\" (1573 г.) и \"Пакта конвента\" (1573 г.). Съдейства за избирането на полския престол на Стефан Батори, играе важна роля в организирането на неговите походи срещу Русия. Решителен противник е на Хабсбургите. Разбива под Бичин (1588 г.) и взема в плен претендента за полския престол ерцхерцог Максимилиан. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.03", "title": "Денят 3 юни в световната история"}
{"url": "http://www.focus-news.net/news/2019/06/03/2665576/sofiya-nagradite-v-natsionalniya-konkurs-shte-ti-razkazha-prikazka-shte-badat-vracheni-na-3-yuni.html", "text": "От 16.00 часа в залата на Българския културен център на ул. „Веслец” №13 ще се проведе събитие за връчване на наградите в Националния конкурс „Ще ти разкажа приказка”. Това съобщиха от пресцентъра на  Столична община . Конкурсът за детска авторска приказка е част от Календара на културните събития на Столична община и в тазгодишното издание в двете възрастови групи (9-12 години и 13-15 години) участие взеха 279 деца от цялата страна. Председател на журито, оценявало детските приказки, е Георги Константинов - писател и поет, главен редактор на списание „Пламък”, член на Съюза на българските писатели.", "date": "2019.06.03", "title": "София: Наградите в Националния конкурс „Ще ти разкажа приказка” ще бъдат връчени на 3 юни"}
{"url": "http://www.focus-news.net/news/2019/06/03/2665571/zhivko-todorov-gerb-tsvetanov-e-razgovaryal-samo-s-borisov-bez-izpalnitelnata-komisiya.html", "text": "Цветанов е разговарял само с Борисов без Изпълнителната комисия. Това каза Живко Тодоров, член на Изпълнителната комисия на ГЕРБ и кмет на Стара Загора, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Той заяви позиции по следните теми: Напускането на Цветан Цветанов  \r\nБеновска посрещна госта си Живко Тодоров като „един от представителите на победителите“ на Евроизборите. Водещата припомни, че министър-председателят и председател на ГЕРБ Бойко Борисов има намерения да реформира дейността на изпълнителната комисия на партията тъй като Цветан Цветанов напуска всичките си постове в ГЕРБ и Румяна Бъчварова ще заеме поста на посланик в Израел. „Направи ми впечатление едно Ваше заявление в „Неделя 150“ – попитаха Ви, доколкото мога да интерпретирам водещия – как виждате случилото се между Борисов и Цветанов и Вие дадохте един много интересен пример с палача. Може ли да го изясните за нашите зрители и слушатели, защото видях, че никой не го е отразил?“ попита Беновска. Тодоров обясни, че си е припомнил час по логика в училище, когато са ги питали защо палачът слага качулка, когато изпълнява определена присъда и тогава в класа са достигнали до извода, че освен личните качества, които всеки притежава, човек изпълнява и някаква професия, която не предполага изразяване на собствени мисли и чувства, а изисква извършване на определена задача, за която човекът е избран или нает. „Да разбирам ли, че Борисов в името на своята мисия на ръководител на най-голямата партия, която управлява вече 10 години с леки прекъсвания, всъщност е надмогнал човешките си чувства, за да направи необходимото за партията?“ попита водеща. Тодоров поясни, че на премиера му се налага да взима тежки решения и независимо какъв добър човек би бил в семейството си и сред приятелите – той трябва да си върши работата с твърда ръка и с решителност. „Аз казах, че не бих искал да съм на негово място, защото това е много трудно – човек да се налага да взима такива решения, с които той самият понякога се налага да се бори, но затова той е премиер толкова години, защото хората му гласуват доверие и защото той го оправдава с начина, по който действа“ каза Тодоров. Беновска попита госта си доколко това е било консултирано с изпълнителната комисия и областните координатори на ГЕРБ. Живко Тодоров отговори, че по повод Цветанов не са се събирали, защото това са разговори само между Цветанов и премиера – „когато двама души – приятели, съратници, тръгнали заедно в една кауза – имат неща да решават – те трябва да ги решат помежду си и аз смятам, че и двамата излязоха достойно от този казус, с благодарности един на друг за свършената работа. Освен всичко друго, в политиката трябва да има и мъжкарство и се радвам, че го показаха“. Беновска се съгласи, че понякога е необходима доза деликатност, въпреки че са публични фигури дълги години. Тодоров подчерта, че трябва да се запази уважението помежду им, както и това на останалите. „Виси някакво съмнение, че Цветанов е много наранен и може да извърши непредпазлива постъпка“ коментира Беновска. „Не смятам, че „наранен“ е точната дума. Когато човек е отдаден на някаква кауза и той се хвърля в нея с усилията си, с лишенията, които се налага да прави понякога, в един момент е нормално той също да изпитва някакви чувства да му липсва всичко това. Обстоятелствата са такива и трябва да се съобразяваме, че политиката не е до живот и завинаги. Това е една професия, в която влизаш, оставката ти е в джоба и всеки един момент може да се наложи да я извадиш и да я представиш, защото в политиката доверието го дават хората. Доверието не се дава просто така даром“ коментира Тодоров. Беновска подчерта, че доверието не се дава, но не се и взима, а се заслужава. Тодоров допълни, че няма място за „сръдня и българска работа“ в политиката. „Споделяли ли сте с колеги опасенията, че човек в такова състояние, който дълго време се е занимавал с нещо, което е изпълвало със смисъл живота му, бидейки самоотстранил се, бих казала, защото причината е в него, може да се изкуши да пристъпи към реванш?“ попита Беновска. Тодоров отговори, че на база познанството му с Цветанов не смята, че ще предприеме такива действия и припомни, че е имало хора от ГЕРБ преди години, които са се отделили и са направили партия БАСТА, а тогава именно Цветанов е бил човекът, който най много е отричал тази постъпка и подобни действия няма да му отиват и вътрешните чувства няма да му го позволят.  ГЕРБ – преди и сега – какво се е променило и какво трябва да се промени; Работата на изпълнителната комисия \r\n„Съгласен ли сте с това, че Борисов сякаш ще се опита да пусне бариера пред „магаретата с шпайкове“ – събирам на едно място две сравнение – Борисов каза, че и да вържеш магаре, когато той е бил с 90 % рейтинг навремето преди 9 години, е щял да го направи депутат, а Цветанов каза, че е окачил шпайковете на стената?“ попита Беновска. Тодоров отговори, че според него Борисов вече е пуснал тази бариера и тя не е от сега, защото ако всеки, който е бил посочен от премиера, е бил избран – сега ситуацията е различна и всеки трябва да се доказва ежедневно с работата си, за да може да бъде избран от хората. Кметът на Стара Загора подчерта, че на предстоящите местни избори хората няма да гласуват за човек, който е посочен, и на сляпо, а ще гласуват за този, в когото вярват и смятат, че ще върши работа. Беновска попита какво се е променило сега, което е по-различно отпреди. Тодоров обясни, че при стартирането на ГЕРБ обществото не е познавало местните структури, не е познавало лицата на партията и хората са гласували за Борисов като носител на новото и като гарант за това, което трябва да се случи, но в последствие много хора са го подвели, което е довело до разграничаване от тях както от негова страна, така и от страна на избирателите. „С избора си те направиха по един естествен път така, че ГЕРБ да не бъде вече партия от един лидер и един човек, а ГЕРБ да бъде партия от много различни хора, които са експерти в своята област, които са заслужили доверие и които продължават да правят – примерно Димитър Николов, който се доказа в Бургас като успешен кмет. Три мандата го избират, градът се развива и това са примери, които няма как да не бъдат давани“ коментира Тодоров. \r\n„Ако Борисов сега Ви попита като Ви събере на 8 юли – Вие като член на ИК и като един успешен кмет 2 мандата – какъв метод ще препоръчате първо – да се изчисти ГЕРБ от „магаретата“ и на партийно ниво, и на административно, и в народното събрание и второ – как ще препоръчате да заработи поновому тази ИК, за да уплътни наистина управленчески и съдържателно работата на ГЕРБ, която е свързана и с израстването на партията?“ попита Беновска. Тодоров отговори, че всички, които са лица на ГЕРБ , трябва да преминат през местните избори, защото доверието на хората е най-важното – всички кметове и партийни лидери в страната ще трябва да излъчат хора, които да заслужат доверието на избирателите и това е най-добрият начин да се отсеят тези, които са качествени. Беновска попита как ще се процедира в по-ниските нива на партията, защото успехът е общ, но провалът е личен. Кметът на Стара Загора коментира, че грешки има на всички нива, но е важно как ще се отреагира за отстраняването им, да има морал и справедливост. „Хората търсят това – във всяко едно решение да виждат, че има първо – борба от страна на избраните във властта за подобряване положението на хората и второ – да виждат, че те им дават повече справедливост и че нещата се вършат с морал, с етика и се излиза открито пред тях“ заяви Тодоров и поясни, че си личи, когато едно решение е взето в името на обществения интерес или е ръководено от други доводи. Относно ИК на ГЕРБ Тодоров смята, че членовете ѝ трябва да бъдат по-активни и да не чакат всичко от премиера. „Имате един вицепремиер – Томислав Дончев, 3 кметове – Вие, Димитър Николов и Йорданка Фандъкова, 1 народен представител – Красимир Велчев и още един народен представител – Пламен Нунев“ припомни Беновска. Тодоров подчерта, че грешките не трябва да бъдат премълчавани, а е редно да се дават предложения как да се поправят и редовно да се провеждат срещи с гражданите, които посочват проблемите. Кметът на Стара Загора заяви, че това ще бъде предложено на премиера. Беновска попита госта си дали би предложил на Борисов всеки един от членовете на комисията да посочи темите, които го вълнуват и би могъл да ги вземе като свой ресор на национално равнище. Тодоров се съгласи с това предложение и сподели, че неговите приоритети са в местната власт да има повече контрол, да се решават повече от проблемите на местно ниво и да не стигат до премиера, както и повече инвестиционна самостоятелност. Той сподели, че е страната трябва да се грижи освен за инфраструктурата, но и да подкрепя стартиращите компании в сферата на технологиите, на ИТ сектора, в който работят млади хора с добро образование и перспектива, защото държавата и технологиите трябва да вървят ръка за ръка.  Чуждестранните инвеститори и младите хора на България; Идеята за създаване на общинска полиция; Общинската власт и разпределянето на финансовите средства \r\n„Как това ще кореспондира с нашите чуждестранни инвеститори? Какви облекчения можем да им предложим?“ попита Беновска. „Чуждестранните инвеститори ще идва все повече, когато имаме млади, подготвени кадри, които могат да влязат и в тяхна услуга и такива компании, които могат да си сътрудничат с тях“ коментира Тодоров. „Не е ли време да помислим за някакви данъчни облекчения?“ попита Беновска. Тодоров обясни, че би могло да има такива облекчения за стартиращите компании и тези в сектора на технологиите. Водещата попита госта си дали би могъл да се подготви и да предложи тази тема на 8 юли. Той потвърди, че ще работи по въпроса, защото е важен както за България, така и за Стара Загора и във вторник на 4-ти юни в града ще има среща, на която ще присъства министърът на образованието, бизнесът, Тракийският университет и „Зара Лаб“ и заедно ще движат процеса за разкриване на инженерни специалности в Тракийския университет в сферата на технологиите и ИТ сектора.  \r\n„Вие говорите и като млад управленец и говорите за стимулиране на труда и респективно живота на младите. Бихте ли поели и тази тема в ИК на ГЕРБ? Какво да се направи за младите, за младите семейства?“ попита Беновска. Тодоров отговори, че може да препоръча какви мерки могат да се вземат, които да бъдат обсъдени с финансовия министър и с премиера. Кметът на Стара Загора сподели, че Борисов иска да „разтвори широко ветрилото“ за предложения и действително да се подобри живота на българите и да се върне доверието им. „Въпреки изборния резултат, в който ГЕРБ е първа политическа сила, има много хора, които не гласуват и тези хора са го направили с определена причина и контекст. Ние трябва да направим така, че те да повярват отново, а това означава ГЕРБ също да се променя и държавната политика също да бъде отворена към това да се увеличава стандартът на живот в България“ заяви Тодоров. Беновска коментира, че хората в страната очакват справяне с престъпността и попита госта си дали би поел задачата да запознае министър-председателя с неговата идея за създаване на общинска полиция. Кметът на Стара Загора подчерта, че общинската полиция ще даде възможност на кметовете да работят по най-дребните проблеми на хората – например – когато някой не си е вързал кучето на повод, замърсява или се изграждат незаконни сметища, когато има нарушаване на реда и т.н. При наличието на такава полиция, кметовете ще могат да изпращат полицаи на подобни сигнали за разрешаването им. „Ще предложа на премиера да действаме в тази посока и това ще бъде част от процеса на децентрализация, за да може МВР да се отърси от неприсъщите ѝ функции – нито ще тръгнат полицаите да мерят шума, РЗИ мерят шума в момента – това е държавна институция извън кметството. При мен пристигат сигнали и аз им казвам, че не мога да направя нищо, защото РЗИ трябва да измери шума дали е достатъчно висок, за да ги глобил. Тоест, цялото това прехвърляне по институциите трябва да се спре и да се дадат правомощия на кметовете да се справят с определени проблеми“ заяви кмета на Стара Загора. Беновска попита госта си дали е говорил с премиера по въпроса, защото на равнище народно събрание нещата не вървят гладко. Тодоров каза, че още не е говорил с него, но в ИК ще се обсъди темата, както и въпросът за децентрализацията.  \r\n„Ще подкрепите ли Митко Николов – Вашия колега от Бургас – който иска и каза на събитието по повод Евроизборите на 19-ти май в зала „Арена Армеец“, че ще се създадат условия общините да имат повече собствено влияние върху това как ще се разпределят парите на местно равнище и те самите да решават накъде да ги насочат?“ попита водещата. Тодоров заяви, че го подкрепя, защото проблемът е, че решенията се взимат от по-малък кръг от хора и това ги натоварва с по-големи отговорности и се разчита предимно на човешкия фактор, но когато има ясно разпределение и структура е много по-лесно да се търси отговорност и няма да има претоварване на няколко души, защото в България очакванията към един премиер са прекалено големи. „Трябва да има децентрализация, за да може повече хора да отговарят за всичко това и да се справят с проблемите“ заключи Тодоров. \r\nТака завърши разговорът между Живко Тодоров и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 2-ри юни 2019 година.", "date": "2019.06.03", "title": "Живко Тодоров, ГЕРБ: Цветанов е разговарял само с Борисов без Изпълнителната комисия"}
{"url": "http://www.focus-news.net/news/2019/06/03/2665579/kardzhali-mokri-sa-patnite-nastilki-v-oblastta-dvizhenieto-se-osashtestvyava-normalno.html", "text": "Мокри са пътните настилки в областта, движението се осъществява нормално. Това съобщиха за  Радио Фокус   от ОПУ-Кърджали. До 14 юни продължава ограничението на движението в участъка  спирка „Джебел“ – п.в. „Седлари“ от км 351+415 до км 351+755. Обходният маршрут е  от сп. „Джебел“ – Момчилград – п.в. „Седлари“. Удължава се срокът на ремонта на уличното осветление до 30 юни по път I-5 Черноочене – Кърджали в участъка с. Калинка – гр. Кърджали от км 338 до км 342, движението да се осъществява с повишено внимание. Продължават ремонтните дейности по път II-59 Карамфил – Крумовград от км 30+893 до км 36+784, извършва се подокопен дренаж, преоткосиране, ремонт на водостоци и облицовани окопи до 30 юни. Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Уличните настилки в Кърджали са мокри от падналия през нощта проливен дъжд. На входовете и изходите на града трафикът е интензивен. \r\nДарина ДЕЕНИЧИНА", "date": "2019.06.03", "title": "Кърджали: Мокри са пътните настилки в областта, движението се осъществява нормално"}
{"url": "http://www.focus-news.net/news/2019/06/03/2665575/ministarat-na-vatreshnite-raboti-mladen-marinov-patuva-za-plovdiv-za-da-napravi-ogled-na-shtetite-naneseni-ot-obilnite-valezhi.html", "text": "Министър Младен Маринов пътува за Пловдив. Това съобщиха от пресцентъра на  МВР .  Той ще инспектира създадената организация и предприетите действия от екипите на пожарна и полиция и ще направи оглед на щетите, нанесени от обилните валежи. На място е и директорът на ГДПБЗН гл. комисар Николай Николов.  \r\nОколо 10 часа се очаква заседание на кризисния щаб.", "date": "2019.06.03", "title": "Министърът на вътрешните работи Младен Маринов пътува за Пловдив, за да направи оглед на щетите, нанесени от обилните валежи"}
{"url": "http://www.focus-news.net/news/2019/06/03/2665578/halil-letifov-dps-peevski-e-naroden-predstavitel-angazhiran-s-regionite-i-problemite-na-balgarskite-grazhdani.html", "text": "Пеевски е народен представител, ангажиран с регионите и проблемите на българските граждани. Това каза Халил Летифов от ДПС в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nБеновска посрещна госта си Халил Летифов по темата „Делян Пеевски в парламента и Цветан Цветанов вън от ГЕРБ“. „Да Ви поздравя първо с успеха – от всички партии в първата тройка – ГЕРБ и БСП – Вие нямате сътресения. Даже, имате иновации. Появи се така желаният от журналистите Делян Пеевски в парламента, който с широка усмивка до ушите им каза, че идва не само физически, но и дееспособно. Ще предложи промени в законите за ДДС на книгите, детските храни, хляба, лекарствата и детските градини, даже и отмяна на таксите доколкото разбрах“, коментира Беновска и попита каква е новината в ДПС след тези избори и какъв е катарзисът, защото е направило впечатление, че Ахмед Доган е поискал прошка. „Г-н Доган винаги е бил интересен на българското общество и това е разбираемо, но ако разбираме ролята на обединител и единител не само на нашата партия, а и в страната – той винаги е имал държавнически поглед и поведение и от тази гледна точка тук изненада няма. Една от задачите, които Вие казахте, че са успех, всъщност, ДПС успя да си върне третото място в политиката в България като Обединените патриоти са далече под нас. Такава е волята на избирателя“, коментира Летифов. Беновска направи вметка, че ОП сами по себе си не са кандидатствали, както на парламентарните избори. Летифов подчерта, че „нито са обединени, нито са патриоти“. Беновска отбеляза, че ДПС е надминало ВМРО, всъщност, а другите 2 партии са останали под чертата. Летифов коментира, че поредният „дубликат“ на ДПС – ДОСТ - е имал живот само в рамките на 1 избори и на тези избори е станало ясно, че тема „ДОСТ“ няма.  \r\nБеновска обясни, че вижда обновление в ДПС и затова пита – „Пеевски в парламента, Цветанов вън от ГЕРБ – що е то?“. Летифов отговори, че Пеевски винаги е бил активен народен представител, но не „виси“ на банката, а е ангажиран с регионите и проблемите на българските граждани. Водещата попита конкретно физическото явление на Пеевски в парламента какво означава. Летифов коментира, че решението Пеевски да остане в българския парламент, а не да замине за европарламента, е колективно, както е казал няколко пъти председателят на ДПС – Карадайъ. „Дали това ще бъде продължително явление и нуждае ли се ДПС от свежа кръв в лицето на Пеевски, който не е бюрократично парламентарно уморен, а по-скоро е зареден с енергия от срещите си с избиратели и решаване на проблемите извън парламента“, попита водещата. „Тази свежа кръв си е при нас. Тя не е ходила никъде. Има един адекватен и свеж поглед на нещата, които са желание на обществото и на хората“, отговори Летифов. Беновска отбеляза, че Пеевски е влязъл с усмивка в парламента и е развеселил Карадайъ, който винаги е прекалено сериозен. Летифов подчерта, че председателят на партията носи голяма отговорност и е разбираемо да е сериозен, а усмивката на Пеевски се дължи на постигнатите резултати и на огромното желание за работа и връщане на доверието. Беновска отново зададе въпроса „Пеевски в парламента, Цветанов вън от ГЕРБ – що е то?“ и нова коалиция ли се очертава. Летифов отговори, че Пеевски е тема на ДПС. Водещата отбеляза, че е и тема на каолиновите медии, на Прокопиев и присъдружната му партия, а не само на ДПС. „Там е фикция, едва ли е тема. Щеше да има различни гледни точки. Позволете ми да не коментирам и да си го определя като наша кръв“, каза Латифов.  Новият тон на ДПС; Сблъсъкът ВМРО - ДПС \r\n„Какъв знак давате към националните отговорности на политическите партии? Залагате ли нов тон“, попита Беновска. „Че ще бъдем активни, че трябва да има чуваемост и за тия малки проблеми на хората, които в техния живот, всъщност, са големи – това е едното. Второто – липсата на диалог, който се получи и темите, които и тази вечер тук коментираме, всъщност, са огромен проблем. Не за първи път даваме този тон, че национално отговорните партии трябва да си говорим, колкото и да звучи клише. Слушаме, че този с онзи не можело да си говори, че не можело да се намерят общи приоритети. Това е една от причините за ниска избирателна активност. Не си говорим за националните приоритети, след това твърдим, че не можем да ги намерим – напротив – ние твърдим, че можем да ги намерим“, заяви Летифов. Беновска вметна, че ВМРО твърдят, че имат първенство пред ДПС при всички законодателни промени, които Делян Пеевски е афиширал в парламента, защото ги били записали в програмата си и това сигурно е така, но „на моя въпрос - не може ли да се намери национална близост на националните интереси на България и да не се спори кой пръв, кой втори – получих категоричен отговор от Александър Сиди, че на фундаментална основа ВМРО и ДПС не могат да бъдат коалиционни партньори“. Летифов определи ВМРО като „объркани“ и „трудни за вкарване в пътя“. Беновска призова да не се нападат отново, а да се говори нещо по-градивно и да се постигне национална отговорност, защото и Борисов се замисля за изчистване от дребнотемието. „Приемаме това, че не трябва да се занимаваме с дребнотемие, не приемаме тяхната националистическа реторика. Да, на тези избори видяхме, че те са обрали тази националистическа реторика и ние го оценяваме, но позволете да имаме резерви към ВМРО в това отношение. От друга страна, важен е този дебат, ако премиерът Борисов иска да има тази близост от гледна точка намирането на приоритети – ние сме отворени. От друга гледна точка, той трябва да отговори на въпроса – с тези националисти и с този резултат, който заедно събраха, те могат ли да изпълняват тези програми, за които те казват, че имат. Те бягат от своите програми“, коментира Летифов. Беновска вметна, че трябва да мине време и някои неща да се изчистят, както по негови думи е изчезнал „дубликатът на ДПС“ – ДОСТ – вероятно по същия начин ще изчезнат отклоненията от коалицията ГЕРБ-ОП. „Съгласете се, че позицията ни е принципна 2 години и сме казали, че този формат няма да сработи, че той ще даде негатив и даде негатив и на ГЕРБ. След 2 години и тези резултати от изборите потвърдиха категорично оценката и тезите, които изразявахме през тези 2 години. Това никой не може да ни оспори. Ние не сме големи гурута, но следим какви са политическите знаци и следим какво ни казват хората и чрез вота“, заяви Летифов.  \r\n„Какъв е новият урок, който ДПС научи – освен, че се стабилизирахте трети на своето любимо място – какво е новото надграждане, новото качество, защото ние сме свикнали ДПС да го виждаме в растеж, не в разруха“, попита Беновска. Летифов отговори, че отново трябва да има много работа и е важно да се чуват темите и посланията, които идват от местната власт като междинна спирка между посланията на хората и централната власт и обратно, трябва да се даде повече възможност на общините и местната власт да може да реализира програмите си за малките населени места. Депутатът от ДПС заяви, че трябва да се работи и по посока намаляване на разликата между столицата и малките населени места и подчерта, че ДПС се грижи за тези места и гражданите им.  Местните избори \r\n„Дават ли Ви кураж европейските избори, че на местните избори можете да разширите досегашните си резултатите от присъствието Ви в местната власт и да санирате пораженията, които ДОСТ Ви нанесе“, попита Беновска. „Даваме си оценка за тези поражения, но не само от ДОСТ, а и от други политически сили, но по-скоро пораженията сме си ги нанесли сам, там където не сме преценили добре кандидатите, ситуацията, несвършена партийна работа или недобра чуваемост за проблемите на хората. Смятам, че ДПС се подготвя старателно за местните избори, да не кажа, че се подготвяме от предходните местни избори. Ще заложим сериозно на местните избори и ще направим всичко възможно да разширим тази география“, отговори депутатът от ДПС.  \r\n„Какъв е новият тон, новият заряд, който Вие бихте искали като уравновесена политическа партия, гарант на етническия мир, ДПС да внесе в парламентарния и политическия живот, освен новите закони. Какъв е новият морал и новият маниер, защото виждате, че и Борисов осъзна, че трябва да има ревизия дори на вътрешнопартийния морал“, попита Беновска. Летифов отговори, че при прочит на европейските избори моделът на разделение и противопоставяне не е получил подкрепата, на която са се надявали националистите и крайните формации. Беновска вметна, че БСП са били флагмана на дребнотемието и кривите факти. Депутатът от ДПС се съгласи, че и БСП са „залитнали“ по този модел и ДПС са ги критикували, защото политическите партии, които са парламентарно представени и са получили доверието на народа, имат задължението да общуват помежду си дори и да не им харесва. БСП отново в парламента \r\n„Защо така безболезнено приехте БСП да се върне така в парламента – днеска ни е кеф, утре не ни е“, попита Беновска. „Това си е тяхно лично решение“, каза Летифов, но Беновска веднага заяви, че избирателите очакват народните представители да работят в техен интерес, а не собствения си. „Ние сме изразили нашите позиции, когато се очаква, че ДПС ще угоди на едни или други в подобна игра. Ние сме си взели решението за нас си и си носим тази отговорност. Да, ние не сме се регистрирали с ясна причина защо, но бяхме на работа, за да можем да защитаваме тезите, които сме изразявали и законодателните инициативи, които сме имали. В тази игра не сме участвали, затова не виждам за реалистично нас да ни вкарват в едната и в другата страна, но дължат отговор дотолкова доколкото извън парламента една толкова силна парламентарна група, реално тя остава мнозинството без алтернатива и без опозиция, да твърдим, че сме алтернативна и в същото време да не правим това опозиционно говорене и дебатите по същество – всъщност това е очакването на избирателите“, коментира Летифов.  \r\n„ГЕРБ и БСП ще имат конгреси. ДПС ще има ли“, попита за финал Беновска. Летифов отговори, че вероятно след местните избори ще се проведе.  \r\nТака завърши разговорът между Халил Летифов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 2-ри юни 2019 година.", "date": "2019.06.03", "title": "Халил Летифов, ДПС: Пеевски е народен представител, ангажиран с регионите и проблемите на българските граждани"}
{"url": "http://www.focus-news.net/news/2019/06/03/2665581/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Във връзка с  подмяна на спирателен кран на бул. „Президент Линкълн“ в жк. „Овча купел 2“ се налага спиране на водоподаването, съобщиха от пресцентъра на  „Софийска вода“ . Спирането на водата ще се осъществи от 10.00 до 18.00 часа на клиентите на „Софийска вода”, живеещи в района на: бул. „Президент Линкълн“ от ул. „Анастасия Димитрова“ до ул. „Василий Верешчагин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Ликълн“  ъгъла с ул. „Анастасия Димитрова“ .  \r\nВъв връзка с подмяна на сградно водопроводно отклонение на ул. „Димитър Ашов“ в с. Казичене се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Димитър Ашов“ от ул. „Александър Стамболийски“ до ул. „Георги Бенковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Ашов“ 25. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.06.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/03/2665583/smolyan-shte-bade-otkrito-shestoto-mezhdunarodno-lyatno-uchilishte-na-nato-v-grada.html", "text": "В периода до 8 юни в Смолян ще се проведе Шестото международно лятно училище на НАТО, което ще събере 30 младежи от страни-членки на НАТО и страни партньори. Това съобщиха от пресцентъра на  Община Смолян . Обучението се организира от Младежко евро-атлантическо дружество, с подкрепата на НАТО, Представителството на Европейската комисия в България, Фондация „Конрад Аденауер“ и Община Смолян. \r\nПрез последните 6 години в първата седмица на месец юни в Смолян се събират младежи от цяла Европа с интерес в областта на международните отношения и сигурността, които се срещат с експерти, журналисти, представители на различни институции и международни организации и обсъждат теми, свързани с дневния ред на НАТО. Тазгодишната тема на форума е „НАТО на 70 и пътят напред“. В рамките на седмица младежите ще участват в тематични сесии, свързани с дневния ред на Алианса, Брекзит, сигурността в Черноморския регион, мерките срещу тероризма, сътрудничеството между НАТО и ЕС, ролята на жените в НАТО и др. \r\nМеждународното лятно училище ще се проведе в хотел Mountain Lake и ще бъде открито от 11.00 часа от областния управител на Смолян Недялко Славов, заместник-кмета на Смолян Марин Захариев и президента на Атлантически клуб в България д-р Соломон Паси.", "date": "2019.06.03", "title": "Смолян: Ще бъде открито Шестото международно лятно училище на НАТО в града"}
{"url": "http://www.focus-news.net/news/2019/06/03/2665574/rosen-karadimov-po-dobre-cherna-kobila-otkolkoto-magare-s-shpaykove.html", "text": "По-добре черна кобила, отколкото магаре с шпайкове. Това каза Росен Карадимов, ляв анализатор в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nВодещата посрещна своя гост в студиото на предаването с думите „Добре дошъл“ и веднага го попита: „Разговаряхме през март месец преди кампанията за евроизборите и Вие бяхте с големи надежди, че БСП ще победи на тези избори, че Корнелия Нинова е много заредена с енергия и че БСП има добра управленческа програма за България и която рефлектира в разработка за европейските приоритети на България. От днешна гледна точка каква ви е равносметката? Знаете, че Корнелия Нинова си подаде оставката и вътрешната опозиция като че ли този път няма да ѝ повика Горан Брегович за сватби на Бузлуджа, а може би ще го повика по друг повод след конгреса? Знаете, че оркестърът е за сватби и погребения“. Росен Карадимов отговори, че много теми са нахвърляни и се затруднява от къде да започне. Беновска му предложи да започне от началото. Гостът използва анонса на предаването и направи съпоставка с това, че ГЕРБ се анонсира с „магарета с шпайкове“, а БСП с „черна кобила“. Беновска каза: „Какво лошо има?“ Карадимов продължи, че това психологически не е съразмерно с резултата от изборите. На въпроса кое е по-лошо, той отговори: „Магарета с шпайкове“. Водещата каза, че не е толерирала ГЕРБ и нейният гост продължи разговора като отбеляза, че има някаква ирония в самото заглавие и я поздрави за това. „Но Корнелия язди много добре“ продължи той и сподели, че има две заблуди в ездата, които са относими и към политиката: „Първата заблуда е, че трябва да се крепиш на стремената, а втората заблуда е, че трябва да държиш здраво поводите. В ездата това е изключително противопоказно, а в политиката е два пъти по-противопоказно“. Илиана Беновска се намеси като добави, че тя също язди много добре и има трето правило, а именно, че трябва да се проявява много гъвкавост и взаимен синхрон с коня, защото „иначе единият надделява над другия“. Изборният резултат – шамарът на избирателите \r\nСлед като Росен Карадимов се съгласи с нея, той продължи: „БСП загуби тези избори. Моята прогноза не се оказа вярна. Истината е, че хората не излязоха да гласуват. Тази отчайващо ниска избирателна активност беше червен картон или жълт за цялата политическа класа“. Водещата го попита дали това не е плод на негативната кампания, а гостът отрече да е така. Той каза: „Моето мнение е, че нямаше негативна кампания. Дайте да говорим обективно с цифри“.  \r\nБеновска го прекъсна и поиска обяснение за това дали наистина е нямало негативна кампания с думите: „Кажете ми какво стана с искането на Елена Йончева за европейска ревизия за строителството на българските магистрали? Какво стана с Боил Банов гейт? Питам Ви, защото казахте, че няма негативна кампания и споменавам няколко неща“. Карадимов отговори, че обвинението в корупция не е негативна кампания, защото корупцията също е европейска тема и припомни за битката за избор на Европейски главен прокурор. Водещата допълни, че това е световна тема и „мащабите на корупция в света надхвърлят нашите представи“. Тя попита как БСП ще представлява България в Европа, като от една страна кампанията е била по-скоро анти Борисов и неговото сваляне, и от друга страна председателят на ПЕС Сергей Станишев е трябвало да влезе силом в листата. Събеседникът отново пожела да се върне към отговора на първия въпрос: „По своя резултат БСП е трета политическа сила в рамките на цяла Европа, в рамките на ПЕС. Преди нея са Испания и Португалия. Забележете, и в Испания, и в Португалия социалистите управляват. Единствената страна от тази тройка, в която БСП печели и е в топ тройката на ПЕС, това е БСП“.  \r\nБеновска му честити и го попита: „Тогава защо Корнелия Нинова си подаде оставката?“ На свой ред Росен Карадимов отправи въпрос към нея: „Вие смятате ли, че кампанията е била слаба, след като резултатът е този?“ Водещата каза, че ще допълни още един плюс за кампанията на БСП, а именно партията има още един европейски представител. Събеседникът й се съгласи с нея и допълни: „Един депутат в повече и 57 000 гласа абсолютен резултат по-голям от 2014 година, когато забележете през 2014 година БСП правеше кампания като управляваща партия“. Той отбеляза, че ПЕС бележи спад с 40 депутата в Европейския парламент в сравнение с 2014 година. „Станишев ли е виновен?“, попита Беновска. Анализаторът отрече това да е така и обясни, че политиката, която БСП е избрала и води определено е перспективна и има своя потенциал. За оставката на Корнелия Нинова и партийните борби \r\nСлед поредния опит от страна на водещата да получи отговор на своя въпрос за оставката на Нинова, Карадимов каза: „Оставката е един изключително морален акт, много силен политически ход на Корнелия Нинова. Вие помните ли лидер на политическа партия да си е подавал оставката след промените от 10 ноември при загуба на избпори?“ Беновска отговори Борисов, но в качеството си на министър-председател, след загубата на президентските избори, а не като лидер на партия. Според събеседника този факт вече показва нов подход. \r\nБеновска се върна на своя въпрос за оркестъра за сватби и погребения и попита: „Не се ли уплаши Корнелия Нинова от думите на Георги Гергов, че тази партия няма да се управлява по този начин и че този път Горан Брегович може да не свири за сватба на Бузлуджа, а по друг повод?“ Росен Карадимов каза, че тя е много добър анализатор и „приемате ли за сериозно, че това може да я уплаши?“ Водещата отговори утвърдително и според нея така изглежда отвън. Нейният събеседник поиска 3 минути и получи 2,30 минути, за да обясни къде е проблемът и продължи: „В БСП Корнелия Нинова ще получи подкрепа над 90%. Готов съм да се обзаложа тука с Вас”. Беновска го попита дали не са купени, а той отрече това да е така, защото не може да се купи цяла партия. „Кой ще брои тези бюлетини?“, отново се намеси водещата. Анализаторът обясни, че конгресът на БСП е орган от около 800 човека. Това са делегати, които се водят от областни председатели на партията. По досегашния устав председател на БСП се избира от конгреса. Той направи сравнение със Средновековна България, където царят зависи от волята на феодалите – ако те му дадат войска, царят ще има войска и продължи: „Председателят на БСП винаги е бил функция на компромиса между силните играчи вътре в партията“. Подкрепата за Нинова – защо първите стъпки бяха забравени? \r\nСлед кратък спор за това кой да вземе думата, Беновска прекъсна своя събеседник и каза, че при избора на Корнелия Нинова по една случайност е била свидетел на разговора между Нинова и Георго Гергов и Красимир Янков, които ѝ казват, че ще я подкрепят в името на „тези политики, които аз искам да провеждам като еди какъв си“, при което Нинова се съгласява. Водещата продължи с това, че без да обижда т.нар. феодали, после те са били почтени, но не и „царицата“. Карадимов каза: „Вие потвърждавате моята теза и искате това отново да се случи?“ Беновска реплекира: „Къде е гаранцията, че царицата ще бъде почтена при прекия избор? Кой ще брои тези гласове?“ Гостът отговори, че царицата ще бъде почтена спрямо партията и водещата говори за тези, които искат да върнат старото положение в устава: „Председателят да бъде функция на силните играчи“. Беновска не се съгласи с него и каза, че това е точно обратното – има недоверие в технологията, по която ще се извърши този пряк избор и че събеседникът ѝ не отговаря на въпроса как ще се гарантира, че вотът няма да бъде подменен. Анализаторът подчерта, че при предстоящото гласуване процесът може да се наблюдава във всяка една секция. „Кажете ми технологията, по която ще се гласува?“, попита водещата, а гостът каза, че технологията ще се гласува от конгреса и това не се определя еднолично. \r\nБеновска се обърна към Росен Карадимов с думите, че се говори, че той е в основата на кампанията за негативните новини като Апартаментгейт и т.н. Събеседникът ѝ отрече това да е вярно и дори се закле пред водещата, че няма нищо общо с Апартаментгейт и с фалшиви новини. Тя попита: „Не сте Вие един от конструкторите на тази кампания?“ Гостът възрази: „Ама чакайте. Радио свободна Европа започна тази кампания!“ Беновска продължи разговора с думите, че не е била сътрудник на ДС, но са ѝ познати механизмите и това се омесва, както казва Бойко Борисов „омесваш малко истина и малко неистина в едно място“. Карадимов заяви, че първо това е нелепо и второ дори БСП не е подела темата Апартаментгейт, това не е била ключовата тема в посланията по време на нейната кампания. „Е, защото ще се обърне срещу тях!“, възрази водещата. Според госта журналистите са подели тази кампания, а тя му каза: „Господин Карадимов, хайде да не се правим двамата на много невинни. Журналистите няма от къде да имат тези данни, ако някой от службите не им ги предостави“. Има ли задкулисие в БСП \r\nБеновска поиска той да отговори честно на въпроса: „Говори се, че Вие сте в този конгломерат от службаши, от неудовлетворени бизнесмени, от юристи, които печелят поради съответни юридическо съвети и т.н. Питам Ви Вие вътре ли сте в тази негативна кампания?“ Събеседникът ѝ отрече и каза, че няма нищо общо с това нещо и дори се е заклел. Водещата му припомни аферата Хохегер и го попита какво общо има с нея по времето, когато е бил съветник на Сергей Станишев. Росен Карадимов отговори, че няма абсолютно нищо общо и това е била една измислена скалъпена история, подета от ГЕРБ. По този въпрос той има писмено становище и за него това е битова история, която няма място в такова сериозно политическо предаване. Беновска каза: „Тези неща са сериозни. Те хвърлят сянка все още върху публичния образ на хора като Вас, които се опитват да говорят на друг език с друг стил за политиката на БСП, не с негативни кампании.“ Гостът ѝ отвърна, че е бил съветник на Сергей Станишев и носи отговорност за цялото време, през което тройната коалиция е управлявала, до колкото е имал някаква роля в това и допълни: „Аз съм човек, който премисля достатъчно добре политическите тези, опитал съм се пред Вас да ги защитя. Аз съм човека, който Ви каза, че лявото най-вероятно ще бъде бито на либералния терен.“ Водещата каза, че това в момента е нон сенс, но той не се съгласи с нея. Според нея в момента няма узряване на обществото, няма достатъчно обществена енергия, но Карадимов каза, че това не е така – има достатъчно обществена енергия и въпросът е, че тази енергия се канализира в посоки, които не са позитивни за самото общество. Той допълни: „БСП да се обърнем към един умерен ляв социален консерватизъм, да се опитаме да съчетаем социалната политика с изконните ценности и традиции.“ Беновска каза, че не е чула това на тази кампания, а гостът ѝ отговори, че позицията по Истанбулската конвенция е именно това и БСП има официална позиция по нея. \r\nБеновска помоли за разяснение на това, което остава в сянката на задкулисието: „Какво търсеше Иво Христов в листата на БСП, че на всичкото отгоре взе, че и влезе?“ Росен Карадимов поясни, че БСП винаги е имала гражданска квота в листите си и до колкото е чул Корнелия Нинова му е предложила, имали са разговор и той е приел. Водещата припомни, че Иво Христов е критикувал лидерката подигравателно и жлъчно. Тя се обърна към госта си и му каза, че той е анализатор и трябва да анализира тези процеси и да дава отговори. Карадимов отговори, че в ролята си на анализатор е направил анализ на кампанията и в нея не е имало нищо негативно. Той каза, че преди парламентарните избори през 2017 година идеологемата, че БСП е анти-европейска партия е сработила и това е било част от причината БСП да загуби тези избори. Същата идеологема на тези избори е била изоставена и БСП е излъчвала проевропейски послания. Конгресът \r\nБеновска се обърна към госта си в качеството му на юрист и като човек, който е бил във властта, да каже: „Как трябва да се организират изборите на този конгрес за лидер на БСП, за да няма обществено съмнение?“ Според събеседника ѝ всяка една от партийните организации, съответно общинските съвети при наблюдатели и при представители на всички кандидати и на всички тенденции в партията, трябва да организират урна и да се гласува по същия начин, както на избори - при абсолютно спазване на тайната на вота. Водещата попита: „Кой ще бъде контролният орган?“ и се разбра, че в партията има общопартийна контролна комисия, която е избрана на конгрес. На въпрос кои ще бъдат външните наблюдатели, Беновска получи покана от Росен Карадимов, който каза, че това могат да бъдат всички, които пожелаят. Тя заяви желанието на Канал 3 и Радио К2 да станат външни наблюдатели, но изрази съмнение дали ще бъдат допуснати, тъй като Корнелия Нинова е забранила достъпът ѝ до централата на „Позитано“ 20. Гостът ѝ отговори, че изборите няма да бъдат в централата, а Беновска каза, че Нинова може да сложи ръка навсякъде. Карадимов не се съгласи с това, затова водещата разчита много на неговото активно съдействие и да помогне на БСП да изглежда така, както той се опита да я убеди в предаването. Така завърши разговорът между Росен Карадимов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 2 юни 2019 година.", "date": "2019.06.03", "title": "Росен Карадимов: По-добре черна кобила, отколкото магаре с шпайкове"}
{"url": "http://www.focus-news.net/news/2019/06/03/2665580/politico-poseshtenie-nomer-dve-na-donald-tramp-nyama-shtastliv-kray-za-britanskiya-premier.html", "text": "След като най-накрая вдигна белия флаг в битката си за извеждане на Великобритания от Европейския съюз, преди да напусне длъжността си, министър-председателят на Обединеното кралство Тереза Мей има още едно последното задължение: да приеме за среща държавният глава на САЩ Доналд Тръмп, пише  Politico  в европейската си редакция, като подчертва, че едва ли ще се стигне до „любовен момент“ между двамата лидери. \r\nПосещението на Тръмп е планирано дълго време – то бе замислено още по време на първото пътуване на Мей във Вашингтон като премиер през 2016 г. Тогава тя стана първият чуждестранен лидер, който посети Белия дом след встъпването в длъжност на Тръмп. \r\nСамият той вече направи едно посещение във Великобритания като президент на САЩ. То се състоя през юли миналата година и предизвика мащабни протести. Но това е първото му пътуване, което ще бъде класифицирано като „държавно посещение\", подчертават от редакцията. \r\nВъпреки неудобните отношения, които се развиха между лидера на САЩ и британския премиер, Мей с нетърпение очаква посещението, увериха пред изданието висши служители от Лондон. То е шанс специалните отношения между двете страни да бъдат върнати обратно на по-твърдата основа на фона на нарастващите признаци на незаинтересованост във Вашингтон. \r\nВъпреки това, след обявяването на принудителната оставка на Мей, както и на фона на хаоса около Брекзит и надпреварата в Консервативната партия, посещението на Тръмп едва ли би могло да се състои в по-лош момент, коментира пред редакцията източник, близък до Даунинг стрийт. Още повече, че преди отпътуването си, Тръмп изказа възхита от лидера на Партия „Брекзит“ Найджъл Фарадж и Борис Джонсън, който се стреми да замени Мей като партиен лидер на торите и премиер. И двамата са „много добри момчета“ и „много интересни хора“, подчерта Тръмп пред репортери. Тереза Герова", "date": "2019.06.03", "title": "Politico: Посещение номер две на Доналд Тръмп: Няма щастлив край за британския премиер"}
{"url": "http://www.focus-news.net/news/2019/06/03/2665570/aleksis-tsipras-prizna-porazhenieto-si-na-mestnite-izbori-chovek-tryabva-da-znae-ne-samo-kak-da-pecheli-no-i-kak-da-gubi.html", "text": "Министър-председателят на Гърция Алексис Ципрас призна поражението на кандидатите на своята партия СИРИЗА във втория кръг на регионалните и общинските избори в Гърция, като заяви, че  „човек трябва да знае как да печели, но и как да губи\", отбелязва електронното издание на атинския ежедневник  Kathimerini . \r\nОт столичния площад „Синтагма“ Ципрас подчерта, че важното е партията „да се върне обратно“ на пътя на успеха.  Той поздрави победителите, като посочи, че между власт и опозиция може да има обща позиция по някои въпроси. \r\n„Сега обединяваме силите си за най-важната от всички битки, тази за националните избори\", добави гръцкият премиер. Вотът ще се проведе в началото на юли. Тереза Герова", "date": "2019.06.03", "title": "Алексис Ципрас призна поражението си на местните избори: „Човек трябва да знае не само как да печели, но и как да губи“"}
{"url": "http://www.focus-news.net/news/2019/06/03/2665572/nimh-nay-golyamo-kolichestvo-valezhi-e-registrirano-prez-noshtta-v-ruse-34-lkv-m.html", "text": "Най-голямо количество валежи е регистрирано през нощта в Русе – 34 л/кв. м. Това съобщиха  Агенция „Фокус“  от   Националния институт по метеорология и хидрология (НИМХ) . Информацията за валежите е до 6.00 сутринта.  \r\n21 л/кв. м  са отчетените количества валежи във Велико Търново и Казанлък. В Чирпан са паднали 17 л/кв. м, а в Пловдив, където беше усложнена метеорологичната обстановка, за нощта са регистрирани 10 литра л/кв. м. От НИМХ уточниха, че в момента в Пловдив и в по-голямата част от страната не вали. Превалява на места в западните райони, а на места в Горнотракийската низина видимостта е намалена от мъгли. \r\nДеница КИТАНОВА", "date": "2019.06.03", "title": "НИМХ: Най-голямо количество валежи е регистрирано през нощта в Русе – 34 л/кв. м"}
{"url": "http://www.focus-news.net/news/2019/06/03/2665586/die-sueddeutsche-zeitung-ostavkata-na-andrea-nales-golyamata-koalitsiya-v-berlin-varvi-kam-svoya-kray.html", "text": "Андреа Налес имаше властта и мандата да продължи управлението на голямата коалиция в Берлин (Съюза ХДС/ХСС и ГСДП). Но тази опция остана в миналото, коментират в редакцията на  Die Sueddeutsche Zeitung , най-тиражираният вестник в Германия.  \r\n„Андреа Налес не беше правилният лидер за ГСДП, но кой изобщо би бил подходящият? След обединението 13 мъже и една жена се опитаха да водят партията. Един от тях, Франц Мюнтеферинг, веднъж обяви преди избирането си, че „председателството на ГСПД е най-красивата длъжност в света, заедно с тази на папата\". Сравнението отдавна се възприема само с горчива ирония. Председателството на ГСПД е по-скоро родео –рано или късно някой бива изхвърлен от него. Андреа Налес остана начело на партията 13 месеца. Някои твърдят, че мандатът й бе твърде кратък – вероятно са прави. От друга страна обаче, Налес остана на поста два месеца повече от Мартин Шулц“, отбелязва изданието.   \r\nПодобно на родеото, въпросът при ГСДП е кога ще бъде направен ходът, който ще доведе до изхвърлянето от играта. За Налес този момент настъпи миналия понеделник, ден след гласуването за европейските избори и регионална власт в Бремен.  \r\nОсвен за ГСДП, последици ще има и за коалицията начело на страната. Сега дискусиите ще бъдат не само за избиране на нов лидер на социалдемократите, но и за основите на правителството в Берлин. По всичко личи обаче, че коалицията, наричана доскоро „голяма“, остава в миналото. „Може би това не е толкова лошо… Сериозно, кой наистина иска това да продължи още две години?“, е реторичният въпрос на редакцията. Тереза Герова", "date": "2019.06.03", "title": "Die Sueddeutsche Zeitung: Оставката на Андреа Налес: Голямата коалиция в Берлин върви към своя край"}
{"url": "http://www.focus-news.net/news/2019/06/03/2665577/plovdiv-nad-400-sluzhiteli-na-politsiyata-pozharnata-obshtinata-i-obshtinskite-predpriyatiya-i-dobrovoltsi-sa-uchastvali-v-deynostite-za-ovladyavane-na-krizisnata-situatsiya-v-grada.html", "text": "Повече от 400 служители на полицията, пожарната, Община Пловдив и общинските предприятия и доброволци са взели участие в дейностите за овладяване на кризисната ситуация в Пловдив, съобщи за  Радио „Фокус“ - Пловдив  говорителят на ОДМВР. Информацията е от кризисния щаб към 7.00 часа. Рано тази сутрин гл. комисар Николай Николов, директор на ГДПБЗН - МВР, е проследил на терен работата на екипите.  \r\nОсновните булеварди и невралгични точки са отводнени и в 5.30 часа, започна тяхното поетапно измиване и почистване. Екипите на пожарната продължават по график да работят по отстраняване на последствията от проливния дъжд в жилищни и обществени сгради. Жп прелезите продължават да се управляват на ръчен режим. Екипи на ОП „Организация и контрол на транспорта“ работят по отстраняване на проблемите на светофарите на Централна гара и на ул. „Недялка Шилева“ в жк. „Тракия“. Сигнали за неработещи светофарни уредби се приемат на телефон 032 622 707. Служители на сектор „Пътна полиция\" осигуряват безопасността на движението. Водачите трябва да преминават с повишено внимание и съобразена скорост по хлъзгавите участъци.  \r\nЦветана ТОНЧЕВА", "date": "2019.06.03", "title": "Пловдив: Над 400 служители на полицията, пожарната, Общината и общинските предприятия и доброволци са участвали в дейностите за овладяване на кризисната ситуация в града"}
{"url": "http://www.focus-news.net/news/2019/06/03/2665589/burgas-zapochva-letniyat-ezikov-lager-v-tsentara-za-podkrepa-i-lichnostno-razvitie.html", "text": "Започва летният езиков лагер, организиран от Община Бургас и Центъра за подкрепа и личностно развитие за учениците, отличени в първото състезание по английски език за втори клас „We love English“, в което взеха участие 531 ученици от 28 училища. Това съобщиха от пресцентъра на  Община Бургас . На второ място бяха класирани 27 второкласника, които получиха сребърен медал и езиков лагер, който стартира в 9.00 часа и ще продължи до 21 юни. Децата ще изучават английски език, посредством учебни материали, интерактивни уроци и разнообразие от дидактически игри. Лагерът включва еднодневни екскурзии до Плиска, Аква Калиде  – Ветрен и Зоопарк Бургас. Предвидени са ежедневни мероприятия в града – галерии, музеи, културни забележителности, арт-работилници, посещение на Регионалната дирекция „Пожарна безопасност и защита на населението“, Авиомузей и много други. На финалния ден от лагера – 21 юни 2019 г. за децата ще бъде организирано заключително парти с аниматор. На III-то място бяха класирани 24 ученика. Те бяха наградени с езиков курс по английски език, в рамките на  36 учебни часа, който ще стартира също от 9.30 часа в ОУ „Ал. Г. Коджакафалията“. Осигурени са помагала, предварително избрани и одобрени, както и квалифициран преподавател. Наградите продължават с отборно първо място за СУ “Св. св. Кирил и Методий“, награда образователна еднодневна екскурзия получава ОУ “Елин Пелин“, която ще се осъществи на 03 и 04 юни до градовете Плиска и Котел.", "date": "2019.06.03", "title": "Бургас: Започва летният езиков лагер в Центъра за подкрепа и личностно развитие"}
{"url": "http://www.focus-news.net/news/2019/06/03/2665582/gdpbzn-nad-1400-sa-signalite-v-stranata-za-navodneni-sgradi-i-ulitsi-zakasali-avtomobili-i-padnali-darveta.html", "text": "След проливен дъжд към 18.00 часа на 2 юни на територията страната са получени над 1 400 сигнала за наводнени обществени сгради, закъсали автомобили, паднали клони и дървета, наводнени улици, мазета и магазини. Това съобщиха от  ГД „Пожарна безопасност и защита на населението“ . В Пловдив са отработени 75 сигнала, в Хасково- 32, в Пазарджик- 28, в Стара Загора- 17, във Велико Търново- 11.", "date": "2019.06.03", "title": "ГДПБЗН: Над 1400 са сигналите в страната за наводнени сгради и улици, закъсали автомобили и паднали дървета"}
{"url": "http://www.focus-news.net/news/2019/06/03/2665590/blagoevgrad-normalno-se-osashtestvyava-dvizhenieto-po-glaven-pat-e-79-vtoroklasen-pat-simitli-gotse-delchev-i-avtomagistrala-struma.html", "text": "Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. На места пътните настилки са мокри. Не е имало сигнали за паднали камъни, които да са затруднявали трафика по републиканската пътна мрежа.  \r\nОт Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.06.03", "title": "Благоевград: Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“"}
{"url": "http://www.focus-news.net/news/2019/06/03/2665593/smolyan-predimno-suhi-sa-patishtata-v-oblastta-dvizhenieto-se-osashtestvyava-normalno.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са предимно сухи. През нощта не са получавани сигнали за инциденти по пътищата в областта. През прохода Пампорово целогодишно е забранено движението на товарни автомобили над 3,5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30 декември 2019 г. \r\nС повишено внимание трябва да се шофира по път II-86 от границата с ОПУ – Пловдив до Рожен заради ремонтни дейности по асфалтовата настилка. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.03", "title": "Смолян: Предимно сухи са пътищата в областта, движението се осъществява нормално"}
{"url": "http://www.focus-news.net/news/2019/06/03/2665584/plovdiv-okolo-1000-sa-signalite-za-proizshestviya-sled-intenzivniya-dazhd.html", "text": "Около 1000 са сигналите за произшествия в Пловдив след интензивния дъжд. Това съобщиха от  ГД „Пожарна безопасност и защита на населението“ . Дъждът заваля към 18.00 часа, а първият сигнал за наводнени помещения е получен в 18.15 часа, след което започват да постъпват сигнали от всички райони на града. С приоритет са обслужвани сигналите от болници и бедстващи хора. Същевременно има и няколко сигнала за пожари - лек автомобил и склад. Извикани са по един екип от РСПБЗН Стамболийски и РСПБЗН Карлово. Събран е и свободен личен състав от районните служби в Пловдив. Общия брой на екипите на терен РДПБЗН Пловдив 20 екипа-60 пожарникари, ДФ 112 Пловдив 2 екипа- 6 човека, ЦСМП Пловдив 3 екипа-6 човека, РУП Пловдив 25 екипа-50 полицаи, EVN 10 екипа-20 човека, ВиК 4 екипа-12 човека.  \r\nОколо 23.30 часа пристигат придадените сили и средства от РДПБЗН-Кърджали и СДПБЗН, които веднага се включват в отводняването на наводнените обекти – подлеза на централна гара и паркинг с много автомобили на „Паркове и градини“. Единия екип на СДПБЗН отводнява избени помещения и подземни гаражи на ул. „Светла“ с над 1,5 м. вода. Другия екип отводнява подземни гаражи на бул. „Христо Ботев“ 83. В 00.50 часа започва отводняване на подземни помещения в Детски център за деца с увреждания в кв. „Столипиново“, ул. „Липник“ 5. Поради това, че шумът на помпите може да събуди децата екипът ще започне отводняване тази сутринт,  отводнен е Център за настаняване на деца от семеен тип, ул. „Лудогорие“ 10А. В подземни помещения в „Бизнес хотел“ водата е била около 1 метър. Към 00.00 ч. произшествието е приключено. След 00.00 ч. екипите започват да се пренасочват към обекти в жилищни сгради – изби и подземни гаражи с над 1 метър вода. На бул. „Христо Ботев“ 99 са отводнени 3 жилищни кооперации с над метър вода в избените помещения. Електрозахранването им е спряно заради водата. Общия брой на произшествията обработени от екипите на ПБЗН и ДФ 112 Пловдив е 80.", "date": "2019.06.03", "title": "Пловдив: Около 1000 са сигналите за произшествия след интензивния дъжд"}
{"url": "http://www.focus-news.net/news/2019/06/03/2665592/gd-granichna-politsiya-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.06.03", "title": "ГД „Гранична полиция“: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/03/2665587/nimh-zhalt-kod-za-intenzivni-valezhi-gramotevichni-buri-i-usloviya-za-gradushki-e-obyaven-v-9-oblasti-na-stranata.html", "text": "Жълт код за интензивни валежи, гръмотевични бури и условия за градушки е обявен в 9 области на страната. Това показва справка на сайта на  НИМХ . Предупреждението е в сила за областите Видин, Монтана, Враца, Плевен, Ловеч, Пловдив, Пазарджик и София град и Софийска област. На места в тези области се очакват количества дъжд до 25 – 30 л/кв.м, локално и повече.", "date": "2019.06.03", "title": "НИМХ: Жълт код за интензивни валежи, гръмотевични бури и условия за градушки е обявен в 9 области на страната"}
{"url": "http://www.focus-news.net/news/2019/06/03/2665594/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Държавната визита на американския президент Доналд Тръмп във Великобритания, оставката на Андреа Налес от ръководния пост в ГСДП, както и политическото бъдеще на бившия вицеканцлер на Австрия Хайнц-Кристиан Щрахе след аферата „Ибиса“ са част от основните теми, върху които акцентират водещите европейски печатни издания. \r\n***  Андреа Налес имаше властта и мандата да продължи управлението на голямата коалиция в Берлин (Съюза ХДС/ХСС и ГСДП). Но тази опция остана в миналото, коментират в редакцията на  Die Sueddeutsche Zeitung , най-тиражираният вестник в Германия.  \r\n„Андреа Налес не беше правилният лидер за ГСДП, но кой изобщо би бил подходящият? След обединението 13 мъже и една жена се опитаха да водят партията. Един от тях, Франц Мюнтеферинг, веднъж обяви преди избирането си, че „председателството на ГСПД е най-красивата длъжност в света, заедно с тази на папата\". Сравнението отдавна се възприема само с горчива ирония. Председателството на ГСПД е по-скоро родео –рано или късно някой бива изхвърлен от него. Андреа Налес остана начело на партията 13 месеца. Някои твърдят, че мандатът й бе твърде кратък – вероятно са прави. От друга страна обаче, Налес остана на поста два месеца повече от Мартин Шулц“, отбелязва изданието.   \r\nПодобно на родеото, въпросът при ГСДП е кога ще бъде направен ходът, който ще доведе до изхвърлянето от играта. За Налес този момент настъпи миналия понеделник, ден след гласуването за европейските избори и регионална власт в Бремен.  \r\nОсвен за ГСДП, последици ще има и за коалицията начело на страната. Сега дискусиите ще бъдат не само за избиране на нов лидер на социалдемократите, но и за основите на правителството в Берлин. По всичко личи обаче, че коалицията, наричана доскоро „голяма“, остава в миналото. „Може би това не е толкова лошо… Сериозно, кой наистина иска това да продължи още две години?“, е реторичният въпрос на редакцията. \r\n***  Хайнц-Кристиан Щрахе рискува да бъде изключен от „Партия на свободата на Австрия“, ако приеме мандат в Европейския парламент, пише австрийският национален ежедневник  Der Standard . Информацията бе потвърдена пред местни медии от партийни източници.  \r\nПо-късно тази седмица ще бъде проведено заседание на Президиума на партията, на който ще бъдат обсъдени по-нататъшните стъпки на ръководството по казуса със Щрахе. Очаква се обаче и той да обяви бъдещите си планове, подчертават от редакцията.  \r\nОпциите пред него са две – да се оттегли от партията и да влезе в ЕП като независим депутат, или да се откаже от мандата си, като запази членството си в „Партия на свободата на Австрия“. \r\nБившият вицеканцлер на Австрия, който се оказа в центъра на аферата „Ибиса“, има право на един от трите мандата на партията за ЕП, защото получи необходимия брой преференциални гласове. Първоначално той се съгласи да приеме мандата в ЕП, но след това обяви, че се нуждае от допълнително време, за да обмисли политическото си бъдеще. \r\n***  След като най-накрая вдигна белия флаг в битката си за извеждане на Великобритания от Европейския съюз, преди да напусне длъжността си, министър-председателят на Обединеното кралство Тереза Мей има още едно последното задължение: да приеме за среща държавният глава на САЩ Доналд Тръмп, пише  Politico  в европейската си редакция, като подчертва, че едва ли ще се стигне до „любовен момент“ между двамата лидери. \r\nПосещението на Тръмп е планирано дълго време – то бе замислено още по време на първото пътуване на Мей във Вашингтон като премиер през 2016 г. Тогава тя стана първият чуждестранен лидер, който посети Белия дом след встъпването в длъжност на Тръмп. \r\nСамият той вече направи едно посещение във Великобритания като президент на САЩ. То се състоя през юли миналата година и предизвика мащажни протести. Но това е първото му пътуване, което ще бъде класифицирано като „държавно посещение\", подчертават от редакцията. \r\nВъпреки неудобните отношения, които се развиха между лидера на САЩ и британския премиер, Мей с нетърпение очаква посещението, увериха пред изданието висши служители от Лондон. То е шанс специалните отношения между двете страни да бъдат върнати обратно на по-твърдата основа на фона на нарастващите признаци на незаинтересованост във Вашингтон. \r\nВъпреки това, след обявяването на принудителната оставка на Мей, както и на фона на хаоса около Брекзит и надпреварата в Консервативната партия, посещението на Тръмп едва ли би могло да се състои в по-лош момент, коментира пред редакцията източник, близък до Даунинг стрийт. Още повече, че преди отпътуването си, Тръмп изказа възхита от лидера на Партия „Брекзит“ Найджъл Фарадж и Борис Джонсън, който се стреми да замени Мей като партиен лидер на торите и премиер. И двамата са „много добри момчета“ и „много интересни хора“, подчерта Тръмп пред репортери. \r\n***  Висши политици от всички основни партии предупредиха Доналд Тръмп за \"неприятна намеса\" в британската политика на фона на предстоящата  държавна визита тази седмица, , пише британският вестник  The Independent .  \r\nПрезидентът Тръмп е обвинен от лидери на партии и депутати от миналото и от днешни дни, че е нарушил дългогодишно правило, като е похвалил Борис Джонсън, твърдейки, че ще стане \"отличен\" премиер, преди тридневното пътуване до Великобритания, което започва в понеделник. \r\nГоворейки пред The Independent, сър Малкълм Рифкинд, бивш външен министър от Торите, каза, че коментарите на \"нарцистичния и егоцентричен\" Тръмп са \"безпрецедентни за президент на Съединените щати\". \r\nДжеръми Корбин и сър Винс Кейбъл също осъдиха забележките и един депутат предложи кралицата да отмени поканата на Тръмп за държавен банкет във вторник вечерта. \r\nИзключително необичайно е един американски президент да коментира политическите избори в Обединеното кралство, въпреки че и преди това Тръмп е показвал подкрепата си за Брекзит и неговата критика срещу Тереза Май. \r\nВестникът е научил, че много депутати ще бъдат сред хилядите хора, участващи в протести срещу визитата на Тръмп тази седмица. Гневът от посещението вероятно ще се задълбочи  след последните коментари на американския президент. \r\nКритикувайки намесата му, сър Малкълм каза: „Никой друг премиер или президент не би си помислил да го направи. Той отлично знае, че това важи и за американските президенти, но човекът е толкова нарцистичен и егоцентричен, че да вярва, че той определя бъдещето на света. \r\n„В това няма нищо незаконно, няма нищо противоконституционно, това е просто неприятна намеса в чужди работи“, заяви той и добави: „Това е безпрецедентно за президент на Съединените щати, но не е безпрецедентно за Тръмп. Тръмп прави подобни забележки за демократичният избор на други хора още от първия ден. Ако имаше и най-малка чувствителност, нямаше да го направи.“ \r\n„Ако Тереза Мей започне да възхвалява  добродетелите на Джо Байдън като потенциален президент на Съединените щати, повечето хора в Америка, а не само Тръмп, биха казали, че тя трябва да си гледа работата.Това са чувствителни въпроси и единствените хора, които ще решат следващия премиер на Обединеното кралство или президент на Съединените щати, ще бъдат граждани на съответните страни“, коментира сър Малкълм. \r\n***", "date": "2019.06.03", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/06/03/2665597/sport-adrian-andreev-se-klasira-za-vtoriya-krag-na-yunosheskiya-rolan-garos.html", "text": "Адриан Андреев се класира за втория кръг на юношеския Ролан Гарос. Поставеният под номер четири в схемата българин се наложи с 6:3, 7:6 (2) над швейцареца Доминик Щефан Щрикер в двубой, продължил 99 минути.  \r\nВъв втория кръг на турнира Андреев ще играе срещу Дали Бланч от САЩ.", "date": "2019.06.03", "title": "Спорт: Адриан Андреев се класира за втория кръг на юношеския Ролан Гарос"}
{"url": "http://www.focus-news.net/news/2019/06/03/2665595/blagoevgrad-preskonferentsiya-vav-vrazka-s-vtoroto-izdanie-na-jumaya-stage-festival-shte-se-provede-v-sgradata-na-obshtinata.html", "text": "Пресконференция във връзка с второто издание на „Jumaya Stage Festival“ ще се проведе от 12.00 часа в зала 5 в сградата на Община Благоевград. Това съобщиха от пресцентъра на  Общината .", "date": "2019.06.03", "title": "Благоевград: Пресконференция във връзка с второто издание на „Jumaya Stage Festival“ ще се проведе в сградата на Общината"}
{"url": "http://www.focus-news.net/news/2019/06/03/2665598/kyustendil-remontni-deynosti-na-mostovo-saorazhenie-se-izvarshvat-po-patya-kyustendil-dupnitsa.html", "text": "Ремонтни дейности на мостово съоръжение се извършват по пътя Кюстендил – Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. В района на град Дупница движението се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825 поради което движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.03", "title": "Кюстендил: Ремонтни дейности на мостово съоръжение се извършват по пътя Кюстендил – Дупница"}
{"url": "http://www.focus-news.net/news/2019/06/03/2665588/stara-zagora-nad-60-sa-signalite-za-otvodnyavane-na-sgradi-i-dvorove-padnali-darveta-i-zakasali-avtomobili-i-avtobusi.html", "text": "В Стара Загора от 17.00 часа до 23.00 часа са получени над 60 сигнала основно за отводняване на жилищни сгради и дворове, отстраняване на паднали клони и дървета възпрепятстващи движението на МПС и закъсали леки автомобили и бусове. Това съобщиха от  ГД „Пожарна безопасност и защита на населението“ . Към 21.00 часа в РДПБЗН Стара Загора е сформиран щаб под ръководството за координация и управление на спасителните и аварийни дейности. Поддържа се постоянна комуникация с ОДМВР-Стара Загора, с Областния съвет за сигурност в Стара Загора  и други структури. Отработвани са с приоритет сигналите за евакуиране и спасяване на хора.  \r\nЕкипи на РСПБЗН Стара Загора евакуираха хора от закъсал автобус към село Горно Ботево, извършено е отводняване на жилищни сгради в Стара Загора и село Християново. Екипи на РСПБЗН Казанлък са участвали в евакуиране на хора в село Средногорово от залети с вода къщи и дворове от придошлите води на река Гюрлийска. Екипи на РСПБЗН Гурково са участвали в евакуиране на хора в Николаево и отводняване на залети с вода къщи и дворове от паднали интензивни валежи от дъжд. Екипи на РСПБЗН Опан са участвали в евакуиране на майка и две деца от къща залята с вода в село Бяло поле, община Опан и залети с вода къщи и дворове в село Опан и в село Тракия. В селата Горно Ботево, Яворово и Ракитница са отстранени паднали дървета по пътното платно и е осигурено нормално преминаване на МПС. В ТЕЦ 2 са работили 2 екипа от ПБЗН за отводняване на шламова помпена станция-3 и сгуроотвал.", "date": "2019.06.03", "title": "Стара Загора: Над 60 са сигналите за отводняване на сгради и дворове, паднали дървета и закъсали автомобили и автобуси"}
{"url": "http://www.focus-news.net/news/2019/06/03/2665599/burgas-tvorcheska-vecher-posvetena-na-pisatelya-i-pocheten-grazhdanin-na-burgas-lyuben-petkov-shte-se-provede-v-kulturen-tsentar-morsko-kazino.html", "text": "От 18.00 часа в зала „Петя Дубарова“ в Културен център „Морско казино“ ще се проведе творческа вечер, посветена на писателя и почетен гражданин на Бургас Любен Петков. Това съобщиха от пресцентъра на  Община Бургас . Гости на събитието ще бъдат българистът Войчех Галонзка и писателят Христо Карастоянов. \r\nНа 3 юни големият бургаски писател Любен Петков, щеше да навърши 80 години. Той е роден в странджанското село Крушевец. Средното си образоване завършва във Варна (1957 г.), висшето – във Варненския икономически институт (1962 г.). Работи като журналист и редактор в списание „Младеж“ (1969-1973 г.), издателство „Български писател“, списание „Съвременник“. От 1993 г. е директор на издателство „Отечество“. \r\nКнигите му са преведени на руски, сръбски, полски, унгарски, чешки, испански и други езици. \r\nНосител е на престижни литературни награди. През 2005 г. получава Голямата литературна награда на Бургаския регион „Златен Пегас“ за цялостно литературно творчество. През 2009 година е обявен за почетен гражданин на Бургас. \r\n„Моята голяма утеха и завет са точно такива: когато ме няма… при всеки спомен за мен да има веселба!“ (Л. Петков)", "date": "2019.06.03", "title": "Бургас: Творческа вечер, посветена на писателя и почетен гражданин на Бургас Любен Петков, ще се проведе в Културен център „Морско казино“"}
{"url": "http://www.focus-news.net/news/2019/06/03/2665600/stara-zagora-dzhaz-forum-stara-zagora-otnovo-sabira-lyubiteli-na-muzikata.html", "text": "За осма поредна година Стара Загора е домакин на международния фестивал „Джаз форум Стара Загора“. Той ще се проведе до 8 юни сред античния комплекс „Августа Траяна“. Община Стара Загора организира Джаз форум Стара Загора с изключителната подкрепа на „КонтурГлобал Марица -изток 3”. Това съобщиха от пресцентъра  Общината . Мотото на тазгодишния фестивал е „Осем стъпки към безкрая на джаза!”, а програмата е обогатена с майсторски класове на гостуващи артисти и джемсешъни, както и предфестивални прояви.  \r\n„Джаз форум Стара Загора“ се утвърди като едно от най-чаканите събития в културния календар на Общината. Всяка година жителите и гостите на града имат възможност да видят на живо световни величия и знакови фигури в съвременния джаз от САЩ, Великобритания, Германия, Франция, Холандия, Италия, Австрия, Полша, Унгария, Русия, Колумбия, Мексико и др .  \r\nТова е и единственият фестивал в страната, който обръща сериозно внимание и на най-младите изпълнители. И тази година в тясно сътрудничество с НУМСИ „Хр. Морфова“ и музикалните школи в града,  техни възпитаници ще се изявят на голямата сцена редом с утвърдени български и чуждестранни джазмени. С акапелни изпълнения ще се представи „Траяна Глас квинтет“, а в заключителния концерт гост-солист е Добромир Добрев – алт саксофон, ученик от музикалното училище. \r\nПо традиция форумът започва с детска програма. Днес, на 4 и 5 юни, от 11.00 часа в парк „Пети октомври” ще се провежда „Джаз за деца” с Венци Благоев - тромпет и водещ, Цветомир Цанков – вокал, Станислав Арабаджиев - пиано, Димитър Благоев – китара, Даниеле Феббо - контрабас, Мартин Хафизи – барабани.    \r\nМладата вълна във френския и италианския джаз ще представят Пиер Маркюс квартет със специалното участие на Батист Ербан (Франция) и Франческа Тандои и Даниеле Кордиско трио (Италия).  \r\n60-годишнината на пианиста и диригент на биг бенда на БНР Антони Дончев ще бъде отбелязана с негово участието. От САЩ фестивалът посреща световната знаменитост Рик Маргица, който ще вземе специално участие в проекта на Мая Нова квартет. Българската следа в джаза ще представят и BalK@N Fusion Band. По традиция фестивалната седмица закриват музикалните домакини от Военен биг бенд Стара Загора с диригент кап. Цветомир Василев. Техни солисти ще бъдат тромпетната звезда на Армения Йерванд Маргарян, Милица Гладнишка, Венци Благоев, Цветомир Цанков, Лиляна Дойчева. \r\nОбщина Стара Загора организира „Джаз форум Стара Загора“ с изключителната подкрепа на „КонтурГлобал Марица Изток 3” и със съдействието на фондация „Джазтет“.  Проявите са със свободен вход. \r\nДопълнителна информация е публикувана на   и на  \r\n„Фейсбук“ страницата -  . \r\nФестивалът ще се проведе по следната програма: Днес, на 4 и 5 юни, 11.00 ч. парк „Пети октомври” \r\n„Джаз за деца” с Венци Благоев  \r\nВенци Благоев - тромпет и водещ  \r\nЦветомир Цанков - вокал \r\nСтанислав Арабаджиев - пиано \r\nДимитър Благоев - китара \r\nДаниеле Феббо - контрабас \r\nМартин Хафизи - барабани; 6 юни, 11.00 часа, РБ „Захарий Княжески” \r\nМайсторски клас на Батист Ербан и Пиер Маркюс квартет: Джаз импровизация и комбо състави \r\n19.30 часа, античен форум „Августа Траяна” \r\nПиер Маркюс квартет със специалното участие на Батист Ербан (Франция)  \r\nБатист Ербан – алт/сопран саксофон \r\nСимон Шивалон – пиано \r\nПиер Маркюс – контрабас/композиции \r\nТома Делор – барабани; \r\nBalK@N Fusion Band  \r\nНедялко Недялков - кавал \r\nВладимир Кърпаров - саксофон \r\nКонстантин Костов - пиано \r\nИгор Спалати (Италия) - контрабас \r\nБорислав Петров - барабани; 7 юни, 17.30 ч., РБ „З. Княжески” \r\nЛектория на Светослав Николов от Jazz FM Radio \r\n19.30 часа, античен форум „Августа Траяна”; \r\nФранческа Тандои и Даниеле Кордиско трио (Италия) \r\nФранческа Тандои – пиано и глас \r\nДаниеле Кордиско – китара \r\nДаниеле Сорентино – контрабас \r\nДжовани Кампанела – барабани; \r\nМая Нова квартет със специалното участие на Рик Маргица (САЩ) \r\nМая Нова - вокал \r\nРик Маргица - тенор саксофон \r\nЛюбо Цанев - пиано \r\nДимитър Карамфилов - контрабас \r\nСтефан Горанов - барабани; 8 юни, 19.30 ч, античен форум „Августа Траяна” \r\nАнтони Дончев 6UP със специалното участие на Георг Брайншмид (Австрия) \r\nАнтони Дончев - пиано \r\nАтанас Хаджиев - кларинет/саксофон \r\nВенцислав Благоев - флюгелхорн \r\nАлександър Логозаров - китара \r\nГеорг Брайншмид - контрабас \r\nМартин Хафизи – барабани; \r\nТраяна Глас квинтет \r\nЦвети Христова, Люси Георгиева, Грета Станева, Станимира Ботевска, Станчо Станчев; \r\nВоенен биг бенд Стара Загора с диригент кап. Цветомир Василев, със специалното участие на Йерванд Маргарян (Армения) - тромпет \r\nВенцислав Благоев - тромпет  \r\nМилица Гладнишка - вокал \r\nЦветомир Цанков - вокал \r\nЛиляна Дойчева - вокал \r\nДобромир Добрев - алт саксофон. Фестивални джемсешъни с \"Лайв Зара Джазтет\" на 6, 7 и 8 юни, от 22.30 часа, в ресторант „При кмета“ .", "date": "2019.06.03", "title": "Стара Загора: „Джаз форум Стара Загора“ отново събира любители на музиката"}
{"url": "http://www.focus-news.net/news/2019/06/03/2665602/shumen-ogranicheno-e-dvizhenieto-na-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Нормално се осъществява движението по републиканските пътища в областта, предаде репортер на  Радио „Фокус“ - Шумен . Времето е слънчево, видимостта е добра. Няма нови промени в организацията на движение в областта. Ришки проход е отворен за движение. Върбишки проход е затворен за всички видове пътни превозни средства. В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2019.06.03", "title": "Шумен: Ограничено е движението на автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2019/06/03/2665603/pazardzhik-patnite-nastilki-v-oblastta-sa-mokri-na-mesta-ima-usloviya-za-akvaplaning.html", "text": "Интензивен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, на места с условия за аквапланинг. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.03", "title": "Пазарджик: Пътните настилки в областта са мокри, на места има условия за аквапланинг"}
{"url": "http://www.focus-news.net/news/2019/06/03/2665585/aleksandar-andreev-tsik-nyama-zakonovo-osnovanie-na-koeto-da-se-razreshi-otvaryaneto-na-nevalidnite-byuletini.html", "text": "Няма законово основание, на което да се разреши отварянето на невалидните бюлетини. Това каза Александър Андреев, говорител на ЦИК, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nИлиана Беновска посрещна госта си Александър Андреев, както са се уговорили в миналото предаване и предположи, че е много изморен. Той каза, че са успели да отпочинат вчера, а водещата отрече това да е вярно, защото са се появили 2 въпроса. Единият е бил поставен от проф. Михаил Мирчев, че Радан Кънев е избран по незаконосъобразен начин за представител в Европейския парламент и попита събеседника си за кратката версия. Александър Андреев каза, че г-н Мирчев Сигурно не е погледнал измененията в методиката, че с въвеждането „не подкрепям никого“ тези гласове не се взимат предвид при отчитането за мандат. Водещата го прекъсна с думите, че методиката не е надзаконов акт, а говорителят на ЦИК обясни, че е законов акт, защото е приложение към Изборния кодекс. Беновска попита дали Радан Кънев е легален в ЕП или е преминал под прага. Александър Андреев потвърди и каза, че всеки би могъл да провери всяка една от стъпките по методиката  Защо Пеевски и Карадайъ не са получили удостоверения за представители в ЕП? \r\nОтносно двата въпроса, които са се появили вчера, водещата каза, че вторият упрек е бил с каква норма Делян Пеевски и Мустафа Карадайъ не са получили своите удостоверения за представители на България в ЕП. Андреев отговори, че този въпрос е стоял пред ЦИК и на европейските избори през 2014 година. Тогава Пеевски е подал молба, с която не е желал да бъде обявен за избран за член на ЕП. Това е провокирало дебат в ЦИК и тя е приела решение, с което го е заличила от кандидатската листа на основание, че е оттеглено съгласието от страна на г-н Пеевски и не желае да бъде обявен. Против неговата воля той няма как да бъде обявен. „Защо то ва не става ясно на опонентите на Пеевски? Защо се разпространяват фактите по такъв начин, че създават недоверие дори у ЦИК“, попита Беновска, а гостът ѝ не можа да каже защо, но заяви, че това не би следвало да влече недоверие в изборния процес, защото това е един от най-важните процеси в държавата, чрез който се формират органите на държавна власт и ако няма доверие в него, това би било лошо за цялата държава. Беновска каза, че недоверието в изборния процес е патент на българина и попита: „До колко ЦИК е подвластна на манипулации? До колко ЦИК е опитна да спазва закона, заобикаляйки го?“ Александър Андреев поясни, че ЦИК е правоприлагащ орган, който няма за цел да заобикаля закона и го прилага такъв, какъвто е. Той смята, че не трябва да се търси в ЦИК обяснения на други случващи се явления, ако има такива в държавата и които трябва да бъдат въпрос на анализ не от ЦИК.  Могат ли да се наблюдават невалидните бюлетини \r\nБеновска върна събеседника си към предишното му гостуване преди изборите, когато тя е изразила желанието на Канал 3 и Радио К2 да направят обществено открито наблюдение-изследване на невалидните бюлетини, защото има 2 неща, които са тесния момент на едни избори – невалидните бюлетини и дали да се отбележи „не подкрепям никого“ или да не се гласува. Беновска затвърди интереса на двете медии към невалидните бюлетини и каза, че иска да види колко са те в произволно избрани региони. Александър Андреев каза, че този въпрос би следвало да намери евентуално законодателна уредба, защото към момента в Изборния кодекс не е уредена такава процедура, която да позволява отваряне на чувалите, които един път вече са предадени за съхранение. Беновска предложи да си обяснят това, за да е ясно за хората дали от ЦИК не „шикалкавят“ или те искат нещо неправомерно. Тя каза, че знае, че бюлетините на София-област се съхраняват в бомбоубежища например. Водещата попита: „Г-н Андреев, в качеството Ви на представител на ЦИК, аз Ви сезирам с желанието на Канал 3 и Радио К2 да имаме възможност публично за пред хората и за да ги убедим, че тези избори са били честни, да погледнем невалидните бюлетини в определени региони, които ще изберем произволно. Вие какво ще ми отговорите?“ Отговорът на Андреев е, че ЦИК трябва да вземе решение и в случая няма законово основание, на което те да разрешат отварянето на тези бюлетини.  Водещата каза, че по този начин те ще си измият ръцете и ще оставят впечатлението, че тези бюлетини са скришни. Тя попита госта си като човек с опит в изборния процес какво ще ѝ препоръча, защото едва ли ще съставят нов закон, а дори да съставят, тези бюлетини вече ще са загубили смисъла си. „ Към момента евентуално отварянето на чували и броенето на бюлетини е възможно единствено в едно производство по обжалване на резултатите“, каза г-н Андреев, а Беновска отбеляза, че тя не е страна в гласуването. Гостът допълни, че в рамките на това съдът би могъл да брои бюлетините и да види дали резултатите са такива. Втората възможност според него е в процеса на архивиране на бюлетините, т.е. на материалите от предходни избори през 2014 г. в рамките на тяхното производство и след тяхното архивиране да може да се види какво е състоянието. Андреев отново повтори, че няма законово основание, което да разреши да се отварят и анализират бюлетините.  \r\nБеновска попита дали не чувства отговорност като гражданин, опитен юрист и като човек, който е дълго в изборния процес – от 2014 г. е в постоянната ЦИК, а от 2007 г. е в няколко централни избирателни комисии. Този въпрос независимо, че е стоял а обсъждане в определени етапи, не е намирал своето законодателно решение и съответно ЦИК не е намирала правното основание, на чиято основа да се отворят чувалите.  \r\nБеновска каза, че е настъпил катарзис в партиите, независимо по какви причини и лидерът на ГЕРБ Бойко Борисов е започнал безпощадно да води към изсветляване на нещата. Тя попита дали трябва да се стигне до него или ЦИК могат да излязат с предложение какво да се направи. Водещата каза, че Борисов ще се обърне да иска промяна в закона, а не смята, че има законодателна роля. Александър Андреев заяви, че без законодателно основание те няма как да допуснат това, извън предвидените в закона случаи – при обжалването на изборите или в момента на приемането от РИК на бюлетините и има грешки в протокола. Той каза, че ако през 2014 г. с новата бюлетина са били над 5% невалидните бюлетини, в момента те са 4,14% в гласуването с хартийни бюлетини, защото при машинното не е предвидено. Това са данни за национално равнище и този процент се равнява на 80 238 невалидни бюлетини, съпоставимо с 1 936 603 действителни гласа, което е равно на 4% и е нищожно число според двамата събеседници. Беновска попита какво правят един 4% и дали това е един депутат. Александър Андреев отговори, че те не биха могли да се обединят по този начин, защото няма как да бъдат включени, защото има недействителни гласове с „не подкрепям никого“. \r\nБеновска се поинтересува какво ще ѝ отговори, ако го попита колко са невалидните бюлетини във Видин, защото го е помолила да дойде с цифри. Гостът й каза, че не би могъл да отговори с цифри за невалидните бюлетини конкретно по райони, защото това трябва да се види от РИК, но те са несъществени с действителните гласове по партиите и коалициите. Водещата обясни, че пита, защото има съмнения, че в определени региони, които са под доминантата  на определена партия, се гласува по определен начин или комисиите намират елегантен начин да санират резултата да е в полза на доминантната в техния регион партия. Андреев отговори: „Не би следвало въпросът да стои по отношение на свършената работа от секционните избирателни комисии“. Пътят на бюлетината \r\nВодещата го помоли да обясни процедурата какво се случва с бюлетината, след като тя е пусната. Говорителят на ЦИК каза, че в края на изборния ден всички подадени бюлетини се преброяват от секционната избирателна комисия, която има представители от всички парламентарно представени политически сили и тези, които имат представител в ЕП. Това не би трябвало да поставя под въпрос работата на секционната избирателна комисия. След това резултатът от тези бюлетини се описва в черновата на протокола, а после се попълва и оригиналният протокол. Той се подписва от всички членове на секционната избирателна комисия, книжата се опаковат и отиват в районната избирателна комисия. Тя ги приема, въвеждат се данните в изчислителния пункт. Ако няма сработили контроли, което означава, че там, където е въведен в протокола сборът от числата, който да дава по-голямо или по-малко число. В тази връзка, ако сработят контролите, означава, че числото някъде не е въведено правилно. Стана ясно, че невалидните бюлетини не се делят от останалите. Те се разделят на отделни пакети – действителни, недействителни и неизползвани и другите книжа, в рамките на изборния процес. След това чувалът, който е запечатан с лента и подписан от всички членове, отива в общината, където се съхранява до следващите избори от същия вид.  \r\nБеновска каза, че излиза, че всичко е в ръцете на секционната избирателна комисия, защото последващите контроли са по-скоро констативни, отколкото продуктивни. Александър Андреев се съгласи, но отбеляза, че не трябва да се забравя, че това са хора, длъжностни лица по смисъла на закона. Водещата каза, че има е по-тежки прегрешения, благодари за разговора на своя събеседник и му подари червена ябълка с пожелание да се внесе нов дух в изборния процес. Тя му подари също и клубната тениска на предаването и книгата й с интервю с Ахмед Доган, която е валидна и до днес. Така завърши разговорът между Александър Андреев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 2 юни 2019 година.", "date": "2019.06.03", "title": "Александър Андреев, ЦИК: Няма законово основание, на което да се разреши отварянето на невалидните бюлетини"}
{"url": "http://www.focus-news.net/news/2019/06/03/2665601/plovdiv-dvizhenieto-v-grada-e-zatrudneno-osnovnite-bulevardi-i-ulitsi-sa-otvodneni.html", "text": "Движението на територията на града е затруднено на места, извършва се с повишено внимание и съобразена скорост, предаде репортер на  Радио „Фокус“ – Пловдив . Основните булеварди, улици и невралгични точки са отводнени, като към момента продължава тяхното поетапно измиване и почистване. Пътищата са предимно мокри, на много места има кални и хлъзгави участъци. Водачите трябва да шофират бавно и внимателно, без да предприемат рискови маневри, както и да проявяват търпение, тъй като на много места се образуват задръствания. Работи се и по отстраняване на проблеми с някои от светофарните уредби в града. \r\nДвижението по основните направления на територията на Пловдивска област също се извършва с повишено внимание и съобразена скорост, съобщиха от Областното пътно управление. Пътните настилки са предимно мокри. Заради интензивните валежи от дъжд е повишена опасност от свличане на земна и скална маса по направленията Кричим-Стамболийски, Бачково-Нареченски бани и Юговско ханче-Югово-Лъки. Водачите трябва да бъдат особено бдителни, преминавайки по посочените пътни участъци. Към този час по-засилено автомобилно движение се отчита по пловдивския участък на АМ „Тракия“, също по пътищата Пловдив-Карлово и Пловдив-Асеновград-Смолян. \r\nТони МИХАЙЛОВ", "date": "2019.06.03", "title": "Пловдив: Движението в града е затруднено, основните булеварди и улици са отводнени"}
{"url": "http://www.focus-news.net/news/2019/06/03/2665605/blagoevgrad-zapochva-izplashtaneto-na-vaznagrazhdeniya-na-chlenovete-na-sik-blagoevgrad.html", "text": "Общината уведомява членовете на секционните избирателни комисии на територията на община Благоевград, че от днес от 09.00 до 12.30 часа и от 13.30 до 17.00 часа ще бъдат изплащани възнагражденията за участие в произвеждането на избори на български представители в Европейския парламент. Това съобщиха от пресцентъра на  Община Благоевград . Сумите могат да бъдат получени в сградата на Община Благоевград, етаж 3, стая 305.  \r\nЗа получаване на възнагражденията е необходимо всички членове на СИК да представят лична карта и удостоверение, издадено от Районна избирателна комисия – Благоевград.", "date": "2019.06.03", "title": "Благоевград: Започва изплащането на възнаграждения на членовете на СИК – Благоевград"}
{"url": "http://www.focus-news.net/news/2019/06/03/2665611/plovdiv-nova-detska-ploshtadka-shte-bade-otkrita-v-rayon-yuzhen.html", "text": "Нова детска площадка ще бъде открита в район „Южен“ в Пловдив от 10.30 часа. Това съобщиха за  Радио „Фокус“ – Пловдив  от районната администрация. Площадката е за деца от 3 до 12 години и се намира на ул. „Поручик Въльо Стефов“, до блок 1114. Това е третата площадка, която се прави в района през 2019 година. За изминалата година са вложени 300 000 лева в изграждането на нови детски площадки в района, а през настоящата сумата  ще надхвърли 200 000 лева. \r\nТони МИХАЙЛОВ", "date": "2019.06.03", "title": "Пловдив: Нова детска площадка ще бъде открита в район „Южен“"}
{"url": "http://www.focus-news.net/news/2019/06/03/2665610/", "text": "Хибридната война е безпределната същност на международните некинетични сблъсъци, които имат геополитическа проекция. Това каза в интервю за предаването „Добро утро, България“ на  Радио „Фокус“  Боян Чуков, външнополитически съветник в две правителства, анализатор и експерт по международна сигурност. „Понятието хибридна война е един семантичен локум и в него всеки си вкарва каквото си пожелае. Няма общоприета дефиниция за хибрината война, това понятие се появява през 1998 година в разработките на Робърт Уолкър и през 2002 година на Уилям Немет. По-късно, през 2000 година, за хибридна война говори генерал Джейм Матис и полковник Франк Хофман. Изведнъж в международните анализи рязко започва да влиза думата хибридна война след 2014 година, когато Крим е обратно интегриран в рамките на Руската федерация“, обясни Боян Чуков. По думите му хибридната война е инструмент на геополитиката и в случая хибридната война има за цел да се влезе в геополитическото пространство на страната противник. „Понякога човек, извършвайки нещо в резултат на дадена ситуация, залага основите на хибридната война, която ще бъде след столетия. Например, 1704 година британският адмирал Рурк отива да завладява Кадис в Испания. Тогава има сблъсък между морските армади на англичаните и испанците, неуспешна е неговата атака. Тогава, минавайки покрай една скала, оставил там 200 войника, впоследствие това се оказва Гибралтар. Години след това от тази точка англичаните имат възможност както да влияят на Испания, така и да се контролира цялото Средиземноморие“, добави експертът. По думите на Боян Чуков хибридна война може да има в различни сектори – дипломатически, икономически, исторически, археологически. „В областта на борбата с корупцията също може да се води хибридна война. След като корумпираш елита на дадена страна, ти създаваш механизъм, с който да се бориш срещу корупцията, но го контролираш ти, контролираш хората, които изпълняват твоите поръчки  и селективно вкарваш в затвора тези корумпирани, които не се вписват в твоя геополитически вектор. Затова битката за главен прокурор дали в ЕС или в друга страна е изключително важна, защото през него могат да се налагат една или друга посока на геополитическо развитие на страната“, каза още специалистът.  \r\nЕлеонора ЧОЛАКОВА", "date": "2019.06.03", "title": "Боян Чуков, експерт по международна сигурност: Хибридната война е безпределната същност на международните некинетични сблъсъци, които имат геополитическа проекция"}
{"url": "http://www.focus-news.net/news/2019/06/03/2665612/gazeta-express-kosovo-frensko-germanska-delegatsiya-e-na-poseshtenie-v-kosovo.html", "text": "Френско-германска делегация пристига на посещение в Косово, съобщава електронното издание на прищинския ежедневник  Gazeta Express . В състава й влизат политици от външните министерства на Франция и Германия, отговарящи за политиката за региона на Балканите. В Прищина те ще обсъдят предстоящата среща на върха в Париж.  \r\nФранция изпраща Александър Адам, заместник-съветник на държавния глава на страната, както и Томас Бертин, ръководител на мисията за Балканите във външнополитическото ведомство в Париж, както и от посланика на страната в Прищина. Германската делегация се състои от Матиас Лютенберг, ръководител на Отдела за двустранни отношения за Близкия изток и Южна Европа, от Кристиан Хелбах, който е специален пратеник в Югоизточна Европа и Турция в германското външно министерство, както и от посланика на ФРГ в Косово Кристиан Хелд. \r\nФренско-германската делегация ще се срещне най-напред с президента Хашим Тачи, а след това – с председателя на парламента Кадри Весели, с премиера Рамуш Харадинай и екипа за диалога със Сърбия. Засега остава неясно дали делегацията ще се срещне и с лидерите на опозицията. \r\nЗа разлика от срещата на върха в Берлин, която не даде резултати, на втората среща в Париж ще бъде направен опит да бъдат получвени уверения от държавните лидери в Прищина и Сърбия, че ще продължат напред в процеса на деблокиране на диалога за нормализиране на двустранните отношения и постигане на окончателно споразумение, подчертават от редакцията. Тереза Герова", "date": "2019.06.03", "title": "Gazeta Express (Косово): Френско-германска делегация е на посещение в Косово"}
{"url": "http://www.focus-news.net/news/2019/06/03/2665606/afp-sudanskite-voenni-izpolzvat-sila-za-razprasvane-na-protest.html", "text": "Управляващият военен съвет на Судан използва сила в опит да разпръсне продължаващия седящ протест пред щаба на армията в Хартум, предава  AFP , като се позовава на информация от демонстранти. \r\n„Сега се прави опит за разпръсване на седящия протест пред централата на армията със сила\", се казва в кратко изявление на Асоциацията на професионалистите от Судан, групата, която оглави национални протести, започнали през декември. Тереза Герова", "date": "2019.06.03", "title": "AFP: Суданските военни използват сила за разпръсване на протест"}
{"url": "http://www.focus-news.net/news/2019/06/03/2665613/veliko-tarnovo-ogranicheno-za-tovarni-avtomobili-nad-12-tona-e-dvizhenieto-po-patya-mezhdu-selo-lozen-i-polski-trambesh.html", "text": "Мокри на места са пътните настилки в града. Времето е предимно слънчево, трафикът е натоварен. Колони от автомобили има по улица „Магистрална”, предаде репортер на  Радио „Фокус” – Велико Търново . Движението е интензивно и на входовете и изходите на града. Полицейски екипи следят за нормалното протичане на трафика. Остава затворена отсечка от улица „Климент Охридски”. В  частта под крепостта „Царевец\" има свлачище и водачите трябва да се движат в едното платно, като трафикът се регулира със светофар. Други нови въведени ограничения в града няма. За изминалото денонощие не са регистрирани и тежки инциденти.  \r\nВ областта времето е предимно облачно, но вече без валежи. Настилките са мокри на места. Отворен за движение е Проходът на Републиката, но там остава в сила предупреждението за опасност от падащи камъни. Водачите трябва да карат с повишено внимание по пътя между село Джулюница и границата с област Търговище. В участъка от км 149 до км 172+900 се отстранява растителност. Отсечката е сигнализирана с пътни знаци, а дейностите ще продължат до края на месеца. Ограничено за товарни автомобили над 12 тона е движението по пътя между село Лозен и Полски Тръмбеш. До края на август обходът за ТИР-ове е през Лозен – Драганово – Янтра – Поликраище – Полски Тръмбеш.  \r\nЛуиза ТРАНЧЕВА", "date": "2019.06.03", "title": "Велико Търново: Ограничено за товарни автомобили над 12 тона е движението по пътя между село Лозен и Полски Тръмбеш"}
{"url": "http://www.focus-news.net/news/2019/06/03/2665607/pazardzhik-obstanovka-v-grada-se-normalizira-sled-prolivnite-dazhdove-ot-izminaloto-denonoshtie.html", "text": "Обстановка в Пазарджик се нормализира след проливните дъждове от изминалото денонощие, предаде репортер на  Радио „Фокус“ – Пазарджик . Все още има завирявания по централните улици и кръстовища. По пътните платна има наноси от кал и пясък. Част от канализационните шахти са запушени от листа и клони. Видимо повишено е нивото на водата в градския канал „Паша арк“.  Движението в централната част е натоварено, както и по входно-изходните артерии, в района на стоковата борса и областната болница. \r\nАлбена ЖИЛЕКОВА", "date": "2019.06.03", "title": "Пазарджик: Обстановка в града се нормализира след проливните дъждове от изминалото денонощие"}
{"url": "http://www.focus-news.net/news/2019/06/03/2665615/blagoevgrad-obshtina-bansko-predstavya-godishna-programa-za-razdelno-sabirane-na-otpadatsi.html", "text": "Община Банско представя годишна програма за разделно събиране на отпадъци. Това съобщиха от пресцентъра на  Община Банско . Представянето ще бъде днес от 11.00 часа в Община Банско. Заложените активности ще бъдат дискутирани заедно с представители на ключовите партньори – бизнеса, културни и образователни институции, медии. След успешните зелени инициативи, реализирани в Банско през последните години, жителите, бизнесът и туристите в курорта са готови за стартирането на мащабна интегрирана кампания. Присъстващите на събитието ще могат да очертаят зеленото бъдеще на Банско.", "date": "2019.06.03", "title": "Благоевград: Община Банско представя годишна програма за разделно събиране на отпадъци"}
{"url": "http://www.focus-news.net/news/2019/06/03/2665604/aleksandar-sidi-vaprosat-za-vlizane-v-koalitsionno-sporazumenie-mezhdu-vmro-i-dps-e-nevazmozhen.html", "text": "Въпросът за влизане в коалиционно споразумение между ВМРО и ДПС е невъзможен. Това каза Александър Сиди, народен представител от ВМРО, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Той заяви позиции по следните теми:  Коалиционната програма ГЕРБ-ВМРО \r\nИлиана Беновска посрещна Александър Сиди в студиото и се обърна към него след разговора й по телефона с лидера на ВМРО по телефона. Тя го попита какво ще се случи в тяхната парламентарна дейност, след като се преразгледа коалиционната програма ГЕРБ-ОП. Сиди каза, че трябва да се види какво са изпълнили и какво са забавили и се надява в следващата седмица да има коалиционен съвет, на който да се изчистят тези въпроси и да започнат работа по законодателните инициативи, свързани с програмата им за управление, която е време да бъде преразгледана 2 години след началото на управленския мандат. Той подчерта, че става дума само за програмата, а не за други промени. Беновска каза, че са имали няколко приоритета, които са ги споменали преди и по време на изборите за Европейски парламент, един от които е бил за политиците, които лъжат. Гостът й заяви, че това не е част от програмата, а водещата предложи да го добавят и предположи, че ГЕРБ няма да имат нищо против. Беновска поясни, че той е имал предвид, че трябва да има по-тежки наказания и наказателна отговорност за политиците, които нажежават с фалшиви новини страсти между политическите опоненти. Сиди обясни, че става въпрос за 2 различни закона. Единият е Законът за фалшивите новини, с който ВМРО е готова, но не го е внесла заради изборите. Това е начин, с който те се надяват да се справят с фалшивите новини, заяви той. Вторият закон е за по-висока тежест на наказанието спрямо политици, когато биват осъдени за клевета. Сиди поясни, че става въпрос както всеки един обикновен гражданин може да бъде осъден, когато лъже и разпространява манипулации и неверни твърдения, при политиците да има много по-тежки санкции, защото те формират общественото мнение.  \r\nБеновска попита събеседника си един принципен въпрос за неговата колежка в Народото събрание Елена Йончева, която е получила удостоверение за Европарламента, но не се е официализирала там окончателно. Водещата припомни, че Йончева е била един от най-активните разпространители на новини, предизвикали доста полемики в обществените мрежи и медиите. „Смятате ли, че това може да послужи като един христоматиен случай, който да бъде разгледан за основанието на тези два закона?“, попита Беновска. Александър Сиди каза „и да, и не“ и добави, че не само тя, но и много български политици са разпространявали неверни твърдения и са си служили в тази кампания с клевети. Водещата добави, че такива са и партньорите на ВМРО от Обединени патриоти. „4-5 партии се занимаваха да правят кампании изцяло срещу ВМРО, а не „за“ себе си и нито една от тези партии не успя.“, каза Сиди. „Забелязахте ли, че ДПС не ви нападаха?“, попита Беновска, а Александър Сиди потвърди и каза, че ДПС са политическа сила на много години и дори и те да са основния опонент на ВМРО, те знаят как се правят избори и ги правят на борба на идеи, а не на лъжи и манипулации.  Ще има ли коалиция ГЕРБ-ВМРО-ДПС? \r\nБеновска каза, че има подозрение, че се сформира почти официално поне в парламента коалиция ГЕРБ-ВМРО-ДПС, към която може и да се присъедини ВОЛЯ на Марешки, ако го приемат. Тя попита дали това е така, но Александър Сиди каза, че в момента те разпространяват фалшива новина и отрече това подозрение. Той каза, че основният им опонент на политическата сцена винаги е била ДПС и такава ще остане за ВМРО. Сиди допълни, че на тези избори са видели 4-5 политически сили, които се опитват да влязат в националистическото пространство, една от които има човек в евролистата си човек, който официално е свързан с Ердоган и това не би го направил някой родолюбец. Беновска попита дали това е листата на ДПС, но събеседникът й отрече и отказа да даде име на този човек.  Сиди отново каза, че тези хора твърдят за себе си, че са родолюбци и опоненти на ВМРО, но с присъствието на такъв човек с листата няма как да изпълняват тази си функция да са родолюбци. Предложението на Пеевски и ДПС за намаляване на ДДС на храни и учебници \r\n„Появи се Делян Пеевски в парламента. Явление почти като цунами. Той предлага и неговите съпартийци го доизясниха да се намалят ДДС-тата върху храни, учебници, такси за детски градини, даже изобщо да се отменят. Няма ли да го подкрепите, независимо от това, че не сте от една политическа вълна?“, попита Беновска. С чувство за хумор Сиди каза, че очевидно г-н Пеевски е чел внимателно програмата на ВМРО и изявите им във времето, в което не е бил в парламента. Водещата припомни, че и БСП са казали същото, но гостът й заяви, че в програмата си имат заложено намаление на ДДС на храни и лекарства, а за безплатните детски градини са водили разговор с Борисов по темата. Беновска предположи, че Делян Пеевски подава ръка, за да намерят национална пресечна точка на политическите усилия, но Александър Сиди каза, че не би приел такава ръка. Той припомни, че ДПС продължава да бъде опозиция и в момента, в който ДПС се позиционира като управляваща партия, ВМРО ще напусне управлението. Водещата попита кога ДПС ще се позиционира, а Сиди поясни, че е имал предвид ако това се случи, но не мисли, че ще се стигне до там. „Ние няма как да бъдем в едно управление с ДПС.“, заяви Александър Сиди. „Тоест нямате възможност ГЕРБ-ДПС-ВМРО да намерите общ национален интерес?“, попита Беновска, а гостът й потвърди и последва въпросът дали повече им харесва Волен Сидеров, който е пращал репортери всеки ден пред дома на Каракачанов и говори, че евродепутата на ВМРО е с „особености“. Според Сиди това е съвсем различен въпрос, защото при първото се говори за политика и за целите на ВМРО. Беновска  не се съгласи и каза, че ако погледне зрителите през камерата в очите, те ще искат да му повярват и не може да убеждават хората, че ОП са в добра кондиция, когато трите партии не само нямат разбирателство, но нямат и допирни точки. Тя каза, че с ДПС намират общи национални приоритети. Александър Сиди отново каза, че въпросът за влизане в коалиционно споразумение между ВМРО и ДПС е невъзможен, дори и да имат общи национални интереси, защото фундаментално те стоят срещу ДПС. „Вие сте млад човек, знаете ли, че може би да има еволюция на възгледите и на вашите, и на техните?“, попита водещата. Депутатът от ВМРО се съгласи, но каза, че в крайна сметка фундаментът на всяка една партия е ясен и в техния профил няма как да влязат в споразумение с ДПС. Той допълни, че в годините са доказали, че това е така и припомни за тройната коалиция, когато на Български народен съюз е било предложено да влязат в управлението, но са отказали. Беновска попита дали тогава не могат да влязат в коалиция с БСП, но Сиди отново отрече и каза, че те трябва първо да се върнат на работа, защото имат да наваксат. „Профилът на ВМРО показва, че това градска партия, че е по-скоро дясна, че това е разрезът на нашите избиратели.“, допълни той, а Беновска го попита какви войводи виреят в града. „Явно войводите са се върнали по градовете“, отговори Сиди и заяви, че са успели да привлекат интелигентната част от българския избирател, защото нат 55% от гласувалите за ВМРО са с висше образование, 42-43% със средно и много по-малко с по-ниско.  Близки ли са на фундаментално равнище партиите от ОП? \r\nБеновска попита Александър Сиди, ако подходят по този критерий към техните все още партньори в ОП – Атака и НФСБ, които са заели малко различни позиции след изборите, дали може да каже, че с тези две партии на фундаментално равнище са все още близки, както е казал за ДПС, че се различават на фундаментално равнище. Тя като избирател каза, че не са. Гостът й каза, че и двете партии са по-скоро лидерски и лидерът управлява политиката и направлява партията, а при ВМРО не е така, защото имат сериозна структура и различни фигури освен председателя като Ангел Джамбазки. „Политиката, която Атака по принцип разказва, че води и политиката, която по принцип НФСБ разказва, че води, в нашият сектор са посоки, в които можем да вървим заедно. Но лидерът на Атака това, което направи на тези избори аз не го разбрах. Не разбрах защо му беше тази остра тежка и лъжлива кампания срещу ВМРО, разпространявайки най-грозните фалшиви новини, които може да не са генерирани от него, но бяха разпространявани от неговата телевизия.“, заяви Александър Сиди и предположи, че това е с цел да свали процента на ВМРО и да вдигне своя, защото той винаги е правил такъв тип кампании – остри. Беновска каза: „И небето се вълнува като Ви слуша, чувате ли гръмотевиците?“ и предположи, че това е някаква поличба за другата седмица. Сиди отбеляза, че Валери Симеонов е бил коректен в тази предизборна кампания, за което той е благодарен, защото винаги е смятал, че политиката е състезание на идеи, а не на фалшиви новини. Беновска благодари и каза, че ще се видят другата седмица на срещата на трите партии. Така завърши разговорът между Александър Сиди и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 6 юни 2019 година.", "date": "2019.06.03", "title": "Александър Сиди: Въпросът за влизане в коалиционно споразумение между ВМРО и ДПС е невъзможен"}
{"url": "http://www.focus-news.net/news/2019/06/03/2665617/varna-dvuposochno-v-platnoto-za-varna-se-osashtestvyava-dvizhenieto-po-avtomagistrala-hemus-ot-paten-vazel-povelyanovo-do-slanchevo-poradi-remonti.html", "text": "Двупосочно в платното за Варна се осъществява движението по автомагистрала „Хемус“ от пътен възел „Повеляново“ до „Слънчево“ поради ремонти. Това съобщиха за  Радио „Фокус“ – Варна  от Агенция „Пътна инфраструктура“. До 4 юни ремонти се извършват от км 406 до км 416, като е ограничено движението в платно в посока София. Движението се отбива при км 416 до км 406 по път I-2 Русе – Варна. Ограничено е качването в посока София от пътен възел „Слънчево“ и слизането в посока Слънчево и Тополи на същото място, като движението е пренасочено по път I-2 Русе – Варна. Забранено е преминаването на МПС с маса над 10 тона по път I-9 в участъка Кранево – Варна при км 83. Обходният маршрут е през Кичево и Оброчище. Движението по път III-2902 Панорама - Куманово при км 11 трябва да се осъществява с повишено внимание и ограничение на скоростта до 30 км/час поради неравности на асфалтовата настилка. Към момента няма информация за проблеми с движението по републиканската пътна мрежа на територията на областта. Трафикът е с нормална интензивност. \r\nБояна АТАНАСОВА", "date": "2019.06.03", "title": "Варна: Двупосочно в платното за Варна се осъществява движението по автомагистрала „Хемус“ от пътен възел „Повеляново“ до „Слънчево“ поради ремонти"}
{"url": "http://www.focus-news.net/news/2019/06/03/2665618/veliko-tarnovo-reka-yantra-izleze-ot-koritoto-si-nyama-zaleti-kashti-i-shteti.html", "text": "Река Янтра излезе от коритото си, няма залети къщи и щети. Това съобщиха за  Радио „Фокус” – Велико Търново  от  Общината . В края на улица „Крайбрежна”, която се намира в Търново, водите излязоха от коритото. Няма данни за щети, залети къщи и улици. В останалите населени места в региона водният стоеж спада. С около 90 см. е спаднало нивото на река Белица в Дебелец и Килифарево през последния половин час. Река Янтра в село Пушево също се понижава с около 10 см. Кметът Даниел Панов продължава да обхожда различни локации във Велико Търново и общината. Служители на местната администрация, полицията, пожарната и Гражданска защита са по критичните места, включително и директорът на Областна дирекция на МВР старши комисар Димитър Машов, директорът на Регионална дирекция „Пожарна безопасност  и защита на населението” и комисар Красимир Кръстев.", "date": "2019.06.03", "title": "Велико Търново: Река Янтра излезе от коритото си, няма залети къщи и щети"}
{"url": "http://www.focus-news.net/news/2019/06/03/2665614/ivo-hristov-bsp-tsvetan-tsvetanov-ima-reshavasht-prinos-za-spechelvaneto-na-tezi-izbori-ot-gerb.html", "text": "Цветанов има решаващ принос за спечелването на тези избори от ГЕРБ, но не върви да се признае това, каза в предаването „Тази сутрин” по  БТВ  Иво Христов – избран за евродепутат от БСП. Според него начинът, по който Цветанов е низвергнат, е омерзителен. „Изборите се печелят от този, който държи мрежите за мобилизацията на вота и който контролира комисиите, а това е Цветан Цветанов“, коментира Христов. „От човекът, когото никой не може да накаже, днес той е човекът, за когото говорят високомерно и изхвърлят на бунището на ГЕРБ“, каза още Иво Христов. По думите му оставките в ГЕРБ не променят климата в тази партия. „Много анализатори се плъзнаха по тази плоскост и коментираха, че Борисов е взел на ръчно управление изборите и ги е спечелил. Борисов хвърляше ефектно пачки из страната, най-много хвърли в Ямбол, а тъкмо там загуби. Значи не Борисов спечели тези избори”, обясни той. „Очаквах ГЕРБ да се срине напълно, тъй като няма нормално общество, което да толерира корупция, която е доказана, заснета, с всичките асансьори и тераси“, посочи той. Христов подчерта и, че има известни съмнения за изборния резултат и смята, че това не са били честни избори. Според него при тази апатия, която е обхванала обществото ни, дори да бъде доказана намеса, няма да има никаква реакция. \r\n „Президентът участва винаги от принципни съображения в политическия живот“, така Иво Христов отговори на въпроса дали Румен Радев е „работил” за БСП по време на кампанията за евровота. „Когато президентът взема позиция срещу корупцията, това е позиция срещу обществен порок, а когато ГЕРБ реагират като опарени, това е, защото са се припознали“, заяви той.  \r\nИво Христов очерта като проблеми в БСП вътрешните борби и част от хората в партията, които не са работили достатъчно за победата на изборите за европарламент. По думите му голяма част от гражданите не са гласували, заради битовата логика, която се разпространява, че няма смисъл да се изпращат някакви хора там, които да получават високи заплати, без да правят нищо.", "date": "2019.06.03", "title": "Иво Христов, БСП: Цветан Цветанов има решаващ принос за спечелването на тези избори от ГЕРБ"}
{"url": "http://www.focus-news.net/news/2019/06/03/2665616/burgas-dvizhenieto-se-osashtestvyava-v-edna-lenta-po-pat-karnobat-vetren-ot-km-456-do-km-485-poradi-remontni-deynosti.html", "text": "Нормален е автомобилният трафик в областта. Това съобщи за  Радио „Фокус“ – Бургас  дежурният от Областно пътно управление. Движението е спокойно, пътищата са сухи и няма данни за задръствания, видимостта е отлична. До 5 юни движението се осъществява в една лента в участъка Карнобат – Ветрен от км 456 до км 485 поради ремонтни дейности на асфалтовата настилка. Участъкът е сигнализиран с пътни знаци. До 28 юни движението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци.  \r\nИнтензивен е трафикът в град Бургас. Натоварено е движението на кръговото кръстовище „Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”, по централните градски улици „Булаир”, „Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Интензивен е трафикът и на бул. „Захари Стоянов“ в ж.к. „Меден рудник“. \r\nДеница ДИМИТРОВА", "date": "2019.06.03", "title": "Бургас: Движението се осъществява в една лента по път Карнобат – Ветрен от км 456 до км 485 поради ремонтни дейности"}
{"url": "http://www.focus-news.net/news/2019/06/03/2665619/dobrich-zapochna-22-riyat-natsionalen-festival-na-lyubitelskite-teatri-kavarna-2019.html", "text": "За двадесет и втора година в Каварна започна традиционният Национален фестивал на любителските театри с международно участие \"Каварна 2019\". Това съобщиха от пресцентъра на  Община Каварна . \r\nДо 8 юни градът ще бъде театрална столица, когато и ще приюти над 270 любители актьори, 22 театрални състава от цяла България. Седем дни театралната магия ще докосва зрителите чрез най-добрите театрални постановки, излъчени след провеждане на селективна сесия. \r\nОфициалното откриване на фестивала започна с приветствените думи на кмета на община Каварна Нина Ставрева към всички театрални фестивали, организатори, граждани и гости на града. \r\nТази година конкурсната програма ще се оценява от жури в състав: председател на журито е проф.Елена Баева- преподавател по актьорско майсторство и режисура в театрален колеж „Любен Гройз“, Мая Вапцарова- режисьор и писател и Крум Гергицов - театровед. \r\nЦеремонията по награждаването ще се проведе на 8 юни от 19.30 часа в читалище „Съгласие-1890”. Фестивалът се организира от 1998 година в памет на изтъкнатия български театровед от Каварна проф. Гочо Гочев. \r\nЦялата програма на фестивала можете да видите на сайта на Община Каварна.", "date": "2019.06.03", "title": "Добрич: Започна 22-рият Национален фестивал на любителските театри \"Каварна 2019\""}
{"url": "http://www.focus-news.net/news/2019/06/03/2665621/burgas-obshtinskiyat-prevozvach-burgasbus-shte-obsluzhva-dopalnitelni-spirki-v-severnata-promishlena-gradska-zona-zaradi-mnogoto-novi-predpriyatiya.html", "text": "Десетки нови предприятия вече заработиха или им предстои да стартират дейността си това лято в северната промишлена градска зона. Става наложително Община Бургас и общинският превозвач \"Бургасбус\" да се погрижат за транспортното обслужване на техните служители. Това съобщиха от пресцентъра на  Общината . Затова днес линия 7А включва в маршрута си предприятията в Индустриален и логистичен парк - Бургас и Свободна безмитна зона. Обезпечаването с транспортна услуга ще се извършва в делнични (работни) дни в следните часове: \r\n- сутрин: 07.00 ч., 07.30 ч. и 08.05 ч. от Автогара \"Запад\", по маршрут Автогара \"Запад\" - ул. Сан Стефано\" - ул. \"Одрин\" - Терминал Славейков - ИЛПБ - СБЗ - кв. Лозово.  \r\n- следобед: 17.00 ч., 17.35 ч. и 19.15 ч. от кв. Лозово, по маршрут кв. \"Лозово\" - СБЗ  - ИЛПБ - Терминал Славейков - ул. \"Одрин\" - ул. Сан Стефано\" - Автогара Запад. \r\nНа място ще бъдат обособени двупосочно по две спирки в района на Индустриален и логистичен парк - Бургас и една пред Свободна безмитна зона.  \r\nВ посочените курсове, поради изменения маршрут, няма да се обслужват спирки \"Кроношпан\" и \"Поделението\". За пътниците, използващи тези спирки, остава алтернативата да се придвижат с линия №7. \r\nВажно е да се каже, че във всички останали курсове разписанието и маршрутът на линия 7А, обслужваща кв. \"Лозово\", се запазват без промяна. \r\nОт \"Бургасбус\" напомнят на пътниците, които от понеделник ще ползват градския транспорт, за да се придвижат до работните си места в новите урбанизирани територии, че в линия 7А могат да се таксуват с електронни карти или с билет, закупен от водача на автобуса. \r\nЗа улеснение на клиентите, във фиксираните по-горе часове автобусите ще пътуват с допълнителна обозначителна табела.", "date": "2019.06.03", "title": "Бургас: Общинският превозвач \"Бургасбус\" ще обслужва допълнителни спирки в северната промишлена градска зона, заради многото нови предприятия"}
{"url": "http://www.focus-news.net/news/2019/06/03/2665622/gabrovo-mokri-sa-patnite-nastilki-v-oblastta-vremeto-e-oblachno.html", "text": "Ремонт се извършва в участъка oт пътя между Севлиево и село Драгановци от км 0 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово. Трафикът в областта е интензивен. Времето е предимно облачно, а пътните настилки на места са мокри. Няма нововъведени ограничения за движение по пътищата в Габровска област. През изминалото денонощие не са регистрирани тежки пътни инциденти. Нови въведени ограничения също няма. Пропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. В района е поставена необходимата сигнализация. Реконструкцията на пътя ще продължи до края на юли. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. Отворен за движение е проходът Шипка, но там остава в сила забраната за движение на тежкотоварни автомобили над 12 тона. Шофьорите трябва да карат с повишено внимание по пътя между селата Скалско и Геша. В участъка от км 25+728 до км 26+000 текат ремонтни дейности на асфалтовата настилка. В района е поставена  необходимата сигнализация, а дейностите продължват до 7 юни.  \r\nЛуиза ТРАНЧЕВА", "date": "2019.06.03", "title": "Габрово: Мокри са пътните настилки в областта, времето е облачно"}
{"url": "http://www.focus-news.net/news/2019/06/03/2665624/veliko-tarnovo-s-15-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 15 см, а температурата на водата 18.5 градуса.  \r\nПреди обяд времето над българския участък на Дунав ще остане предимно слънчево. След пладне отново ще се развива купеста и купесто-дъждовна облачност. Отново ще има валежи, гръмотевици и силен вятър. Остава повишена вероятността за локални интензивни явления и градушки. Максималните температури ще са между 21° и 26°.", "date": "2019.06.03", "title": "Велико Търново: С 15 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/03/2665591/der-standard-avstriya-haynts-kristian-shtrahe-riskuva-izklyuchvane-ot-partiyata-si-ako-prieme-mandat-v-ep.html", "text": "Хайнц-Кристиан Щрахе рискува да бъде изключен от „Партия на свободата на Австрия“, ако приеме мандат в Европейския парламент, пише австрийският национален ежедневник  Der Standard . Информацията бе потвърдена пред местни медии от партийни източници.  \r\nПо-късно тази седмица ще бъде проведено заседание на Президиума на партията, на който ще бъдат обсъдени по-нататъшните стъпки на ръководството по казуса със Щрахе. Очаква се обаче и той да обяви бъдещите си планове, подчертават от редакцията.  \r\nОпциите пред него са две – да се оттегли от партията и да влезе в ЕП като независим депутат, или да се откаже от мандата си, като запази членството си в „Партия на свободата на Австрия“. \r\nБившият вицеканцлер на Австрия, който се оказа в центъра на аферата „Ибиса“, има право на един от трите мандата на партията за ЕП, защото получи необходимия брой преференциални гласове. Първоначално той се съгласи да приеме мандата в ЕП, но след това обяви, че се нуждае от допълнително време, за да обмисли политическото си бъдеще. Тереза Герова", "date": "2019.06.03", "title": "Der Standard (Австрия): Хайнц-Кристиан Щрахе рискува изключване от партията си, ако приеме мандат в ЕП"}
{"url": "http://www.focus-news.net/news/2019/06/03/2665608/zhivko-todorov-gerb-partiyata-e-v-kravta-na-tsvetan-tsvetanov-ne-vyarvam-da-raboti-za-druga.html", "text": "ГЕРБ е в кръвта на Цветан Цветанов и не мисля, че ще тръгне да вреди на партията. Това каза кметът на Стара Загора и член на Изпълнителната комисия на ГЕРБ в предаването „Здравей, България” по  Нова телевизия . „Премиерът Бойко Борисов иска тази партия да я има много след него“, посочи той. „Всеки е до време в политиката и в партията. Нито аз, нито, който да е от старите членове може да каже, че ще бъде вечен“, коментира Тодоров. „Пред ГЕРБ има много дълъг път и затова смятам, че всички действия са правилни, за да се направи по-голяма екипност\", посочи той. Според него Цветан Цветанов няма да се обърне срещу ГЕРБ. „Не вярвам, че Цветанов ще работи за друга партия. Не вярвам да тръгне и да пречи на това, което той сам е създал. Сигурен съм, че този човек няма да изневери на каузата, за която е работил. Аз съм сигурен, че премиерът, с този тежък и важен ход, който е направил, гледа в хоризонта напред и гледа да се развива партията и да се отваря за млади и нови хора\", каза Живко Тодоров. По думите му със сигурност ще има промени по места в структурите на ГЕРБ. „Трябва да се правят промени в организациите, но не трябва да има автоматично разпускане на цели организации, защото това не би било правилно“, заяви той. „Трябва да се извади най-доброто от всеки един регион, да се види кой носи доверието на хората и всъщност той да бъде начело на тези организации, които по някакъв начин са показали по-слаби резултати в тази кампания. След като има слаби  резултати – означава, че има някакви проблеми”, изтъкна Тодоров.", "date": "2019.06.03", "title": "Живко Тодоров, ГЕРБ: Партията е в кръвта на Цветан Цветанов, не вярвам да работи за друга"}
{"url": "http://www.focus-news.net/news/2019/06/03/2665626/nova-makedoniya-makedoniya-puskat-vrazka-skopie-solun-ot-15-yuni.html", "text": "От 15 юни ще бъде пусната нова железопътна връзка, свързваща македонската столица с главния пристанищен град в Северна Гърция – Солун, съобщава електронното издание на вестник  „Нова Македония“ , първият в югозападната ни съседка. \r\nОт „Македонски железници“ потвърдиха информацията, като поясниха, че цената на билета ще зависи от броя на хората, пътуващи заедно. „Ако групата се състои от петима възрастни пътника, билетът на човек ще бъде 13,5 евро или 836 денара. В случай че групата се състои от петима възрастни пътници и едно дете, билетът  ще бъде 12,20 евро или 756 денара на човек“, поясниха от компанията.  \r\nБилети могат да се закупуват на железопътните гари в Скопие и Солун, допълва изданието.  Тереза Герова", "date": "2019.06.03", "title": "„Нова Македония“ (Македония): Пускат връзка Скопие-Солун от 15 юни"}
{"url": "http://www.focus-news.net/news/2019/06/03/2665625/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-yuni.html", "text": "„Софийска вода” временно ще прекъсне водоснабдяването в някои части на столицата на 4 юни, съобщиха от пресцентъра на  дружеството . Във връзка с подмяна на сградно водопроводно отклонение на ул. „Пирински проход“ жк. „Красно село“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Пирински проход“ от ул. „Дойран“ до ул. „Хубча“; ул. „Хубча“ от ул. „Пирински проход“ до бул. „Гоце Делчев“; бул. „Гоце Делчев“ от ул. „Дойран“ до ул. „Княгиня Клементина“; ул. „Княгиня Клементина“ от бул.    „Гоце Делчев“ до ул. „Дебър“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пирински проход“ ъгъла с ул. „Хубча“.  \r\nВъв връзка с реконструкция на уличен водопровод на ул. „Георги Никифоров“ с. Чепинци , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Хоризонт“, ул. „Отечество“, ул. „Стара планина“, ул. „Орфей“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Реката“ ъгъла с ул. „Георги Никифоров“.  \r\nВъв връзка с прекъсване на сградно водопроводно отклонение на ул. „Дядо Йоцо“ вилна зона „Симеоново - Драгалевци“ , се налага спиране на водоподаването от 10:00 до 15:00 часа на клиентите на „Софийска вода”, живеещи в района на: ул. „Златен век“ от ул. „Васил Попович“ до ул. „Симеоновска“; ул. „Дядо Йоцо“ №2, 2А.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеоновска“ ъгъла с ул. „Златен век“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.03", "title": "„Софийска вода” временно ще прекъсне водоснабдяването в някои части на столицата на 4 юни"}
{"url": "http://www.focus-news.net/news/2019/06/03/2665628/pregled-na-osnovnite-temi-v-burgaskiya-pechat.html", "text": "„Бургазлии пътуват „на сляпо“ засега“ е водещата тема във вестник  „Черноморски фар“ . „Неработещо мобилно приложение обърка таблата за спирките“ и „Цяла седмица се техници мъчат да поправят щетите“ пише още в материала. „Дъщеря на бивш горски шеф от Бургас оглави кабинета на Борисов“, четем още от първата страница на ежедневника. Деница Желева – дъщеря на бивш депутат от ГЕРБ и председател на УС на Югоизточното държавно горско предприятие Румен Желев става шеф на кабинета на Бойко Борисов. Тя заема мястото на Румяна Бъчварова, която заминава посланик за Израел. „Бургас отбеляза 143 години от смъртта на Христо Ботев“ е друго заглави в страниците на вестника. „И Несебър се поклони пред поета“, „Средецпочете паметта на революционера“ четем още в статията. „Заради пиян шофьор затвориха за 3 часа пътя за Слънчев бряг“ е друга новина от страниците на ежедневника. „Още три катастрофи затрудниха движението през уикенда“ е подзаглавието на материала. „Почина ръководителят на ЛРС-Средец Тодор Мавров“ и „Изложба за копринарство гостува цяло лято на музея в Поморие“ са още новини в днешното издание. Темата на деня е: „Съдии спестяват време по 10 000 дела с по-кратки мотиви“. „Районните съдилище остават най-натоварени“ и „След форум на Висшия съдебен съвет в Бургас, магистрати излязоха с конкретни предложения за по-голяма ефективност“ са подзаглавията на статията.", "date": "2019.06.03", "title": "Преглед на основните теми в бургаския печат"}
{"url": "http://www.focus-news.net/news/2019/06/03/2665627/pss-provedena-e-aktsiya-za-transportirane-na-trima-bedstvashti-turisti-na-vrah-botev.html", "text": "Екипи на планинската спасителна служба от Калофер са свалили трима души от връх Ботев. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Хората са били изтощени и премръзнали. Тримата пострадали са български граждани. Екипите са им оказали помощ и са ги прибрали. Към момента състоянието на туристите е добро.  \r\nДаяна ДЮЛГЕРОВА", "date": "2019.06.03", "title": "ПСС: Проведена е акция за транспортиране на трима бедстващи туристи на връх Ботев"}
{"url": "http://www.focus-news.net/news/2019/06/03/2665629/plovdiv-otvodnen-e-komatevskiyat-transporten-vazel-vsichki-avtobusi-v-grada-se-dvizhat-po-grafik.html", "text": "Към 08.30 часа всички автобуси от масовия вътрешноградски транспорт в Пловдив се движат по график, съобщи за  Радио „Фокус“ - Пловдив  директорът на ОП „Организация и контрол на транспорта“ инж. Пламен Вълков. \r\nВече е отводнен Коматевският транспортен възел и рейсовете възстановиха маршрута си оттам. Поради усложнената обстановка рано сутринта на работа не излязоха 14 автобуса на „Автотранс Чолаков“ и 12 – на „Хебросбус“. До отстраняване на последиците от настъпилата в петък авария на колектор в южната страна на бул. „Санкт Петербург“ автобусите по линии №9, 18, 24, 29 и 44 в посока район „Тракия“ продължават да се движат по временния маршрут през булевардите „Източен“, „Княгиня Мария Луиза“ и „Освобождение“. \r\nКъм момента всички светофарни уредби в града работят. Мобилни екипи са в готовност своевременно да отстранят евентуални проблеми и да реагират на сигнали, които се приемат на тел. 032/622 707. \r\nЦветана ТОНЧЕВА", "date": "2019.06.03", "title": "Пловдив: Отводнен е Коматевският транспортен възел, всички автобуси в града се движат по график"}
{"url": "http://www.focus-news.net/news/2019/06/03/2665631/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. В планината има преминаваща мъгла. Температурите са от 2 до 11 градуса. Времето е относителни хладно. Заради обилните валежи, навсякъде е мокро. Високите части на планините са неприветливи. Лифтовите съоръжения по курортите не работят.  \r\nРегистриран е инцидент с туристи в района на връх Ботев. Екипи на спасителната служба са провели акция по спасяване на трима туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.03", "title": "ПСС: Лоши са условията за туризъм в планините"}
{"url": "http://www.focus-news.net/news/2019/06/03/2665630/pregled-na-osnovnite-temi-vav-varnenskiya-pechat.html", "text": "„Кърлежите хапят като за световно“ е водещото заглавие на вестник  „Черно море“ . 120 души във Варненска област са потърсили медицинска помощ след ухапване от кърлежи през миналата седмица. Това означава, че всеки ден се вадят паразити от средно 24 души. 100 от пострадалите са от Варна, 20 от селища в областта. През май пострадалите от кърлежи са 335, сочат последните данни от Регионалната здравна инспекция във Варна. „Откриха медицинските пунктове по плажовете“, съобщава изданието. Медицински екипи вече работят по плажовете от Златни пясъци до „Аспарухово“. Пунктовете са с работно време от 8 до 18 ч., съобщи д-р Иван Иванов, управител на ДКЦ 1 „Св. Клементина“, което всяка година отговаря за обезпечаването на тази дейност. Медици ще има както на Златни пясъци, където пунктовете са седем, така и на Св. св. Константин и Елена, „Кабакум“, „Слънчев ден“, „Аспарухово“ и плажовете във Варна. „91% са приетите по първо желание в яслените групи“ е заглавие от втора страница. 913 деца са приети в самостоятелните детски ясли във Варна, сочат данни от последното класиране. 91% от тях са по първо желание, 6% са класирани по второ и 3% по трето желание. Потвърждаването на приетите деца е до 28 юни включително. „Почетохме Деня на Ботев с общоградско поклонение“ е друг акцент в броя. Варна почете 2 юни – Деня на Ботев и на загиналите за свободата и независимостта на България, с общоградско поклонение пред паметника на поета революционер на Алеята на възрожденците в Морската градина. Варненският и великопреславски митрополит Йоан отслужи заупокойна молитва, след което с военен ритуал бяха положени венци и цветя пред паметника на Ботев. Във Варна преди около две години бе поставен и паметен знак с портрета на големия поет и революционер в Ботевата градинка. Идеята бе на инициативен комитет от деца, родители и учители от ОУ „Христо Ботев“, а реализацията от община Варна. Автор на творбата е варненският скулптор Живко Дончев. „По заплати сме четвърти в страната“, пише още вестникът. Средната брутна месечна работна заплата в област Варна за януари 2019 г. е 1086 лв., за февруари – 1106 лв., и за март – 1123 лева. Това съобщават от Териториалното статистическо бюро – Североизток. По размер на средната месечна работна заплата през първото тримесечие на 2019 г. – 1105 лв., област Варна е на четвърто място в страната. Най-високо е заплащането в областите София (столица) – 1656 лв., София – 1139 лв., и Стара Загора – 1134 лева. „Над 240 деца се включиха в преглед на духови оркестри и мажоретни състави“, съобщава ежедневникът. XII издание на общинския преглед на училищните духови оркестри и мажоретни състави се проведе на сцена „Раковина“ в Морската градина. Организатор на събитието бе дирекция „Образование и младежки дейности“ към община Варна. 240 деца и ученици от 3 детски градини и 5 училища демонстрираха своите музикални и танцови умения.", "date": "2019.06.03", "title": "Преглед на основните теми във варненския печат"}
{"url": "http://www.focus-news.net/news/2019/06/03/2665633/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Мокри на места са пътищата в областта, съобщиха от  Областно пътно управление . Движението е натоварено. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното платно в участъка на област Бургас. Срокът на двата ремонта  до 30 юни.", "date": "2019.06.03", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/06/03/2665632/jutarnji-list-harvatiya-v-kraya-na-mandata-si-zhan-klod-yunker-pristiga-na-parvoto-si-ofitsialno-poseshtenie-v-harvatiya.html", "text": "Председателят на Европейската комисия Жан-Клод Юнкер ще направи официална визита в Хърватия в петък, 7 юни, която ще бъде първата по рода си за люксембургския политик в края на мандата му в изпълнителния орган на ЕС, коментират в редакцията на електронното издание на загребския ежедневник   Jutarnji List . \r\nПреди пристигането си в Хърватия, Юнкер ще присъства на срещата на върха на Инициативата за трите морета, която ще се проведе в Любляна. \r\nПодробности за програмата за посещението на Юнкер ще бъдат публикувани по-късно. Тереза Герова", "date": "2019.06.03", "title": "Jutarnji List (Хърватия): В края на мандата си: Жан-Клод Юнкер пристига на първото си официално посещение в Хърватия"}
{"url": "http://www.focus-news.net/news/2019/06/03/2665623/pazardzhik-nad-40-signala-sa-polucheni-v-pozharnata-po-vreme-na-prolivnite-dazhdove-prez-izminaloto-denonoshtie.html", "text": "Над 40 сигнала са получени в пожарната в Пазарджик по време на проливните дъждове през изминалото денонощие, съобщиха от  ОДМВР - Пазарджик . Те са за наводнени мазета, приземни етажи и дворове в Пазарджик и населените места от областта. Сред пострадалите от дъждовете е и сградата на общежитията към Спортното училище в Пазарджик, както и приземен етаж на лечебно заведение. Аварийните екипи на пожарната са съдействали и на закъсали автомобили по улици и кръстовища в Пазарджик. По-сериозни са били дейностите по отводняване на 27 жилищни обекти и изтегляне на аварирали 5 МПС. Участвали са екипи от 21 огнеборци от пожарната в Пазарджик.", "date": "2019.06.03", "title": "Пазарджик: Над 40 сигнала са получени в пожарната по време на проливните дъждове през изминалото денонощие"}
{"url": "http://www.focus-news.net/news/2019/06/03/2665596/komisar-dimitar-koshov-napravihme-vsichko-vazmozhno-stoyan-zaykov-da-bade-zadarzhan-zhiv.html", "text": "Колегите направиха всичко възможно Стоян Зайков да бъде задържан жив. Това каза зам.- началникът на отдел „Криминална полиция“ в ГД „Национална полиция“ комисар Димитър Кошов в предаването „Тази сутрин” по  БТВ . Той коментира акцията по залавянето на заподозрения за двойно убийство Стоян Зайков, който се самоуби след престрелка с полицията в района на Долна Баня. До развръзката се стигна след 20 издирване на мъжа в района. „При слизането на колегите от служебния им автомобил, Зайков произвежда изстрел към тях, след което те стрелят във въздуха и го предупреждават да се предаде. В последствие разбрахме, че е произведен още един изстрел и при прочистване на територията от екипите беше установено, че Зайков е мъртъв, а до него беше намерено ловно оръжие”, обясни комисар Димитър Кошов. По думите му оръжието е било самоделно модифицирано – със срязана цев в областта на ложата и премахнат приклад, което прави оръжието доста компактно и с намален размер. Димитър Кошов обясни, че Зайков се е застрелял в горната част на гърдите. „Цялата ситуация се е развила в рамките на около 5 минути“, допълни той. „Колегите, които са го засекли са имали право да използват огнестрелно оръжие, но не са го направили“, категоричен беше комисарят. За издирвания Стоян Зайков зам.-началникът на отдел „Криминална полиция” заяви, че е човек с изключително високо его. „Близките му са съдействали на полицията при издирването и са посочили, че той няма да се предаде – така е правил от малък, когато е бил издирван от полицията при различни случаи. Бяхме близо до него един два пъти“, заяви комисар Димитър Кошов. Той обясни, че територията е сложна и полицията трябвало да го насочим към място, на което да е по-лесно да бъде заловен. „Придвижвал се е сутрин рано, или вечер на здрачаване – по дерета и корита на реки“, обясни още Димитър Кошов. Комисарят е категоричен, че не е имало забавяне от страна на полицаите. Той още веднъж потвърди, че Стоян Зайков е действал сам, не е имал човек, който да му помага и не е имал контакт с близки хора.", "date": "2019.06.03", "title": "Комисар Димитър Кошов: Направихме всичко възможно Стоян Зайков да бъде задържан жив"}
{"url": "http://www.focus-news.net/news/2019/06/03/2665636/sport-vardar-specheli-shampionskata-liga-po-handbal-za-mazhe.html", "text": "Вардар (Северна Македония) спечели Шампионската лига по хандбал за мъже. На финала в Кьолн отборът от Скопие победи унгарския тим Веспрем с 27:24 и спечели турнира за втори път в историята си. За първи път Вардар стана шампион през 2017-та година. \r\nВардар е първият македонски тим, който печели най-ценното клубно отличие на континента в 57-годишната история на надпреварата, както и първият европейски клубен шампион от Македония в един от четирите големи отборни спорта при мъжете (футбол, баскетбол, волейбол, хандбал).", "date": "2019.06.03", "title": "Спорт: Вардар спечели Шампионската лига по хандбал за мъже"}
{"url": "http://www.focus-news.net/news/2019/06/03/2665637/mvr-edin-e-zaginal-a-32-ma-sa-raneni-v-katastrofi-v-stranata-prez-izminaloto-denonoshtie.html", "text": "Един е загинал, а 32-ма са ранени в катастрофи в страната през изминалото денонощие. Това съобщиха от пресцентъра на  МВР . В София са станали 34 леки и 4 тежки пътни произшествия, ранените са 8. От началото на месеца жертвите на пътя са петима, а от началото на годината- 185. В сравнение със същия период на миналата година загиналите в катастрофи са с 9 по-малко.", "date": "2019.06.03", "title": "МВР: Един е загинал, а 32-ма са ранени в катастрофи в страната през изминалото денонощие"}
{"url": "http://www.focus-news.net/news/2019/06/03/2665620/vechernye-novosti-sarbiya-yunmik-udari-prishtina.html", "text": "Искането на Сърбия за обсъждане акцията на РОСУ в Северно Косово в рамките на заседанието на Съвета за сигурност на ООН, насрочено за 10 юни, може да бъде подкрепено не само от Русия, но и от самата мисия на международната организация (ЮНМИК) в най-младата държава на Балканите, разкрива електронното издание на белградския ежедневник  „Вечернье Новости“ . \r\n„Именно заради бруталността на действията на РОСУ от миналия вторник, ЮНМИК още веднъж яростно напомни на Прищина за обвиненията в прекомерна и неоправдана употреба на сила, но и в лъжа“, подчертават от редакцията. \r\nОт Временната администрация на ООН в Косово съобщиха, че информацията, предоставена от полицията за последните събития, не е в съответствие с тази на ЮНМИК. Доказателство за това са задържанията на двама представители на мисията, с което косовските власти са нарушили гарантирания им имунитет.  \r\nПо темата по-късно през деня в Белград ще говорят министърът на външните работи на Сърбия Ивица Дачич и специалният представител на генералния секретар на ООН и Захир Танин. \r\nВеднага след побоите и арестите на двама от служителите на ЮНМИК, единият от които руски гражданин, Танин предупреди Прищина, че всяка атака срещу членовете на мисията ще доведе до международна и дипломатическа правна реакция на най-високото ниво. \r\nПредседателят на Центъра за външна политика Драган Джуканович смята, че изявлението на ЮНМИК е забавено, но много важно. „За съжаление с оглед опита си не можем да очакваме впечатляващи резултати от това заседание (на СС на ООН), като се има предвид разделението между постоянните членове по въпроса за Косово. От една страна, САЩ, Великобритания и Франция, а от друга, Русия и Китай. Въпросът е дали ще има съвместно изявление по този въпрос“, коментират експертът.  \r\nАдвокатите на 11-те сърби, арестувани по подозрение за незаконна дейност в Косово, съобщиха, че ще обжалват решението на Основния съд в Прищина за удължаване на срока на ареста им до 30 дни. Решението може да се очаква едва следващата седмица. \r\nВсе още шестима сърби, ранени при действия на косовските специални сили в община Зубин Поток, осатват в отделението по хирургия на болницата в Митровица, припомня изданието. Тереза Герова", "date": "2019.06.03", "title": "„Вечернье Новости“ (Сърбия): ЮНМИК удари Прищина"}
{"url": "http://www.focus-news.net/news/2019/06/03/2665638/prof-valeriya-fol-nestinarite-igrayat-na-denya-na-sv-sv-konstantin-i-elena-po-stariya-kalendar-tay-kato-e-po-blizo-do-lyatnoto-slantsestoene.html", "text": "Нестинарите играят на деня на Св.св. Константин и Елена по стария календар, тъй като е по-близо до лятното слънцестоене. Това каза в интервю за  Агенция „Фокус“  тракологът проф. д.и.н. Валерия Фол по повод 3 юни, когато по стар стил отбелязваме празника на Св. св. Константин и Елена. „Голямата магия е самата вяра в нестинарските светци. А те са християнският вариант на Великата богиня-майка и на нейния Син, който е с две лица – Слънце и Огън. Нестинарството е християнизиран отглас на мистериалната обредност в чест на тези велики равнопоставени божества, без които светът не би съществувал\", заяви тя. \"Нека не забравяме, че Константин Велики е изобразяван със слънчева корона, такива са и ранните изображения на Иисус. Във вярата на народите в Югоизточна Европа слънцето има само майка, няма баща“, обясни още тракологът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.03", "title": "Проф. Валерия Фол: Нестинарите играят на деня на Св. св. Константин и Елена по стария календар, тъй като е по-близо до лятното слънцестоене"}
{"url": "http://www.focus-news.net/news/2019/06/03/2665642/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху започващата черешова кампания в областта. От началото на месец юни са в сила правила за нормалното протичане на кампанията по прибиране на реколтата от череши. Тези правила касаят работата на пунктовете за изкупуване на плодовете, наемането на работници, работното време и охранителните дейности. Наши събеседници по темата ще бъдат зам.-кметът на Община Кюстендил Светослав Василев и Катя Табачка, говорител на Областна дирекция на МВР – Кюстендил.  \r\nВ предаването ще ви срещнем и с Любов Миронова от фондация „Родители, учители, деца“. Нейното гостуване е по повод предстояща дискусия, която ще се проведе на 7 юни. Тя е на тема „Децата и технологиите. Граници. Въздействие”. Лекцията е в помощ на родители и професионалисти, работещи с деца в намиране отговор на въпроса: Как да намеря границата и мярката между модата, това, което правят всички и здравето на децата ни? \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.06.03", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/06/03/2665641/smolyan-zaradi-avariya-shte-e-narusheno-vodosnabdyavaneto-v-promishlenata-zona-na-grada.html", "text": "Във връзка с отстраняване на авария от 9.30. до 17.00 часа ще бъде нарушено водоснабдяването на „Промишлена зона“ – град Смолян. Това съобщиха от  водоснабдителното дружество  в Смолян.", "date": "2019.06.03", "title": "Смолян: Заради авария ще е нарушено водоснабдяването в промишлената зона на града"}
{"url": "http://www.focus-news.net/news/2019/06/03/2665639/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Последиците от операцията на РОСУ в северната част на Косово, посещение на френско-германска делегация в Прищина, поражението на СИРИЗА в изборите за местна власт в Гърция и пускането на нова железопътна връзка Скопие-Солун са част от основните теми, върху които акцентират водещите печатни балкански издания. . \r\n***  Искането на Сърбия за обсъждане акцията на РОСУ в Северно Косово в рамките на заседанието на Съвета за сигурност на ООН, насрочено за 10 юни, може да бъде подкрепено не само от Русия, но и от самата мисия на международната организация (ЮНМИК) в най-младата държава на Балканите, разкрива електронното издание на белградския ежедневник  „Вечернье Новости“ . \r\n„Именно заради бруталността на действията на РОСУ от миналия вторник, ЮНМИК още веднъж яростно напомни на Прищина за обвиненията в прекомерна и неоправдана употреба на сила, но и в лъжа“, подчертават от редакцията. \r\nОт Временната администрация на ООН в Косово съобщиха, че информацията, предоставена от полицията за последните събития, не е в съответствие с тази на ЮНМИК. Доказателство за това са задържанията на двама представители на мисията, с което косовските власти са нарушили гарантирания им имунитет.  \r\nПо темата по-късно през деня в Белград ще говорят министърът на външните работи на Сърбия Ивица Дачич и специалният представител на генералния секретар на ООН и Захир Танин. \r\nВеднага след побоите и арестите на двама от служителите на ЮНМИК, единият от които руски гражданин, Танин предупреди Прищина, че всяка атака срещу членовете на мисията ще доведе до международна и дипломатическа правна реакция на най-високото ниво. \r\nПредседателят на Центъра за външна политика Драган Джуканович смята, че изявлението на ЮНМИК е забавено, но много важно. „За съжаление с оглед опита си не можем да очакваме впечатляващи резултати от това заседание (на СС на ООН), като се има предвид разделението между постоянните членове по въпроса за Косово. От една страна, САЩ, Великобритания и Франция, а от друга, Русия и Китай. Въпросът е дали ще има съвместно изявление по този въпрос“, коментират експертът.  \r\nАдвокатите на 11-те сърби, арестувани по подозрение за незаконна дейност в Косово, съобщиха, че ще обжалват решението на Основния съд в Прищина за удължаване на срока на ареста им до 30 дни. Решението може да се очаква едва следващата седмица. \r\nВсе още шестима сърби, ранени при действия на косовските специални сили в община Зубин Поток, осатват в отделението по хирургия на болницата в Митровица, припомня изданието. \r\n***  Министър-председателят на Гърция Алексис Ципрас призна поражението на кандидатите на своята партия СИРИЗА във втория кръг на регионалните и общинските избори в Гърция, като заяви, че  „човек трябва да знае как да печели, но и как да губи\", отбелязва електронното издание на атинския ежедневник  Kathimerini . \r\nОт столичния площад „Синтагма“ Ципрас подчерта, че важното е партията „да се върне обратно“ на пътя на успеха.  Той поздрави победителите, като посочи, че между власт и опозиция може да има обща позиция по някои въпроси. \r\n„Сега обединяваме силите си за най-важната от всички битки, тази за националните избори\", добави гръцкият премиер. Вотът ще се проведе в началото на юли. \r\n***  Френско-германска делегация пристига на посещение в Косово, съобщава електронното издание на прищинския ежедневник  Gazeta Express . В състава й влизат политици от външните министерства на Франция и Германия, отговарящи за политиката за региона на Балканите. В Прищина те ще обсъдят предстоящата среща на върха в Париж.  \r\nФранция изпраща Александър Адам, заместник-съветник на държавния глава на страната, както и Томас Бертин, ръководител на мисията за Балканите във външнополитическото ведомство в Париж, както и от посланика на страната в Прищина. Германската делегация се състои от Матиас Лютенберг, ръководител на Отдела за двустранни отношения за Близкия изток и Южна Европа, от Кристиан Хелбах, който е специален пратеник в Югоизточна Европа и Турция в германското външно министерство, както и от посланика на ФРГ в Косово Кристиан Хелд. \r\nФренско-германската делегация ще се срещне най-напред с президента Хашим Тачи, а след това – с председателя на парламента Кадри Весели, с премиера Рамуш Харадинай и екипа за диалога със Сърбия. Засега остава неясно дали делегацията ще се срещне и с лидерите на опозицията. \r\nЗа разлика от срещата на върха в Берлин, която не даде резултати, на втората среща в Париж ще бъде направен опит да бъдат получвени уверения от държавните лидери в Прищина и Сърбия, че ще продължат напред в процеса на деблокиране на диалога за нормализиране на двустранните отношения и постигане на окончателно споразумение, подчертават от редакцията. \r\n***  От 15 юни ще бъде пусната нова железопътна връзка, свързваща македонската столица с главния пристанищен град в Северна Гърция – Солун, съобщава електронното издание на вестник  „Нова Македония“ , първият в югозападната ни съседка. \r\nОт „Македонски железници“ потвърдиха информацията, като поясниха, че цената на билета ще зависи от броя на хората, пътуващи заедно. „Ако групата се състои от петима възрастни пътника, билетът на човек ще бъде 13,5 евро или 836 денара. В случай че групата се състои от петима възрастни пътници и едно дете, билетът  ще бъде 12,20 евро или 756 денара на човек“, поясниха от компанията.  \r\nБилети могат да се закупуват на железопътните гари в Скопие и Солун, допълва изданието. \r\n***  Председателят на Европейската комисия Жан-Клод Юнкер ще направи официална визита в Хърватия в петък, 7 юни, която ще бъде първата по рода си за люксембургския политик в края на мандата му в изпълнителния орган на ЕС, коментират в редакцията на електронното издание на загребския ежедневник   Jutarnji List . \r\nПреди пристигането си в Хърватия, Юнкер ще присъства на срещата на върха на Инициативата за трите морета, която ще се проведе в Любляна. \r\nПодробности за програмата за посещението на Юнкер ще бъдат публикувани по-късно. \r\n***", "date": "2019.06.03", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/03/2665643/blagoevgrad-s-vechernya-i-nagrazhdavane-na-pobeditelite-v-konkursa-moyata-tsarkva-prodalzhavat-chestvaniyata-na-90-ata-godishnina-na-hram-rozhdestvo-bogorodichno-v-simitli.html", "text": "С отслужване на Вечерня и награждаване на победителите в конкурса „Моята църква“ продължават честванията на 90-ата годишнина от освещаването на храм „Рождество Богородично“ – Симитли. Това съобщи за  Радио „Фокус“ – Пирин  докторант Кристиян Ковачев. Той отбеляза, че Вечернята ще бъде отслужена в 17.00 часа в църквата, след което ще бъде и награждаването на учениците, класирали се на първите места в конкурса.  \r\n„На 4 юни от 07.00 часа отново в храм „Рождество Богородично“ – гр. Симитли ще бъде отслужена Утреня, а след нея Архиерейска света Литургия. В 11.30 часа в читалище „Св. Климент Охридски“ ще бъде представен документалният сборник „Един живот в служба на Бога“, каза още докторант Ковачев. Той добави, че лично той е съставител на сборника, предговора е дело на Неврокопски митрополит Серафим, а научни редактори са доц. д-р Кристина Попова и свещ. Стоян Бербатов, коректор: Екатерина Крумова, предпечатна подготовка и корица: Николай Даутов. „Сборникът е посветен на живота и дейността на протойерей Борис Китанов Петров, обслужвал духовните нужди на енориашите в Симитли от 1938 до 1973 г. В 13.00 часа започва конференцията „Църквата „Рождество Богородично“ в гр. Симитли: традиции и новаторство“, която ще бъде открита от Негово Високопреосвещенство Неврокопския митрополит Серафим“, отбеляза докторант Ковачев. \r\nЛивия НИНОВА", "date": "2019.06.03", "title": "Благоевград: С Вечерня и награждаване на победителите в конкурса „Моята църква“ продължават честванията на 90-ата годишнина на храм „Рождество Богородично“ в Симитли"}
{"url": "http://www.focus-news.net/news/2019/06/03/2665635/pazardzhik-elektrorazpredelitelnoto-druzhestvo-dade-ukazaniya-za-deystvie-pri-gramotevichni-buri.html", "text": "Със зачестяването на гръмотевични бури през пролетта е необходимо абонатите на електрическата мрежа да бъдат особено внимателни. Това съобщи за  Радио „Фокус“ – Пазарджик  Крум Косев от пресцентъра на електророзпределителното дружество. По думите му при гръмотевични бури е необходимо да се изключат от контакта телевизор, компютър, климатик, CD и DVD или други електрически уреди. Той припомни, че мълниезащитната инсталация на всяка сграда трябва да бъде заземена съгласно изискванията и периодично проверявана, а за защита на домакинските уреди и вътрешната електрическа инсталация е препоръчително да има монтирана катодна защита в ел. табло на сградата или устройства като UPS, протектори и разклонители с предпазител и/или катоден отвод.  \r\n„Ако по време на гръмотевична буря се намирате на открито, сред природата, трябва по възможност отдалечете се от електропроводи и да не хващате  метални конструкции, огради, парапети и други метални заграждения. При къмпингуване, ако вашата каравана или палатка влезе в контакт със скъсан или повреден електрически проводник или се намира в близост до повредения електропровод, незабавно се отдалечете и останете на безопасно място до пристигане на аварийна група“, уточни Косев. Той допълни, че ако проводникът е паднал на земята, не трябва да се докосва. \r\nАлбена ЖИЛЕКОВА", "date": "2019.06.03", "title": "Пазарджик: Електроразпределителното дружество даде указания за действие при гръмотевични бури"}
{"url": "http://www.focus-news.net/news/2019/06/03/2665646/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, на места пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.06.03", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/06/03/2665648/prof-valeriya-fol-v-nestinarskiya-tants-nay-sveshteni-sa-ikonite.html", "text": "Нестинарски тиаси има и в Северна Гърция. Това каза в интервю за  Агенция „Фокус“  тракологът проф. д.и.н. Валерия Фол по повод 3 юни, когато по стар стил отбелязваме празника на Св. св. Константин и Елена. „Те са наследници на изселените от българска Странджа нестинари, говорещи гръцки език. Когато са изселени през 20-те години на миналия век тези хора са говорели много архаичен гръцки език, неразбираем за другите гърци. Този език вече е изчезнал“, каза още проф. Фол. По думите му в нестинарския танц най-свещени са нестинарските икони. „Свещени са „ризите”, с които те са облечени и украсите им, нестинарските червени кърпи, тъпанът, въжето, с което се води жертвеното животно. Тъпанът и въжето се пазят в конака. Преди и иконите са съхранявани там. Имало е и има и сега домашни нестинарски икони, които се пазят в домовете на нестинари. Червените нестинарски кърпи с шарка бели розички са пазени от самите нестинари в домовете им, както и металните пластинки, наричани тамата\", обясни проф. Фол. \"За иконите е вярвано, че са живи. В тях се проявяват светците. Тъпанът е гласът на бога. Кърпите-знаци и пластините са белези, знаци, че човекът е вречен на светците Константин и Елена, че е част от тиаса, от жреците на нестинарската общност“, каза още тракологът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.03", "title": "Проф. Валерия Фол: В нестинарския танц най-свещени са иконите"}
{"url": "http://www.focus-news.net/news/2019/06/03/2665647/afp-nova-eskalatsiya-na-nasilieto-v-sudan-dvama-dushi-sa-zaginali-pri-opit-na-voennite-da-razprasnat-protest.html", "text": "Двама души бяха застреляни при опит на военните в Судан да разпръснат седящия протест пред главния щаб на армията, предава  AFP . \r\nДвама „мирни протестиращи\" бяха „убити от куршуми, изстреляни по заповед на Преходния военен съвет\", заяви Централният комитет на суданските лекари в социалната мрежа „Туитър“. \r\nПо-рано бе съобщено, че управляващият военен съвет на Судан използва сила в опит да разпръсне продължаващия седящ протест пред щаба на армията в Хартум. \r\n„Сега се прави опит за разпръсване на седящия протест пред централата на армията със сила от военния съвет\", бе казано в кратко изявление на Асоциацията на професионалистите от Судан, групата, която оглави национални протести, започнали през декември. Тереза Герова", "date": "2019.06.03", "title": "AFP: Нова ескалация на насилието в Судан: Двама души са загинали при опит на военните да разпръснат протест"}
{"url": "http://www.focus-news.net/news/2019/06/03/2665649/kyustendil-v-dupnitsa-shte-bade-pochetena-pametta-na-aktrisata-nevena-kokanova.html", "text": "В Дупница ще бъде почетена паметта на актрисата Невена Коканова. Това съобщиха за  Радио „Фокус” – Кюстендил  от Общински драматичен театър „Невена Коканова” – Дупница. Отдаването на почит към паметта на първата дама на българското кино ще бъде от 12.00 часа пред барелефа ѝ. На 3 юни се навършват 19 години от нейната смърт. В тази връзка театралите от Дупница ще поднесат венци и цветя на паметния знак. Невена Коканова умира на 61 години през 2000 година. \r\nВенцеслав ИЛЧЕВ", "date": "2019.06.03", "title": "Кюстендил: В Дупница ще бъде почетена паметта на актрисата Невена Коканова"}
{"url": "http://www.focus-news.net/news/2019/06/03/2665634/", "text": "Диалогът между Бойко Борисов и Цветан Цветанов вече приключи, наблюдаваме един завършен етап на отношения, продължили дълго за кратките срокове, в които текат приятелства в българската политика. Това каза в интервю за предаването „Добро утро, България“ на  Радио „Фокус“  политологът Борис Попиванов. „Цветан Цветанов напусна всичките си постове и не мисля, че има вариант той да се върне под една или друга форма, нито смятам, че ще бъде допуснат да играе някаква задкулисна роля, използвайки влиянието си, контактите си с парламентарната група или местни структури и местни органи на властта. За мен Борисов е теглил чертата и смята оттук нататък да продължи без своя верен съратник.  Едно решение, което със сигурност не е било лесно. Ние виждахме, че Борисов се подготвяше за това решение дълги месеци на няколко поредни етапа, за всяка от които той предприемаше поредна стъпка, било като действие, било като говорене по адрес на Цветанов, изчакваше да види какви са реакциите и до каква степен е стъпил на здрава почва. След това продължаваше нататък, за да стигне до този финален етап веднага след резултатите от европейските избори“, отбеляза политологът. Борис Попиванов допълни, че през последните години Бойко Борисов е настоявал в неговите ръце да се концентрират нишките на външната политика на България. „В последните години, особено в третия си мандат, Борисов много настояваше в неговите ръце да се концентрират нишките на външната политика на България и никакви външнополитически ходове, действия и послания да бъдат предприемани и изговаряни без неговото знание и съгласие, а Цветанов нееднократно си позволяваше да предприема действия, които заварваха Борисов неподготвен, включително и по случая Скрипал. Тези действия загатваха за твърде голяма самостоятелност от негова страна. Твърде много той разчиташе на подкрепа в страната и задокеанските си партньори да бъде недосегаем, но точно тази недосегаемост му изигра лоша роля“, добави той. \r\nЕлеонора ЧОЛАКОВА", "date": "2019.06.03", "title": "Борис Попиванов, политолог: Диалогът между Бойко Борисов и Цветан Цветанов приключи окончателно"}
{"url": "http://www.focus-news.net/news/2019/06/03/2665651/pleven-dvizhenieto-po-pat-ii-13-byala-slatina-dolni-dabnik-ot-km-86-do-km-87-se-osashtestvyava-v-edna-lenta-zaradi-remontni-deynosti.html", "text": "Движението по път II-13 Бяла Слатина – Долни Дъбник в участъка на гр. Искър от км 86 до км 87 се осъществява в една лента. Това съобщиха  Радио „Фокус“  от Областно пътно управление – Плевен. Причината са ремонтни дейности на асфалтовата настилка Пътните настилки в областта са мокри. Срокът е до края на деня. Температурите са между 21° и 26°. Движението по път II-13 Бяла Слатина - Долни Дъбник в участъка на гр.Кнежа от км 70+300 до км 72+100 е регулирано в едното платно поради машинно полагане на асфалт. Срокът е до 4 юни. Движението по път II-34 Плевен – Никопол в района на Коиловци при км 7+732 се осъществява с повишено внимание поради преместване на пътни знаци. Движението трябва да се осъществява с повишено внимание по пътищата II-34 Плевен – Никопол в района на Мечка при км 13, II-35 Плевен – Ловеч в района на Плевен при км 5+296, III-118 Гулянци – Долна Митрополия в района на Долна Митрополия при км 24+159, III-3002 Коиловци – Вълче трън в района на Коиловци при км 1+860, III-3005 Ясен – Катунец в района на Ясен при км 1+370, III-3502 Брестовец – Ъглен в района на Беглеж при км 19+148 и III-3502 Брестовец – Ъглен в района на Тодорово при км 2+500 поради преместване на пътни знаци. Срокът на всички ремонтни дейности е до края на деня. Движението по път II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е 11 юни. До 16 юни е ограничено движението по път Ясен – Дисевица – Петърница – Катунец поради ремонт на ВиК. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.06.03", "title": "Плевен: Движението по път II-13 Бяла Слатина – Долни Дъбник от км 86 до км 87 се осъществява в една лента заради ремонтни дейности"}
{"url": "http://www.focus-news.net/news/2019/06/03/2665650/boyan-chukov-ekspert-po-mezhdunarodna-sigurnost-hibridnata-voyna-e-nadgrazhdane-na-klasicheskite-vaorazheni-sili.html", "text": "Хибридната война е надграждане на класическите въоръжени сили. Това каза в интервю за предаването „Добро утро, България“ на  Радио „Фокус “ Боян Чуков, външнополитически съветник в две правителства, анализатор и експерт по международна сигурност. Боян Чуков добави, че  хибридната война не е някакво ново откритие, а съществува отдавна, като се проявява в различни сектори с геополитическа цел. „Ако има държава, която има съвършени механизми и оръжия за водена на хибридна война това са САЩ. Всички останали са много назад и не могат да се сравняват с американците. При САЩ всичко е поставено на научна основа, има много средства, които се отделят в тази посока. Но хибридната война, която се води сега, това е войната, която води Третият райх преди да започне Втората световна война. Една голяма част от експертите на Третия райх отиват в САЩ и споделят технологиите, които имат, начините, по които се манипулира общественото мнение, начините, по които е бил обработван германският народ“, обясни той.  \r\nБоян Чуков допълни, че според френски експерти понятието хибридна война е заместило битката със световния тероризъм. В България няма център, който да работи задълбочено по въпросите на хибридната война, каза още той. По думите му хибридната война не се води само срещу противника, тя се води още срещу съседи и стратегически съюзници. Глобалните фактори имат винаги желанието да моделират вътрешнополитическата обстановка в страните, които представляват за тях интерес и по този начин да поддържат латентно безволево обществено мнение, което при дадена медийна атака да бъде насочено в определена посока, добави експертът по международна сигурност. \r\nЕлеонора ЧОЛАКОВА", "date": "2019.06.03", "title": "Боян Чуков, експерт по международна сигурност: Хибридната война е надграждане на класическите въоръжени сили"}
{"url": "http://www.focus-news.net/news/2019/06/03/2665653/varna-chast-ot-grada-e-s-narusheno-vodopodavane-zaradi-avarii.html", "text": "Част от града е с нарушено водоподаване заради аварии. Това съобщиха за  Радио „Фокус“ – Варна  от водоснабдителното дружество, обслужващо областта. До около 15.00 часа без вода ще бъдат местност Манастирски рид, местност Ален Мак и района около поделение Каваклар. Засегнати от авария са и част от абонатите в к.к. Чайка и местност Кабакум, които също ще бъдат без вода до около 15.00 часа. Към момента няма информация за други засегнати райони. \r\nБояна АТАНАСОВА", "date": "2019.06.03", "title": "Варна: Част от града е с нарушено водоподаване заради аварии"}
{"url": "http://www.focus-news.net/news/2019/06/03/2665640/menda-stoyanova-gerb-tsvetan-tsvetanov-beshe-prekrasen-organizator-i-raboteshe-mnogo-vreme-za-partiyata-no-nezamenimi-hora-nyama.html", "text": "Цветан Цветанов беше прекрасен организатор, работеше много време за партията, но незаменими хора няма. Това каза в предаването „Тази сутрин“ по  БТВ  депутатът от ГЕРБ и член на Изпълнителната комисия на партията Менда Стоянова. „Ще се види дали е силно преувеличена неговата функция в ГЕРБ, не смятам, че аз трябва да давам такива оценки за работата на господин Цветанов и за неговия 18- годишен труд. Цветанов даде сам оставка и това беше негово решение”, коментира тя. „Хората казват - държавата и правителството работят добре, сочат фактите след евровота, дори и да е имало ниска избирателна активност“, посочи Стоянова. Според нея трябва да се сравнява активността с предишни избори за ЕП и тогава ще се види, че не е толкова ниска. Тя добави, че една от причините да гласуват за ГЕРБ е това, че икономиката се движи добре, а безработицата намалява. „Само за първото тримесечие на 2019 година сме с минимален ръст на заплатите от 12,2% и забележете тези не са от повишени заплати в държавния сектор, а идват от частния сектор. Това харесват хората и искат то да продължи. Да не говорим и за други показатели, които хората искат да продължат, устойчиво развитие, БВП 3,4%, износ +5%. Да, на едно от ниските места сме, но сме тръгнали от много ниска база, и ако още веднъж БСП дойде на власт, ще се намираме на още по-ниско място, откъдето сме тръгнали, заяви Менда Стоянова.", "date": "2019.06.03", "title": "Менда Стоянова, ГЕРБ: Цветан Цветанов беше прекрасен организатор и работеше много време за партията, но незаменими хора няма"}
{"url": "http://www.focus-news.net/news/2019/06/03/2665656/bdzh-vlak-po-liniya-sofiya-varna-se-e-udaril-v-zemna-masa-v-rayona-na-gara-stryama-nyama-postradali.html", "text": "Влак по линия София-Варна се е ударил в земна маса в района на гара „Стряма“. Това съобщиха за  Агенция „Фокус“  от пресцентъра на  БДЖ . Инцидентът е станал около 4.30 часа. Скалите и дърветата са паднали върху релсовия път. Няма пострадали пътници. Превозният персонал не е бил засегнат. Има повреди по локомотива. Създадена е организация за обслужване на влака с друг локомотив. Влакът вече в пристигнал в София. Движението по линията е възстановено.  \r\nДаяна ДЮЛГЕРОВА", "date": "2019.06.03", "title": "БДЖ: Влак по линия София - Варна се е ударил в земна маса в района на гара „Стряма“, няма пострадали"}
{"url": "http://www.focus-news.net/news/2019/06/03/2665644/veliko-tarnovo-reka-yantra-navodni-dvora-na-tsarkvata-sv-40-machenitsi.html", "text": "Църквата-музей „Св. 40 мъченици” няма да приема посетители днес. Причината е, че дворът на храма е наводнен от придошлите води на река Ятнра. Това съобщиха за  Радио „Фокус” – Велико Търново  от Регионалния исторически музей в града. Речните води в кв. „Асенов” са се повишили рязко след проливния дъжд и приливни вълни от балканските притоци на река Янтра. \r\nЛуиза ТРАНЧЕВА", "date": "2019.06.03", "title": "Велико Търново: Река Янтра наводни двора на църквата „Св. 40 мъченици\""}
{"url": "http://www.focus-news.net/news/2019/06/03/2665655/strana-ukrayna-koy-i-zashto-svali-pametnika-na-general-zhukov-v-harkov.html", "text": "Пъстър конгломерат от националисти свалиха бюста на маршал Георгий Жуков в Харков, а полицията не се опита да възпрепятства действията им, пише украинското електронно издание  „Страна“  в статия, в която търси отговори на въпросите кой и защо разруши паметника на легендарния генерал.  \r\nИнцидентът се случи на фона на решението за връщането на името на централния булевард в Харков, кръстен на Маршала на Победата. Идеята е популярна сред жителите на града и от време на време влиза в дневния ред на местните власти. На нея се противопоставят националисти и множество „професионални патриоти“, като Владимир Вятрович, ръководител на Института за национална памет. \r\nВ един още по-широк контекст това, което се случва, се тълкува като „отмъщение“ - опит за отдалечаване от наложените през последните години идеологически клишета. Това се изразява в масовото честване на Деня на победата. И в опит за връщане към топонимията на страната имената, свързани с победата над нацизма, днес надигат глава в Украйна. Поне така твърдят мнозина. \r\nПривържениците на стария курс обаче показаха сила - вследствие на което се стигна и до унищожаването на паметника. Нещо повече, безнаказаността на тези действия е поразителна, точно както при бившия президент на страната Петро Порошенко. \r\nТака излиза, че въпреки промяната във властта, радикално настроените лица продължават да тероризират из улиците на градовете – при това с пълното съдействие на правоприлагащите органи. \r\nВ чисто политически смисъл разрушаването на паметника свързаха с конгреса на „партията на кметовете“, известна още като „Доверие в делата“. Как свалиха маршала \r\nНа 2 юни няколко десетки радикали и служители на реда се събраха пред бюста на съветския маршал Георгий Жуков. В акцията взеха участие представители на движенията „Национален корпус”, „Фрайкор”, „Десен сектор“  и дори „Антикорупционен блок на участниците в АТО“. Един от националистите се изкачи на паметника, завърза го с лента, след което бюстът на Жуков падна на земята. Полицията наблюдаваше спокойно случващото се.  \r\nНа мястото на сваления Жуков бе издигнат украинския флаг. \r\nСлед инцидента кметът на Харков Генадий Кернес заяви на своята страница в социалната мрежа  „Фейсбук“, че бюстът на Жуков ще бъде възстановен скоро. Готовност за връщане на бюста в града за своя сметка бе изразена от „Опозиционна платформа – За живот“. \r\nПолицията реагира след това. Образувани бяха две дела – и нито едно от тях за Жуков (вероятно можеше да се разследва за вандализъм?). И двете производства се отнасят до нападения срещу полицейски служители. „На 2 юни, в 13:40 часа полицията е получила информация за повреждане на паметника на маршал Жуков на улица „Петър Григоренко“. Група неидентифицирани лица използваха сълзотворен газ. Трима полицейски служители, които са гарантирали сигурността в района на паметника, са получили изгаряния в областта на очите и са откарани в болница“, се казва в изявление от правоохранителните органи. \r\nСледователите са открили наказателно производство по чл. 296 (за хулиганство) и ал.2 от чл. 345 (заплаха или насилие срещу служител на реда) от Наказателния кодекс на Украйна. \r\nВъпреки това, като правило, всички тези случаи срещу радикали често биват приключвани бързо и тихомълком. Реакция в социалните мрежи \r\nПолитическият анализатор Олег Волошин смята, че след подобeн „пърформанс” броят на поддръжниците както на Жуков, така и на Русия като цяло ще нарасне само в Харков. \r\n„Банда неонацисти с руни по нашивките свалиха бюста на онзи, който победи духовните им вдъхновители. И това се случи в Харков. Някои смятат, че така ще бъде намален броят на „зелените човечета“, които дойдоха през 2014 г.? Ето как идиотите и страхуващите се от властта унищожават страната и разкъсват и без това крехката структура на обществото“.  \r\nЖурналистът Дмитрий Василец очаква реакцията на новия президент Владимир Зеленски на този „акт на вандализъм“. Той пише: „Ако Зеленски не реагира, значи подкрепяме действията на поръчителите за унищожаването на нашата героична история“. Тереза Герова", "date": "2019.06.03", "title": "„Страна“ (Украйна): Кой и защо свали паметника на генерал Жуков в Харков"}
{"url": "http://www.focus-news.net/news/2019/06/03/2665652/pazardzhik-karierata-za-dobivane-na-var-kray-selo-ognyanovo-e-bila-navodnena-ot-prolivnite-dazhdove.html", "text": "Кариерата за добиване на вар край село Огняново е била наводнена от проливните дъждове, предаде репортер на  Радио „Фокус“ – Пазарджик . Въпреки че трасето се намира на склон пътя, който минава покрай кариерата е бил с над половин метър вода. Към момента водата се е отточила, но пътят е в кал и пясък и е трудно проходим. Административните помещения, които са в непосредствена близост до пътя, също са наводнени. \r\nАлбена ЖИЛЕКОВА", "date": "2019.06.03", "title": "Пазарджик: Кариерата за добиване на вар край село Огняново е била наводнена от проливните дъждове"}
{"url": "http://www.focus-news.net/news/2019/06/03/2665654/aktivirano-e-operativnoto-zveno-kam-mosv-vav-vrazka-s-intenzivnite-valezhi-v-stranata.html", "text": "Активирано е Оперативното звено към МОСВ във връзка с интензивните валежи в страната. Това съобщиха от пресцентъра на  Министерството на околната среда и водите . Във връзка с регистрираните валежи през изминалото денонощие, както и обявено от НИМХ предупреждение от първа степен (жълт код) за интензивни валежи, придружени с гръмотевици в областите Видин, Враца, Монтана, Ловеч, Плевен, София, Пазарджик и Пловдив, е активиран 24-часов режим на работа на Оперативното звено за предотвратяване на опасности от вредното въздействие на водите към МОСВ и в четирите Басейнови дирекции в страната. \r\nДва пъти дневно ще се предоставя обобщена информация за състоянието на язовирите, състоянието на реките по поречия с данни за критични нива и аварийни ситуации, данни за критични участъци по диги и укрепителни съоръжения, както и постъпилата информация за засегнати населени места от вредното въздействие на водите.", "date": "2019.06.03", "title": "Активирано е Оперативното звено към МОСВ във връзка с интензивните валежи в страната"}
{"url": "http://www.focus-news.net/news/2019/06/03/2665661/pleven-zadarzhan-e-51-godishen-napadnal-politseyski-sluzhiteli.html", "text": "Задържан е 51-годишен, нападнал полицейски служители. Това съобщиха от  ОДМВР - Плевен . На 1 юни във Второ РУ - Плевен е получен сигнал за семеен скандал и домашно насилие в град Плевен на улица \"Ген. Владимир Вазов\". При посещение на адреса 51-годишен напада полицейските служители като им нанася удари с ръце и крака. Причинена е лека телесна повреда на полицай. По случая е образувано бързо полицейско производство. 51-годишният е задържан за срок до 24 часа. Уведомен е прокурор при РП - Плевен. По случая продължава работа разследващ полицай.", "date": "2019.06.03", "title": "Плевен: Задържан е 51-годишен, нападнал полицейски служители"}
{"url": "http://www.focus-news.net/news/2019/06/03/2665658/sport-key-nishikori-i-benoa-per-shte-doigravat-osminafinalniya-si-mach-ot-rolan-garos.html", "text": "Кей Нишикори и Беноа Пер ще доиграват днес осминафиналния си мач от турнира Ролан Гарос. Двубоят им започна след 20:30 часа в неделя и бе прекъснат заради смрачаване. \r\nДвубоят бе прекъснат при резултат 6:2, 6:7, 6:2 в полза на Нишикори след повече от два часа игра. Очаква се той да бъде доигран след 14:00 часа днес.  \r\nПобедителят на двубоя ще играе в следващия кръг срещу Рафаел Надал.", "date": "2019.06.03", "title": "Спорт: Кей Нишикори и Беноа Пер ще доиграват осминафиналния си мач от Ролан Гарос"}
{"url": "http://www.focus-news.net/news/2019/06/03/2665660/chez-elektro-zapochva-kampaniyata-20-kwh-podarak.html", "text": "От 1 до 30 юни 2019 г., всеки клиент на „ЧЕЗ Електро България“ АД, който заяви услугата „Електронна фактура“, ще получи като подарък от компанията себестойността на 20 kWh електроенергия. Това съобщиха от пресцентъра на  ЧЕЗ . В кампанията могат да участват всички клиенти на „ЧЕЗ Електро България“ АД, които не са регистрирани за е-фактура. Регистрация за услугата може да се направи безплатно онлайн на www.cez.bg, в Център за обслужване на клиенти на „ЧЕЗ Електро България“ АД или в каса на Изипей. Необходимо е клиентът да предостави клиентски номер, оторизационен код и актуален имейл адрес. Подаръка от 20 kWh клиентът ще получи под формата на приспадната им себестойност от втората му електронна фактура, издадена след регистрацията.  \r\n20 kWh се равняват на консумирана електроенергия, необходима за приготвянето на 4 363 еспресо кафета или на 88 часа използване на осветление. 20 kWh осигуряват на всяко домакинство 50 изпирания с автоматична пералня. 20 kWh са достатъчни за 178 часа видео игри или 81 часа от любимия семеен сериал. \r\nЕлектронната фактура е напълно безплатна услуга. След регистрацията клиентите могат да следят документите си както в електронния архив на сайта cez.bg, така и на посочения от тях имейл адрес. Електронната фактура гарантира защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия.  \r\nНад 420 000 клиенти на „ЧЕЗ Електро България“ АД вече оцениха удобството, сигурността и екологичните ползи на електронната фактура като с избора си спасиха от изсичане над 7 000 дървета и намалиха използването на хартия с близо 10 милиона листа годишно, с което всяка година спестяват 215 мегаватчаса електроенергия, необходима за производството им.  \r\nПравилата на кампанията „20 kWh подарък“ са публикувани на корпоративния сайт www.cez.bg. \r\n\"Заявете своята електронна фактура, осигурете си удобство и сигурност! Ще спечелите Вие, ще спечели и природата\", посочват от ЧЕЗ.", "date": "2019.06.03", "title": "ЧЕЗ Електро започва кампанията „20 kWh подарък“"}
{"url": "http://www.focus-news.net/news/2019/06/03/2665659/pazardzhik-nay-golyamo-kolichestvo-valezhi-v-oblastta-sa-otcheteni-v-rayona-na-pazardzhik-i-panagyurishte-nad-40-lkv-m.html", "text": "Най-голямо количество валежи в областта през последното денонощие е отчетено в района на Пазарджик – 42.3 л/кв. м и Панагюрище – 40.3 л/кв. м. Това съобщи за  Радио “Фокус“ – Пазарджик  дежурният в Хидрометеорологичната станция в село Ивайло. В останалите части на областта количествата са както следва: във Велинград – 12.8 л/кв. м, Пещера – 22.5 л/кв. м. В района на Лесичово са измерени количества от 25.7 л/кв. м, за Стрелча – 41 л/кв. м, Белово – 7.5 л/кв. м, Костенец – 22.4 л/кв. м, Батак – 24.8 л/кв. м, село Сестримо – 15.5 л/кв. м и село Фотиново – 10.5 л/кв. м. Регистрирана е градушка и в района на Пазарджик, но не са нанесени сериозни щети. \r\nАлбена ЖИЛЕКОВА", "date": "2019.06.03", "title": "Пазарджик: Най-голямо количество валежи в областта са отчетени в района на Пазарджик и Панагюрище – над 40 л/кв. м"}
{"url": "http://www.focus-news.net/news/2019/06/03/2665664/api-do-1600-chasa-dvizhenieto-ot-km-38-do-km-39-na-am-trakiya-v-posoka-sofiya-shte-se-osashtestvyava-v-izprevarvashtata-lenta-poradi-remontni-deynosti.html", "text": "До 16.00 часа движението от км 38 до км 39 на АМ „Тракия“ в посока София ще се осъществява в изпреварващата лента поради ремонтни дейности на асфалтовата настилка. Това съобщиха от пресцентъра на  Агенция \"Пътна инфраструктура\" . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.06.03", "title": "АПИ: До 16.00 часа движението от км 38 до км 39 на АМ „Тракия“ в посока София ще се осъществява в изпреварващата лента поради ремонтни дейности"}
{"url": "http://www.focus-news.net/news/2019/06/03/2665662/blagoevgrad-39-godishen-e-zaginal-na-myasto-pri-katastrofa-s-mototsiklet-v-selo-yanovo.html", "text": "39- годишен е загинал на място при катастрофа с мотоциклет. Това съобщиха от  ОДМВР- Благоевград . Инцидентът е станал в района на спирката в село Яново, Община Сандански. Сигналът е подаден на 2 юни в 16.45 часа. Мъжът, управлявайки не регистриран по надлежния ред мотоциклет „Ямаха“, без да е правоспособен водач и движейки се с несъобразена пътните условия скорост на ляв завой е излязъл в дясно от пътя и се е блъснал в циментова шахта.", "date": "2019.06.03", "title": "Благоевград: 39- годишен е загинал на място при катастрофа с мотоциклет в село Яново"}
{"url": "http://www.focus-news.net/news/2019/06/03/2665663/kyustendil-ot-nachaloto-na-godinata-broyat-na-zabolelite-ot-morbili-v-oblastta-dostiga-37-dushi.html", "text": "От началото на годината броят на заболелите от морбили в областта достига 37 души. Това съобщиха за  Радио „Фокус” – Кюстендил  от Регионална здравна инспекция – Кюстендил. Регистрирани са 3 епидемични взрива от морбили. Два са в Дупница с общо петима заболели. В Кюстендил е един епидемичен взрив със седем заболели. В община Дупница има общо 18 заболели. Болните от морбили в община Бобов дол са 8, а в Кюстендилска община – 10. Има един случай на заболяването на територията на община Сапарева баня. \r\nВенцеслав ИЛЧЕВ", "date": "2019.06.03", "title": "Кюстендил: От началото на годината броят на заболелите от морбили в областта достига 37 души"}
{"url": "http://www.focus-news.net/news/2019/06/03/2665667/smolyan-obshtinite-zlatograd-i-chepelare-shte-realizirat-proekt-s-grizha-za-horata-v-nuzhda.html", "text": "Кметът на Община Златоград подписа договор за безвъзмездна финансова помощ BG05M9OP001-2.040-0039, по проект “С грижа за хората в нужда“ по Процедура: BG05M9OP001-2.040 „Патронажна грижа за възрастни хора и лица с увреждания – Компонент 2” по Оперативна програма ”Развитие на човешките ресурси” 2014-2020 г. Община Златоград е водеща организация по проекта, а партньор е Община Чепеларе. Това съобщиха от  Община Златоград . \r\nОсновната цел, която си поставят общините Златоград и Чепеларе, е подобряване качеството на живот и възможностите за социално включване на хората с увреждания и възрастните хора от общините. Разработеният проект за патронажни грижи цели осигуряване на почасови мобилни интегрирани здравно-социални услуги в техните домове, като се изгради и съответен материален и кадрови капацитет за предоставянето им. С това общините – бенефициенти на безвъзмездната помощ, отговарят на нуждите на местната общност и осигуряват реализация на мерките в Плана за действие за периода 2018-2021 г., за изпълнение на Националната стратегия за дългосрочна грижа, одобрен с РМС № 28/19.01.2018г. \r\nСпецифична цел на проекта е създаване на устойчив модел за патронажна грижа за възрастни хора и лица с увреждания, включително с хронични заболявания и трайни увреждания, с цел осигуряване на почасови мобилни интегрирани здравно – социални услуги в техните домове. \r\nПроектът, с продължителност 15 месеца, стартира от 01 юни 2019 г. и ще реализира следните дейности: Приемане на заявления, оценка на потребностите и подбор на потребителите в Общините Златоград и Чепеларе.; Подбор и наемане на персонал за предоставяне на почасови мобилни интегрирани здравно-социални услуги в общините Златоград и Чепеларе; Предоставяне на мобилни, интегрирани, здравно-социални услуги в Общините Златоград и Чепеларе; Обучение и супервизия на персонала; Предоставяне на психологическа подкрепа, консултиране на потребителите и техните семейства; Закупуване на транспортни средства, за извършване на мобилната работа, на територията на двете общини. \r\nОбщата стойност на проекта е 166 569.44 лева, в това число разходи по линия на ЕСФ в размер на 141 584.02 лв.", "date": "2019.06.03", "title": "Смолян: Общините Златоград и Чепеларе ще реализират проект „С грижа за хората в нужда“"}
{"url": "http://www.focus-news.net/news/2019/06/03/2665666/nad-trista-detsa-se-vklyuchiha-vav-voleybol-pod-nebeto-organiziran-ot-sofiyska-voda.html", "text": "Над триста деца се включиха във волейбол под небето, организиран от „Софийска вода“, част от Веолия. Те играха заедно с легендарния капитан на националите Владимир Николов и популярните влогъри – Павел Колев и Ицака. Това съобщиха от пресцентъра на  дружеството . Освен голямото предизвикателство да играят волейбол на 25 метра височина, на покрива на Mega Mall Sofia, децата се радваха на слънчево време, много подаръци и изненади. Точно в 12.00 часа всички заедно почетоха паметта на гениалния поет и революционер Христо Ботев и на загиналите за свободата на България.  \r\nВ Mega Mall Sofia се намира и един от най-новите и модерни Центрове за обслужване на клиенти на „Софийска вода“. Офисът отговаря на съвременните изисквания за технологична функционалност. Освен всички услуги на дружеството, екипът на центъра е на разположение с полезна информация и консултация за последните иновативни предложения на компанията. Част от тях са новата система за дистанционно отчитане на водомерите с възможност за управление на консумацията от самите потребители в реално време и онлайн смяна на партида. От дружеството напомнят, че до 10 юли 2019 г., всички клиенти могат да се възползват безплатно от услугата „Смяна на партида“ онлайн или в офис, без значение от просрочието.", "date": "2019.06.03", "title": "Над триста деца се включиха във волейбол под небето, организиран от „Софийска вода“"}
{"url": "http://www.focus-news.net/news/2019/06/03/2665645/", "text": "Най-големият шум се концентрира около БСП, но най-големите промени предстоят в ГЕРБ. Това каза в интервю за предаването „Добро утро, България“ на  Радио „Фокус“  политологът Борис Попиванов.” Най-сериозните нападки и критики се концентрират в БСП, от левицата не би следвало, според мен да се очакват сериозни драми, преди всичко, защото партията е в опозиция и защото добре съзнава, че допълнително форсиране на разделенията ще бъде вредно за всички, а не просто за един  или друг лагер. Независимо от това, което чуем през предстоящите седмици и месеци от левицата, основните развития на кадрова основа ще се случат след местните избори с оглед на редовния конгрес на партията. Докато от ГЕРБ бързат“, каза Борис Попиванов. Той допълни, че промените в ГЕРБ и концентрирането на властта в ръцете на Бойко Борисов се случват с оглед на местните избори поради, което в партията напрежението ще бъде най-голямо именно сега.   \r\nЕлеонора ЧОЛАКОВА", "date": "2019.06.03", "title": "Борис Попиванов, политолог: Най-големият шум се концентрира около БСП, но най-големите промени предстоят в ГЕРБ"}
{"url": "http://www.focus-news.net/news/2019/06/03/2665668/rosen-marinov-obshtina-svishtov-200-uchastnitsi-ot-5-darzhavi-shte-vzemat-uchastie-v-15-to-izdanie-na-rimskiya-festival-orel-na-dunava.html", "text": "200 участници от 5 държави ще вземат участие в 15-то издание на римския фестивал „Орел на Дунава“. Това каза за сутрешния блок „Добро утро, България“ на  Радио „Фокус“  Росен Маринов, директор дирекция \"Култура и културно наследство\" в Община Свищов и координатор на събитието, което се провежда в античния град Нове, край Свищов. Фестивалът ще се проведе в рамките на три дни – 7, 8 и 9 юни, съобщи той, като уточни, че входът за събитието е безплатен. „На 7 юни започваме с традиционно състезание между ученици. Същият ден ще се състои официалното откриване на фестивала. Същата вечер ще бъде връчена първата от двете награди, които връчваме в рамките на събитието – „Златният орел“ за принос в популяризирането на културното наследство. Тази година тя се връчва на Михаил Белчев. Програмата ще се разгърне в пълния си мащаб на 8 юни, когато ще се проведе кулинарно шоу, ритуал по полагане на военна клетва, танцов спектакъл и големи гладиаторски игри. В последния ден ще се състоят отново представяния на групите в античния град“, разказа Росен Маринов. Той обясни, че тази година програмата представя много по-обширно участващите групи в културно отношение. Ще има алея на занаятите, която е интересна, както за големи, така и за малки, добави организаторът.  \r\nЕлеонора ЧОЛАКОВА", "date": "2019.06.03", "title": "Росен Маринов, Община Свищов: 200 участници от 5 държави ще вземат участие в 15-то издание на римския фестивал „Орел на Дунава“"}
{"url": "http://www.focus-news.net/news/2019/06/03/2665672/ria-nov-den-rusiya-period-na-polurazpad-v-kakvo-se-prevarna-protestat-na-srabskata-opozitsiya.html", "text": "Руската информационна агенция   РИА „Нов ден“  публикува статия за отбелязването на половингодишнината от началото на протестите на сръбската опозиция в страната.  \r\nОпозиционният блок „Съюз за Сърбия\" „отпразнува\" половин година от началото на протестното движение в град Крушевац, където преди шест месеца бе проведен първият антиправителствен митинг. Набързо скалъпена палатка заедно с трупата на „вождовете на революцията”, се появиха на площад „Косовски герои” в града, където организаторите на акциите поставиха столчета с реквизит от пътуващата „експозиция” на „Музея на илюзиите” на сръбския президент Александър Вучич. \r\nНа митинга реч изнесе Борко Стефанович, лидер на „Левица Сърбия\". Всичко започна със своеобразно разкъсване на кървавата риза. Оттогава опозиционният политик очевидно се е освежил, очевидно засегнат от седмичните разходки на чист въздух. Олигархът и ръководителят на „Партията за свобода и истината“ Драган Джилас, който се смята за основен спонсор на протестите, бяха в добро настроение или поне умело се преструваше да е в такова. Той припомни на публиката, че „при първия протест се събраха 10 000 души, енергията им се разпространи в цяла Сърбия, а днес, след шест месеца, всичко е съвсем различно!” Наистина картината на последния протест в Крушевац демонстрира критичното състояние на „протестната маса”. \r\n „1 от 5 милиона се превърнаха в 1 от 500 души\", „Броят на участващите показва безпринципните протести на 1 от 5,6,7,8 протестиращи\", саркастично коментираха потребителите в социалната мрежа „Туитър“ под публикуваните снимки от протеста.  \r\n„Това са хора, които чакат автобуса\", „Да, това не прилича на митинг, а на ситуация, в която автобусът се е развалил и хората ходят пеша“, „Ако не бяха продавачите на семки, фъстъци, дъвки и други глупости, щяха да умрат от скука\", гласи друга партида от коментари в социалната мрежа.  \r\n„Като охлюви в Сахара са, трябва да ги търсим с фенерче\", „Още две седмици и всички ще тръгнат къ морето\", „Разпад на палатката“, са само част от оценките, които очевидците на празничния митинг споделят. \r\nПротестът в Крушевац завърши с изявление, в които лидерите на опозицията призоваха малцината си симпатизанти да се присъединят към следващия юбилеен протест, който ще се проведе в Белград на 8 юни – „на определеното място в определения час\", след което събраха изложбата и си тръгнаха. Дочакали автобуса, жителите на Крушевац също се разотидоха по домовете.  Тереза Герова", "date": "2019.06.03", "title": "РИА „Нов ден“ (Русия): „Период на полуразпад“: В какво се превърна протестът на сръбската опозиция"}
{"url": "http://www.focus-news.net/news/2019/06/03/2665669/mvr-sluzhiteli-na-gdbop-predotvratiha-onlayn-prodazhba-na-opasni-za-zrenieto-slanchevi-ochila-vav-varna.html", "text": "Служители на ГДБОП предотвратиха онлайн продажба на опасни за зрението слънчеви очила, съобщиха от пресцентъра на  МВР . Операцията е осъществена под наблюдението на Районна прокуратура- Варна. В хода на проведена на територията на Варна спецоперация по противодействие на онлайн престъпления срещу обекти на защитени търговски марки, служители от специализирания отдел „Киберпрестъпност“ в  ГДБОП и колегите им от БОП - Варна пресекли престъпна дейност по чл. 172Б и чл. 255 от НК – извършване на онлайн търговия с обекти на защитени търговски марки, без съответното право, както и избягване плащането на данъчни задължения.  \r\nВ резултат на осъществените действия са конфискувани над 53 000 опасни за зрението слънчеви очила, обозначени с търговските означения на над 500 модела от световно известни марки. Установено е, че иззетите количества са били подготвени за продажба през настъпващия летен сезон, а редица сайтове в страната също зареждали на едро от фалшивата стока в двете разкрити депа. По данни на експертите ниското качество на иззетите реплики ги прави особено опасни за зрението, тъй като при употребата им зеницата на очите се разширява в пъти, а заради липсата на UV защита навлизат повече от вредните лъчи.  \r\nПроведените действия са резултат от прилаганите от ГДБОП политики за ефективно противодействие на онлайн престъпленията, извършвани спрямо обекти на интелектуалната и индустриалната собственост.  \r\nОт ГДБОП съветват онлайн потребителите да пазаруват от официалните интернет страници на търговските марки, предизвикали техния потребителски интерес.", "date": "2019.06.03", "title": "МВР: Служители на ГДБОП предотвратиха онлайн продажба на опасни за зрението слънчеви очила във Варна"}
{"url": "http://www.focus-news.net/news/2019/06/03/2665670/burgas-rayonna-prokuratura-nesebar-zadarzha-za-72-chasa-mazh-obvinen-v-opit-za-iznasilvane.html", "text": "Районната прокуратура задържа за 72 часа мъж, обвинен в опит за изнасилване. Това съобщиха от пресцентъра на  Районна прокуратура - Несебър  . Божидар И. е обвинен за това, че на 01 юни 2019 г. в к.к. Слънчев бряг, общ. Несебър, в хотел е направил опит да изнасили жена, като я принудил към това със сила – бутал я към стаята и я удрял с юмруци в областта на главата, гърдите, корема, областта на бъбреците, удрял я с коляно в дясната част на ханша, огъвал ухото ѝ, като деянието е останало недовършено поради независещи от дееца причини (пострадалата е успяла да избяга). \r\nОбвиняемият е задържан благодарение на отличните действия на служителите на ОДМВР – Бургас.   \r\nПредстои (в утрешния ден) Районна прокуратура – Несебър да внесе в съда искане за налагане на мярка за неотклонение „задържане под стража“ спрямо обвиняемия.", "date": "2019.06.03", "title": "Бургас: Районна прокуратура – Несебър задържа за 72 часа мъж, обвинен в опит за изнасилване"}
{"url": "http://www.focus-news.net/news/2019/06/03/2665673/burgas-v-pomorie-shte-bade-otkrita-izlozhba-otrazyavashta-edin-ot-nay-vazhnite-etapi-v-savremennoto-balgarsko-izkustvo.html", "text": "В Градска художествена галерия “Дечко Стоев” - Поморие ще бъде открита изложба – отражение на един от най-важните етапи в съвременната българска култура и изкуство, а именно импресионизмът. Това съобщиха от пресцентъра на  Община Поморие . С представените платна ще бъде показано влиянието на родните художници, завършили европейски художествени академии и привнесли в България част от европейската култура в годините след Освобождението. Ще бъдат изложени творби на Елена Карамихайлова, Никола Михайлов и Христо Казанджиев от фонда на ХГ „Елена Карамихайлова“ – Шумен. \r\nЕЛЕНА КАРАМИХАЙЛОВА  (1875 – 1961) \r\nПървата българска художничка с академично образование (Академията за изящни изкуства – Мюнхен). Тя е сред художниците, поставили началото на импресионизма в България. Несравним майстор на женския портрет. \r\nНИКОЛА МИХАЙЛОВ (1876 – 1960) \r\nУченик на Мърквичка, а по-късно завършва Академията за изящни изкуства – Мюнхен. По-голямата част от живота му преминава в Германия. Бил е придворен художник на цар Фердинанд. Рисува портрети на редица видни личности, сред които Мусолини, Ротшилд, Гьобелс, Фердинанд. \r\nХРИСТО КАЗАНДЖИЕВ (1878 – 1952 ) \r\nЕдин от основателите на Дружеството на севернобългарските художници (1919) и възпитаник на Академията за изящни изкуства – Мюнхен. \r\nОткриването на изложбата “Импресионизма в България – началото” ще бъде на 06 юни 2019 г. от 18.00 часа в ГХГ „Дечко Стоев“ – Поморие.", "date": "2019.06.03", "title": "Бургас: В Поморие ще бъде открита изложба, отразяваща един от най-важните етапи в съвременното българско изкуство"}
{"url": "http://www.focus-news.net/news/2019/06/03/2665674/razgrad-sobstvenik-na-kafe-v-kubrat-e-bil-napadnat-ot-agresivni-klienti.html", "text": "33-годишен собственик на кафе е бил нападнат от агресивни клиенти. Това съобщиха от  ОДМВР- Разград . Скандалът в заведението е възникнал около 2.30 часа на 2 юни. Разправията с клиентите е прераснала във физическа саморазправа. На място са установени 43-годишен мъж, 19-годишния му син и 36-годишна жена, които влезли в словесни пререкания със собственика, а после налетели на бой. По случая е образувано досъдебно производство.", "date": "2019.06.03", "title": "Разград: Собственик на кафе в Кубрат е бил нападнат от агресивни клиенти"}
{"url": "http://www.focus-news.net/news/2019/06/03/2665657/inzh-daniel-panov-kmet-spokoyna-e-obstanovkata-v-obshtinata-nivoto-na-yantra-spada.html", "text": "Спокойна е вече обстановката на територията на Великотърновска община. От 8.30 часа до сега нивото на Янтра е спаднало с 40 см. Това каза за  Радио „Фокус” – Велико Търново  кметът инж. Даниел Панов. Той обясни, че ситуацията в района е започнала да се влошава още снощи около 23.30 часа. Тогава започнаха интензивни валежи. Най-сложна е била обстановката към 4.00 часа тази сутрин, когато са измерени количества дъжд от 110 л/кв. м. „От 3.00 часа служители на Областна дирекция на МВР, пожарната и Гражданска защита бяха на постове в критичните точки в община Велико Търново. Те следяха нивата на реките при кварталите „Асенов” и „Чолаковци”, както и в района на село Пушево, в Килифарево и в Дебелец\", посочи кметът. По думите му отчет се дава на всеки 30 минути. „Към 6.00 часа нивото на Янтра достигна метър под критичните стойности, но за щастие няма пострадали и сериозни материални щети”, каза още инж. Панов. След 8.15 часа нивата на реките са започнали прогресивно да намаляват. Готовността за евакуация на хора от критичните точки остава, но до такива дейности вероятно няма да се стигне. Службите остават на място.  \r\nЛуиза ТРАНЧЕВА", "date": "2019.06.03", "title": "Инж. Даниел Панов, кмет: Спокойна е обстановката в общината, нивото на Янтра спада"}
{"url": "http://www.focus-news.net/news/2019/06/03/2665677/burgas-otborat-na-pomorie-zae-vtoro-myasto-na-darzhavnoto-parvenstvo-po-plazhen-handbal.html", "text": "След много атрактивни изпълнения и оспорвана надпревара между най-добрите мъжки и женски отбори, завърши държавното първенство по плажен хандбал, което се провежда от 31 май до 4 юни в град Поморие. Това съобщиха от пресцентъра на  Общината . ОХК „Поморие” се класира на второ място сред общо шест женски отбора. Купата връчи лично кметът на Поморие Иван Алексиев. „Вие направихте града ни по-атрактивен. Поморие за първи път е домакин на това първенство и съм убеден, че догодина нашите момичета ще грабнат първото място. Благодаря на всички състезатели и на президента на Българската федерация по хандбал Росица Бакърджиева за гласуваното ни доверие”, каза кметът Иван Алексиев пред финалистите. Той връчи и индивидуалните награди на състезатели и съдии. \r\nПърви в групата са „Ники-Спорт” - Сливница, трети – „Етър 64” - Велико Търново. \r\nПри мъжете първото място е за „Спартак” - Варна, второто за „АСТИ 91” - Хасково, а третото за „Локомотив ГО” - Горна Оряховица \r\nМарияна Стаматова – отговорник на плажния хандбал към федерацията закри състезанието с думите: „От името на Българска федерация по хандбал благодаря на кмета на Поморие, също и на целия хандбален клуб – на президента, на отбора и на ръководството на ОХК „Поморие”, които активно участваха в организацията и подготовката на първенството.” \r\nВ дните до 4 юни на двете игрища разположени на южния плаж в Поморие, ще мерят сили отборите на младежите и девойките.", "date": "2019.06.03", "title": "Бургас: Отборът на Поморие зае второ място на държавното първенство по плажен хандбал"}
{"url": "http://www.focus-news.net/news/2019/06/03/2665678/sliven-saboreni-darveta-i-navodneniya-v-imoti-sa-rezultat-ot-gramotevichnite-buri-v-oblastta-prez-poslednite-tri-dni.html", "text": "Съборени дървета и наводнения в имоти са резултат от гръмотевичните бури в Сливен през последните три дни, съобщиха от  ОДМВР – Сливен . Екипи на РДПБЗН са се отзовали на 18 сигнала за произшествия от 1 до 3 юни. \r\nЕкипи на РСПБЗН - Нова Загора са оказали техническа помощ при 8 сигнала за паднали дървета. Първият сигнал е получен в 18.04 часа, последният в 20.45 часа на 31 май. Отстранени са 4 паднали дървета в Нова Загора, 2 в село Асеновец и по един сигнал в селата Любенова махала и Любенец. \r\nЕкипи на РСПБЗН - Сливен са отводнявали мазе в кв. “Клуцохор“ на 31 май в 20.00 часа и къща в село Злати войвода на 02 юни в 23.30 часа. Ликвидиран е пожар в барака в село Младово, причинен от късо съединение в 19.42 часа на 31 май. \r\nЕкип на РСПБЗН - Твърдица е отстранила паднало дърво на пътното платно в село Близнец на 31 май в 18.48 часа.", "date": "2019.06.03", "title": "Сливен: Съборени дървета и наводнения в имоти са резултат от гръмотевичните бури в областта през последните три дни"}
{"url": "http://www.focus-news.net/news/2019/06/03/2665679/burgas-ot-10-do-12-yuni-shte-se-provedat-kastingite-za-biografichniya-film-petya-na-moyata-petya.html", "text": "Продуцентска компания BOF Pictures и Община Бургас съобщават, че на 10, 11 и 12 юни ще се проведе кастинг за статисти, които да участват в снимките на най-новия български филм \"Петя на моята Петя\". Мястото е КЦ \"Морско казино\". Това съобщиха от пресцентъра на  общината . Кастингът ще се проведе между 8.00 и 20.00 часа във всеки от трите дни. \"Петя на моята Петя\" отдава почит на незабравимата поетеса Петя Дубарова, през разказ за живота на едно съвременно момиче със същото име и подобна съдба. Това е един много бургаски проект. Снимките на филма ще са почти изцяло в нашия град. Търсят се хора на възраст от 10 до 70 + години. Ще бъдат избрани двайсетина младежи (10-12 клас) за съученици на съвременната Петя - главната героиня във филма. Търсят се и 20 преподаватели в нейното училище. Още много хора на всякаква възраст ще трябват за предвидените масови сцени.", "date": "2019.06.03", "title": "Бургас: От 10 до 12 юни ще се проведат кастингите за биографичния филм \"Петя на моята Петя\""}
{"url": "http://www.focus-news.net/news/2019/06/03/2665680/vidin-obstanovkata-v-obshtinata-e-normalna-sled-obilnite-valezhi-prez-izminalata-nosht.html", "text": "След падналите обилни валежи през изминалата нощ, пътните настилки в община Видин на много места са мокри. Това съобщиха от пресцентъра на  Общината . Валежите продължават и към момента. В общината няма прекъсване на електрозахранването и водоснабдяването. \r\nОбстановката е нормална, има подаден само един сигнал в 9.20 часа на тел.112 за наводнен двор в кв. “Нов път“, ул. “Пушкин“ 33. Служители от Регионална дирекция „Пожарна безопасност и защита на населението - Видин отводняват терена. \r\nПо данни от синоптичните прогнози се обръща внимание на населението на общината да има готовност за нови силни валежи. С оглед обявения жълт код Община Видин ще продължи да следи обстановката и ще информира своевременно гражданите. \r\nКъм 8.00 часа тази сутрин средното количество валежи в община Видин е 25.3 л/кв. м.", "date": "2019.06.03", "title": "Видин: Обстановката в общината е нормална след обилните валежи през изминалата нощ"}
{"url": "http://www.focus-news.net/news/2019/06/03/2665682/burgas-obshtinata-se-vklyuchi-v-evropeyskata-zelena-sedmitsa.html", "text": "Общината се включи активно в Европейската зелена седмица с множество инициативи през изтеклия уикенд. Това съобщиха от пресцентъра на  Общината . Едно от тях бе съвместна инициатива на усмихнатите хора от Фондация „Виа Понтика“, Община Бургас, проект БулевАРТ и Община Камено. \r\nНа 30 май депото за отпадъци „Братово Запад“ отвори врати за 130 деца, които узнаха любопитни факти за сепарирането, различните инсталации за компостиране и спецификата при преработка на биоразградими отпадъци. Те посетиха и новооткрития Екопарк за биоразнообразие и алтернативен туризъм „Вая“. Децата засадиха цвете за скъп човек в биоразградима саксия и участваха в състезание по разделно събиране на боклук. Към тях се присъединиха Руска Бояджиева – зам.-кмет по „Европейски политики и околна среда“, Павлин Михов – директор на Дирекция „Околна среда“ и много експерти от Община Бургас. В импровизирана сесия те се включиха в беседите и за пореден път подкрепиха креативните и нестандартни подходи за обучение и открити уроци. Председателят на Комисията по околна среда и водите в Народното събрание Ивелина Василева изпрати поздравителен адрес за старта на събитието.", "date": "2019.06.03", "title": "Бургас: Общината се включи в Европейската зелена седмица"}
{"url": "http://www.focus-news.net/news/2019/06/03/2665671/oblastniyat-upravitel-na-plovdiv-zdravko-dimitrov-ako-ne-se-napravi-yuzhen-obhoden-kolektor-plovdiv-vinagi-shte-se-navodnyava-pri-obilni-valezhi.html", "text": "Ако не се направи Южен обходен колектор, Пловдив винаги ще се наводнява при дъждове над 50 л/кв. м. Това каза пред журналисти областният управител на Пловдив Здравко Димитров, предаде репортер на  Радио „Фокус“ – Пловдив . Според Димитров за проекта за Южен обходен колектор се говори много, но неясно защо нищо не се случва по посока на неговото изграждане. „На около 10 години винаги се получава такова наводнение. Когато паднат валежи над 50 л/кв. м, положението става необратимо. Без Южен обходен колектор Пловдив винаги ще бъде в тази ситуация. Отдавна се водят разговори за изграждането му. Още когато проектирах „Модър-Царевец“ – беше предвидено да минава там“, каза Димитров. Той посочи, че е необходимо да се почисти коритото на река Марица. \r\nЗдравко Димитров каза още, че след обилните валежи се е наводнила и сградата на Областната администрация в града. „Когато се наводнят подлезите, се наводняваме и ние отдолу. Днес разпоредих да направим една шахта и да сложим помпа, за да не викаме винаги пожарната“, добави областният управител. \r\nТони МИХАЙЛОВ", "date": "2019.06.03", "title": "Областният управител на Пловдив Здравко Димитров: Ако не се направи Южен обходен колектор, Пловдив винаги ще се наводнява при обилни валежи"}
{"url": "http://www.focus-news.net/news/2019/06/03/2665675/kyustendil-ekipi-na-protivopozharnata-sluzhba-sa-reagirali-na-tri-signala-vav-vrazka-s-dazhdovnoto-vreme-v-kyustendil-i-dupnitsa.html", "text": "Екипи на противопожарната служба са реагирали на три сигнала във връзка с дъждовното време в Кюстендил и Дупница. Това съобщи за  Радио „Фокус” – Кюстендил  Катя Табачка, говорител на ОДМВР – Кюстендил. По думите ѝ сигналите са подадени през почивните дни. При единия сигнал е оказана техническа помощ за отстраняването на паднало дърво на детска площадка в Кюстендил. Отводнявано е мазе на жилищна сграда в Дупница. Екип на противопожарната служба в града е отводнявал шахта в подстанция. Няма пострадали хора. \r\nВенцеслав ИЛЧЕВ", "date": "2019.06.03", "title": "Кюстендил: Екипи на противопожарната служба са реагирали на три сигнала във връзка с дъждовното време в Кюстендил и Дупница"}
{"url": "http://www.focus-news.net/news/2019/06/03/2665683/rumen-hristov-sds-shte-rabotim-za-chlenstvoto-na-balgariya-v-evrozonata-i-shengen.html", "text": "Ще работим за повече интеграция, обединена Европа, членството на България в еврозоната и Шенген. Това каза председателят на СДС Румен Христов по време на първата пресконференция на партията след изборите за Европейски парламент, предаде репортер на  Агенция „Фокус“ . \"Искаме да поздравим Александър Йорданов за неговото избиране за член на Европейския парламент. СДС е най-старата демократична формация в България и има отново представител в Брюксел\", посочи той. \"Искаме да работим в групата на ЕНП преди всичко за повече интеграция, за обединена Европа, за членството на България в еврозоната и Шенген“, обяви Христов. Той посочи, че СДС на последната си конференция СДС си е поставила целта българите да са европейски граждани с европейски доходи, за което също ще работи в ЕП. „Веднага бихте запитали как би станало това? То би могло да стане след като нашите представители в ЕП работят за запазване на средствата, които влизат като кохезионна политика в България и за разумно харчене“, посочи Румен Христов.  \r\nДеница КИТАНОВА", "date": "2019.06.03", "title": "Румен Христов, СДС: Ще работим за членството на България в еврозоната и Шенген"}
{"url": "http://www.focus-news.net/news/2019/06/03/2665676/afp-broyat-na-zaginalite-v-sudan-dostigna-do-petima-dushi.html", "text": "Броят на загиналите при опит на военните в Судан да разпръснат седящия протест пред главния щаб на армията достигна до петима души, предава  AFP , като се позовава на медици. \r\nДвама „мирни протестиращи\" бяха „убити от куршуми, изстреляни по заповед на Преходния военен съвет\", заяви по-рано Централният комитет на суданските лекари в социалната мрежа „Туитър“. \r\nВ сутрешните часове на деня бе съобщено, че управляващият военен съвет на Судан използва сила в опит да разпръсне продължаващия седящ протест пред щаба на армията в Хартум. \r\n„Сега се прави опит за разпръсване на седящия протест пред централата на армията със сила от военния съвет\", бе казано в кратко изявление на Асоциацията на професионалистите от Судан, групата, която оглави национални протести, започнали през декември. Тереза Герова", "date": "2019.06.03", "title": "AFP: Броят на загиналите в Судан достигна до петима души"}
{"url": "http://www.focus-news.net/news/2019/06/03/2665687/burgas-pisatelyat-georgi-bardarov-shte-predstavi-v-morskoto-kazino-razkazite-za-petata-rakiya-ili-kolko-e-hubav-zhivotat-i-dyado-na-13-yuni.html", "text": "Писателят Георги Бърдаров ще представи разказите „За петата ракия или колко е хубав животът“ и „Дядо“ в Морското казино на 13 юни. това съобщиха от пресцентъра на  Община Бургас . „За петата ракия или колко е хубав животът“ е най-четеният български разказ в интернет. В онлайн пространството вълнуващата история има над 200 000 четения. Сюжетът разказва за магията на Родопите и човешката топлина на хората, която може да се почувства само там. Това е разказът, който предизвика фурор в интернет пространството през 2013 г. и направи Бърдаров популярен писател. Три години по-късно той спечели първото интелектуално риалити в България „Ръкописът“ с романа си „Аз още броя дните“, който се превърна в бестселър. \r\nРазказът „Дядо“ е посветен на всички бежанци, чиито сърца остават разделени между тоя и оня свят, но никога у дома. \r\nКнигата на писателя Георги Бърдаров е двуезична, на български и английски, а като бонус за закупилите книгата има линк към филм-импресия, който е сниман по местата, където се развива действието на разказа „Дядо“. Книгата е издание на продуцентска къща „Мусагена“. \r\nГеорги Бърдаров е доцент, д-р в СУ „Св. Климент Охридски“, зам.-декан на Геолого-географски факултет и ръководител на катедра „Социално-икономическа география“. Специалист по демография и етно-религиозни конфликти. Автор на научната монография „Имиграция, конфликти и трансформация на идентичности в ЕС“. Дългогодишен сценарист на тв шоуто „Стани богат“ и предаванията „Столът“, „Това го знае всяко хлапе“, „Аз обичам България“ и др. Създател и ко-водещ на най-успешния курс в България по Презентационно и ораторско майсторство. \r\nПрез 2016 г. печели писателското риалити „Ръкописът“, а  романът му „Аз още броя дните“, написан по действителен случай за блокадата на Сараево по време на Босненската война, се превърна в бестселър. Автор е и на книгата „27 велики футболни истории“.", "date": "2019.06.03", "title": "Бургас: Писателят Георги Бърдаров ще представи в Морското казино разказите „За петата ракия или колко е хубав животът“ и „Дядо“ на 13 юни"}
{"url": "http://www.focus-news.net/news/2019/06/03/2665681/veliko-tarnovo-vremenno-se-ogranichava-dvizhenieto-po-pat-ii-53-gorna-oryahovitsa-parvomaytsi-pri-km-6-poradi-pochistvane-na-most-nad-reka-yantra-ot-kal-i-darveta.html", "text": "Временно се ограничава движението по път II-53 Горна Оряховица – Първомайци при км 6 поради почистване на мост над река Янтра от кал и дървета. Това съобщиха от пресцентъра на  Агенция „Пътна инфраструктура“ . Движението се осъществява по обходен маршрут: път III-514 Горна Оряховица – Арбанаси – Велико Търново – път I-5 Велико Търново – Самоводене – Поликраище – път II-53 Поликраище – Първомайци.", "date": "2019.06.03", "title": "Велико Търново: Временно се ограничава движението по път II-53 Горна Оряховица – Първомайци при км 6 поради почистване на мост над река Янтра от кал и дървета"}
{"url": "http://www.focus-news.net/news/2019/06/03/2665689/burgas-su-kiril-i-metodiy-e-shampion-v-natsionalnite-uchenicheski-igri-na-balgarskata-paraolimpiyska-asotsiatsiya.html", "text": "Учениците от СУ „Св. св. Кирил и Методий“ – Бургас са новите носители на шампионската купа в Националните ученически игри на Българската параолимпийска асоциация, провели се в Стара Загора. Това съобщиха от пресцентъра на  Община Бургас . В изключително оспорвана надпревара те завоюваха най-голям брой призови места в различните състезания, провели се в периода 17 – 20 май на стадион „Берое“ и в спортната зала за  бадминтон. Подготовката за участие в игрите бе осъществена от Марияна Георгиева, старши ресурсен учител в бургаското СУ „Св. св. Кирил и Методий“. Седем бургаски ученици се състезаваха в различни спортове, сред които лека атлетика, дартс, тенис на маса и бадминтон. След тях в призовата тройка се наредиха представителите на град Габрово и град Варна. Директорът на СУ „Св. св. Кирил и Методий“ Снежана Няголова също поздрави шампионите и им пожела още много успехи.", "date": "2019.06.03", "title": "Бургас: СУ „Кирил и Методий“ е шампион в Националните ученически игри на Българската параолимпийска асоциация"}
{"url": "http://www.focus-news.net/news/2019/06/03/2665686/rumen-hristov-sds-spryahme-pohoda-na-bsp-kam-vlastta.html", "text": "Спряхме похода към властта на БСП. Това каза председателят на СДС Румен Христов по време на първата пресконференция на партията след изборите за Европейски парламент, предаде репортер на  Агенция „Фокус“ . „От СДС сме изключително доволни. Отново десницата запази своето преобладаващо мнозинство в ЕП\", заяви той. \"В ЕП ще имаме седем представители на десницата- 6 от ГЕРБ и СДС и един от „Демократична България“. Това означава, че България ще даде повече десни депутати, повече депутати в ЕНП, отколкото дава Холандия със своя десен премиер“, обяви Румен Христов. Той посочи, че има потенциал СДС постепенно да започне да се възражда. \r\nДеница КИТАНОВА", "date": "2019.06.03", "title": "Румен Христов, СДС: Спряхме похода на БСП към властта"}
{"url": "http://www.focus-news.net/news/2019/06/03/2665688/dobrich-28-medala-zavoyuvaha-karatekite-ot-kbs-kaliakra-na-xiv-mezhdunaroden-turnir-po-karate-kupa-kavarna.html", "text": "За четиринадесета поредна година в Каварна се проведе Международният турнир по карате „КУПА КАВАРНА“. В него взеха участие над 240 каретеки от 17 спортни клуба от България, Румъния и Беларус, от които най-малкият състезател бе на 4 години. Това съобщиха от пресцентъра на  общината . На официалното откриване на шампионата кметът на община Каварна Нина Ставрева поздрави всички участници и им пожела позитивно настроение и спортен дух. 9 златни, 8 сребърни и 11 бронзови медала завоюваха домакините от КБС „Калиакра“ в дисциплините „Макевара“ и „Кумите“. За златни медали се пребориха каратеките Теодора Недева, Женя Янева, Юлияна Лобода, Дона Димитрова, Тил Макивара, Кристиана Панайотова, Габриела Дончева, Петър Йорданов, Дамиан Янев и Ая Франк. Турнирът е част от календара на Българска национална федерация карате и е организиран от Централен полицейски карате джу-джицу клуб и КБС „КАЛИАКРА“ с подкрепата на Община Каварна. Музикален поздрав отправи към всички участници и присъстващи певицата Иза.", "date": "2019.06.03", "title": "Добрич: 28 медала завоюваха каратеките от КБС „Калиакра“ на XIV Международен турнир по карате \"Купа Каварна\""}
{"url": "http://www.focus-news.net/news/2019/06/03/2665690/aleksandar-yordanov-sds-privetstvame-che-demokratichna-balgariya-sashto-ima-predstavitel-v-ep-iska-ili-ne-shte-raboti-s-drugite-desni-evrodeputati.html", "text": "Приветстваме, че „Демократична България“ също има представител в ЕП, иска или не ще работи с другите десни евродепутати. Това каза избраният за евродепутат Александър Йорданов по време на първата пресконференция на СДС след изборите за Европейски парламент, предаде репортер на  Агенция „Фокус“ . „От създаването си СДС винаги е бил противник на БСП, т.е. това не е някакво моментно хрумване, случайно позиция и прочее. Винаги нашият интерес е бил да се победи БСП. Когато не сме можели сами да го направим, сме търсили коалиция. Така например на изборите за 38-о НС СДС направи коалицията ОДС. Сега отново влязохме в съюз за тези избори и влязохме със съюз с дясно-центристка политическа партия ГЕРБ. Мнозина в печата коментираха и продължават да коментират, но го отдавам на нормална политическа глупост, дали са дясна партия ГЕРБ или не. Кой е дясна партия не решават за съжаление българските журналисти. Погледът за това вече е европейски, защото сме в Европа. Кандидатът за председател на Европейската комисия от ЕНП Манфред Вебер, когато дойде в София в предизборната кампания именно като десен кандидат се срещна не с някой друг, а с ПП ГЕРБ и СДС. В Зала „Арена Армеец“ помните това събитие и по този начин много ясно означи кои от европейска гледна точка са десните в България“, каза Йорданов. Той заяви, че приветства и се радва на избирането на Радан Кънев също за член на Европарламента. „Разбира се, очакването беше „Демократична България“ да постигне много по-голям успех, ако съдим по тяхното говорене, показване, многото платени реклами, каквито от наша страна от СДС не сте видели. Много усилия хвърлени с прогноза за много силен резултат за съжаление явно са се разминали очакванията с реалността, но въпреки това ние приветстваме, че „Демократична България също има представител“, каза Йорданов.  \r\nДеница КИТАНОВА", "date": "2019.06.03", "title": "Александър Йорданов, СДС: Приветстваме, че „Демократична България“ също има представител в ЕП, иска или не ще работи с другите десни евродепутати"}
{"url": "http://www.focus-news.net/news/2019/06/03/2665665/boris-popivanov-politolog-bsp-tryabva-da-bade-po-adekvatna-na-obshtestvenite-nastroeniya-i-da-predstavi-yasna-perspektiva-za-izhod.html", "text": "БСП трябва да бъде по-адекватна на обществените настроения и да представи ясна перспектива за изход. Това каза за сутрешния блок „Добро утро, България“ на  Радио „Фокус“  политологът Борис Попиванов. „Усилията трябва да продължат по същия начин, по който БСП правеше опити и досега. Партията трябва да уплътни своята политическа заявка с много по-категоричен израз на воля за това, че не само иска, но и може да управлява, че е в състояние да предложи защита на българските граждани и най-вече, предвид големите страхове и опасения в българското общество, че ситуацията е несигурна и нестабилна, и че винаги може да се променя към по-лошо, да успее да ги обеди, че няма да се случат големи сътресения и преобразувания, които да доведат до по-лошо състояние. Левицата трябва да докаже, че е в състояние да изрази стабилността и възможността за бавна и постепенна промяна в интерес на хората. Партията има документите и дневния ред, който е до голяма степен и същия като този на българското общество, но все още й липсва убедителност на самата заявка, така че да бъде припозната като носители. Предимството на БСП е, че на този етап други носители не се появят“, обясни Борис Попиванов. Той каза още, че поведението на лидера на БСП в оставка Корнелия Нинова е характерно за политическото й присъствие до момента. Тя не обича да заема защитна позиция и да предприема отбранителни ходове, а всеки момент взима инициативата в свои ръце и изненадва опонентите си, обясни той, като уточни, че тези тактически ходове биха й донесли успех. Новоизбраният депутат от левицата Елена Йончева трябва да вземе отношение по случващите се събития у нас в момента, особено след като тя беше най-атакуваният кандидат за евродепутат в хода на кампанията, добави политологът.  \r\nЕлеонора ЧОЛАКОВА", "date": "2019.06.03", "title": "Борис Попиванов, политолог: БСП трябва да бъде по-адекватна на обществените настроения и да представи ясна перспектива за изход"}
{"url": "http://www.focus-news.net/news/2019/06/03/2665685/vratsa-nivata-na-yazovirite-na-teritoriyata-na-oblastta-se-sledyat-denonoshtno-ot-sobstvenitsite-i-dezhurnite-po-obshtinski-saveti-za-sigurnost-nyama-opasnost-za-naselenieto.html", "text": "Нивата на язовирите на територията на областта се следят денонощно от собствениците и дежурните по общински съвети за сигурност, няма опасност за населението. Това съобщиха от пресцентъра на  Областна администрация - Враца . Поради обилните валежи през последното денонощие на територията на област Враца и прогнозните очаквания за значителни количества дъжд, по разпореждане на областния управител Малина Николова в Областния съвет по сигурност към Областна администрация – Враца на всеки два часа постъпва актуална информация за състоянието на язовирите и нивата на реките на територията на областта. Предупреждение е получено и от Оперативния център на Регионална дирекция „Пожарна безопасност и защита на населението“ – Враца за обявен жълт код за интензивни валежи и гръмотевични бури с условие за градушки. Количествата на падналите валежи през последното денонощие достигнаха до 35 - 40 л/кв. м.  \r\nКъм 10.30 часа днес нивото на р. Скът при с. Нивянин, община Борован е 85 см, при критично ниво 340 см. Нивото на реката при Бяла Слатина е 50 см, при критично ниво 400 см. Река Скът в Мизия има ниво 20 см при критичен праг 290 см. Река Огоста при с. Хайредин е под критичните 200 см. Няма опасност от разливи и нанасяне на материални щети. \r\nНивата на язовирите на територията на област Враца се следят денонощно от собствениците и дежурните по общински съвети за сигурност. Данните към момента показват, че хидротехническите съоръжения не създават потенциална опасност за населението.  \r\nВсички язовири имат достатъчно свободен обем за поемане на водни маси.  \r\nКъм 21.00 часа на 2 юни 2019 г. поради техническа повреда, вследствие на обилните валежи се е самозадействала сиренно - оповестителната система, намираща се в района на Топлофикация – Враца. Техническата изправност на устройството е възстановена от Регионална дирекция „Пожарна безопасност и защита на населението“ – Враца. Няма поводи за безпокойство сред населението.", "date": "2019.06.03", "title": "Враца: Нивата на язовирите на територията на областта се следят денонощно от собствениците и дежурните по общински съвети за сигурност, няма опасност за населението"}
{"url": "http://www.focus-news.net/news/2019/06/03/2665692/sliven-blagotvoritelen-shou-spektakal-za-spasyavane-na-pametnika-na-shesti-artileriyski-polk-shte-se-sastoi-v-grada.html", "text": "Благотворителен шоу-спектакъл „Събуждане“ ще се състои на 5 юни в зала „Сливен“, съобщиха от пресцентъра на  Община Сливен . Средствата ще бъдат дарени за спасяване на паметника на Шести артилерийски полк. \r\nВ програмата участие ще вземат Детски танцов състав „Бисерче“ към ВК-Сливен, Ансамбъл „Тракийче“ към Детски комплекс - Сливен, Балет „Барби“/ВК - Сливен, Тони Латева, Стефи Андонова, рапарът Миро Слав, Гено Филипов и кукери от с. Пъдарево. Сценарият е на Християна Йорданова. Хореографи са Силвия Терзиева, Магдалена Луканова, Виолина Попова. Транслейтър – Христо Латев. \r\nКонцертът се организира със съдействието на Община Сливен. Началото е в 18.30 часа.", "date": "2019.06.03", "title": "Сливен: Благотворителен шоу-спектакъл за спасяване на паметника на Шести артилерийски полк ще се състои в града"}
{"url": "http://www.focus-news.net/news/2019/06/03/2665694/faktor-makedoniya-zoran-zaev-obyavi-zasilvane-na-voennoto-prisastvie-na-makedoniya-v-irak-i-afganistan.html", "text": "Премиерът на югозападната ни съседка Зоран Заев обяви засилване на военното присъствие на Македония в Ирак и Афганистан, предава скопското електронно издание  „Фактор“ , като пояснява, че съответното той е заявил в рамките на съвместна пресконференция с генералния секретар на НАТО Йенс Столтенберг .  \r\n„Готови сме за задълженията, които ни предстоят. Правителството твърдо се ангажира с 0,2% увеличаване на военния бюджет всяка година и достигането му през 2024 г. до 2% от БВП с цел  модернизиране на армията и индивидуалните способности. Военните ще увеличат участието си в мисиите в бъдеще и ще помогнат на НАТО в Ирак и Афганистан в борбата срещу „Ислямска държава“, разкри Заев.  \r\nПо време на посещението на Северноатлантическия съвет на НАТО в Скопие македонският премиер отбеляза, че страната вече има голяма полза от членството в Алианса. \r\n„Чуждестранните инвестиции са три пъти по-високи от средните за последните години, безработицата е намаляла със 7,5%, заплатите са се увеличили с 6,1%. НАТО носи икономически напредък“, увери Заев. Тереза Герова", "date": "2019.06.03", "title": "„Фактор“ (Македония): Зоран Заев обяви засилване на военното присъствие на Македония в Ирак и Афганистан"}
{"url": "http://www.focus-news.net/news/2019/06/03/2665691/afp-donald-tramp-pristigna-vav-velikobritaniya-za-parva-darzhavna-vizita-v-stranata.html", "text": "Държавният глава на САЩ Доналд Тръмп пристигна във Великобритания на тридневно държавно посещение, в рамките на което той ще присъства на банкет, организиран от кралица Елизабет II и ще се срещне с премиера Тереза Мей, предава  AFP . \r\nПри кацането, Тръмп публикува пост в социалната мрежа „Туитър“, в който определи кмета на Лондон Садик Хан като „каменностуден загубеняк\", заради критиките му към властите да опънат червения килим за лидера на Белия дом. Тереза Герова", "date": "2019.06.03", "title": "AFP: Доналд Тръмп пристигна във Великобритания за първа държавна визита в страната"}
{"url": "http://www.focus-news.net/news/2019/06/03/2665684/petar-georgiev-zamestnik-kmet-na-sadovo-otvodnyava-se-peshehoden-podlez-v-grada-sled-valezhite-nyama-problem-s-rekite-yazovirite-v-obshtinata.html", "text": "Отводнява се пешеходен подлез в град Садово след валежите. Това каза за  Радио „Фокус“ – Пловдив  заместник-кметът на Общината Петър Георгиев. По думите му подлезът е затворен, като към момента се източва водата, за да стане отново проходим. „Вероятно помпата е спряла в един момент и се е напълнил с вода. Ще го изчистим и се надявам да го отворим до обяд“, каза Георгиев. Той коментира, че след валежите има и течове на няколко места в детската градина, но са предприети мерки. „Има малки проблеми, но нищо кой знае колко страшно на фона на това, което се случи в Пловдив. Няма нищо фрапиращо, което да затруднява живота и здравето, както и работата на хората“, каза Георгиев. Заместник-кметът на Община Садово посочи, че няма сигнали за наводнени къщи, изби и приземни етажи. В норма са нивата на реките и язовирите на територията на общината. \r\nТони МИХАЙЛОВ", "date": "2019.06.03", "title": "Петър Георгиев, заместник-кмет на Садово: Отводнява се пешеходен подлез в града след валежите, няма проблем с реките язовирите в общината"}
{"url": "http://www.focus-news.net/news/2019/06/03/2665696/blagoevgrad-orkestarat-na-kamernata-opera-i-uchenitsi-ot-klasa-po-tsigulka-na-prof-mario-hosen-shte-iznesat-kontsert-v-gradskata-hudozhestvena-galeriya.html", "text": "Оркестърът на Камерна опера и ученици от класа по цигулка на проф. Марио Хосен с ще изнесат концерт в Благоевград. Той е под надслов „Млади български виртуози“ и започва тази вечер в 18.00 часа в Градска художествена Галерия. Това съобщиха от пресцентъра на  общината . Солисти в концерта са Александър Зайранов, Виктория Маринова, Дамяна Каменова, Диана Чаушева, Елизабет Генкова, Славина Тенева, Ясен Стаменов. Диригент е Красимир Топалов.  \r\nМузикантите, участващи в концерта са изявени таланти, с множество награди от национални и международни прояви. Входът за ученици и студенти е свободен, билети за възрастни – 5 лева. Концертът ще бъде излъчен пряко и по БНТ 2, в предаването „60 минути за култура“.", "date": "2019.06.03", "title": "Благоевград: Оркестърът на Камерната опера и ученици от класа по цигулка на проф. Марио Хосен ще изнесат концерт в Градската художествена галерия"}
{"url": "http://www.focus-news.net/news/2019/06/03/2665695/plovdiv-zhitelite-na-selata-trilistnik-i-tsarimir-sa-s-narusheno-vodopodavane-zaradi-avarii.html", "text": "Жителите на селата Трилистник и Царимир са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Екипите работят по отстраняване на авариите, като не е посочен краен срок за възстановяване на нормалното водоподаване към засегнатите абонати. \r\nС нарушено водоподаване са също живущите в района на улиците „Димо Хаджидимов“ и „Барикадите“ в град Пловдив, в района на бул. „Източен“, както и при блок №145 в пловдивския квартал „Тракия“. \r\nТони МИХАЙЛОВ", "date": "2019.06.03", "title": "Пловдив: Жителите на селата Трилистник и Царимир са с нарушено водоподаване заради аварии"}
{"url": "http://www.focus-news.net/news/2019/06/03/2665699/dobrich-v-kavarna-shte-se-sastoi-kontsert-na-teodosiy-spasov-i-negovite-muzikanti.html", "text": "На 7 юни от 18.30 часа пред НЧ “Съгласие - 1890“ ще се състои концерт на обичания Теодосий Спасов и неговите музиканти. Това съобщиха от пресцентъра на  Община Каварна . Ще участват Теодосий Спасов (кавал), Пейо Пеев (гъдулка), Иван Георгиев (гайда), Генадий Рашков (тъпан) и Християн Цвятков (китара). Те ще изпълнят най-доброто от репертоара си, включително народни песни, претворени в стилистиката на джаза, до който звездата често прибягва по време на сценичните си изяви.  \r\nЩе прозвучат предимно хумористични композиции, което се подразбира от самото име на квинтета, представляващо сполучлив каламбур между прилагателното „омайно” и израза „майно, майна”, употребяван масово от жителите на Пловдив. Това е и своеобразна носталгична препратка към студентското минало на Спасов, завършил тамошната Академия за музикално и танцово изкуство. „Кавалджията на света” и неговият Фолк проджект бенд са в състояние да изправят на крака интернационална публика.", "date": "2019.06.03", "title": "Добрич: В Каварна ще се състои концерт на Теодосий Спасов и неговите музиканти"}
{"url": "http://www.focus-news.net/news/2019/06/03/2665697/rumen-hristov-sds-na-povecheto-mesta-na-mestnite-izbori-nay-veroyatno-shte-badem-zaedno-s-gerb.html", "text": "На повечето места на местните избори най-вероятно ще бъдем заедно с ГЕРБ. Това каза председателят на СДС Румен Христов по време на първата пресконференция на партията след изборите за Европейски парламент, предаде репортер на  Агенция „Фокус“ . Христов уточни, че съюзът с ГЕРБ е бил за евроизборите. „Това бяха едни много трудни избори. Избори, в които не чухме дебат за ЕС. Дебатираха се само вътрешнополитически цели, бяха обърнати във вот на недоверие към правителството. Тежка кампания, която в началото стартира с превес към БСП. Благодарение на мобилизацията на ГЕРБ, основната роля на тези избори е ГЕРБ. Видях една много организирана партия. Видях какво бяха направили те на местата на техните срещи. Включването на премиера Бойко Борисов по-активно допринесе за промяна на тренда в началото на кампанията“, уточни още Христов. „Водили сме бегли разговори на тази тема. Очевидно е, че когато един съюз работи добре, той би могъл да се развива. Най-вероятно да се развива. Ние имаме едно решение, което дава свобода на нашите местни структури да решават по какъв начин ще се явят на есен за местните избори, като забраната е към БСП и ДПС. На повечето места най-вероятно ще бъдем заедно с ГЕРБ. Това го искат нашите структури и структурите на ПП ГЕРБ. Местната власт е изключително важна“, подчерта още Христов.  \r\nВъв връзка с „Демократична България“ и дали тя е ползвала символи на СДС, Христов посочи, че СДС е атакувана от тези, които са били по някакъв повод да „намажат филийката“ в партията, а не толкова от опонентите им. „Дори опонентите в лицето на левицата ни поздравиха за добрия резултат“, допълни още Христов. Той посочи, е е благодарен на всички, които са гласували за СДС и ГЕРБ, защото те са имали нужда от припознаване на техния вот. „Що се отнася до „Демократична България“, разбира се, че е по-добре тези гласове да не отидат към БСП, както беше на парламентарните избори“, уточни още председателят на СДС. Христов уточни, че месеци са водили преговори с \"Демократична България\", но условията поставени от тях са били унизителни за СДС. \"Да, безспорно, ако ние бяхме заедно щяхме да имаме със сигурност двама и повече депутати\", уточни още той и посочи, че в политиката освен емоционално трябва да се работи рационално.  \r\nДеница КИТАНОВА", "date": "2019.06.03", "title": "Румен Христов, СДС: На повечето места на местните избори най-вероятно ще бъдем заедно с ГЕРБ"}
{"url": "http://www.focus-news.net/news/2019/06/03/2665700/kyustendil-48-godishen-piyan-mazh-se-e-prostrelyal-s-pistolet.html", "text": "48-годишен мъж в нетрезво състояние се е прострелял с пистолет в Кюстендил, съобщиха от  Областна дирекция на МВР – Кюстендил . Инцидентът е възникнал на 1 юни. Пистолетът е бил законно притежаван. На мъжа е оказана медицинска помощ в кюстендилската болница. 48-годишният е бил във видимо нетрезво състояние. Пистолетът е иззет, по случая е образувано досъдебно производство в Районно управление на МВР – Кюстендил, уведомен е дежурен прокурор.", "date": "2019.06.03", "title": "Кюстендил: 48-годишен пиян мъж се е прострелял с пистолет"}
{"url": "http://www.focus-news.net/news/2019/06/03/2665701/blagoevgrad-v-grada-se-provede-pluven-praznik-sinyo-lyato.html", "text": "По случай Деня на детето Плувен клуб „Пирин“ организира плувен празник под надслов „Синьо лято“. Това съобщиха от пресцентъра на  Община Благоевград . Всички деца, които участваха в празника, бяха наградени и се забавляваха.  \r\nПо същото време Плувен клуб „Пирин“ беше представен от шестима състезатели на турнира „Златоперки“, който се проведе на басейн „Спартак“. Отлично се представи талантливата дъщеря на треньорите от клуб „Пирин“, Борислава и Спас Борисови - Божидара Борисова, която извоюва два златни и два сребърни медала. Много добре се представиха също така и останалите представители на клуба - Димитър Докузов, Божидара Кадрекова, Мими Иванова, Божидар Десподски и Деян Чонев. В състезанието взеха участие 600 деца. Официалното откриване на турнира направи министърът на младежта спорта Красен Кралев.", "date": "2019.06.03", "title": "Благоевград: В града се проведе плувен празник „Синьо лято“"}
{"url": "http://www.focus-news.net/news/2019/06/03/2665704/kyustendil-lek-avtomobil-e-izgoryal-pri-pozhar-v-grada.html", "text": "Лек автомобил е изгорял при пожар в Кюстендил, съобщиха от  Областна дирекция на МВР – Кюстендил . Сигналът е подаден тази сутрин. Екип на Районна служба „Пожарна безопасност и защита на населението” – Кюстендил е погасил пожара. Лекият автомобил е изгорял. Причините за възникването на пожара изяснява РУ - Кюстендил, започнато е досъдебно производство.", "date": "2019.06.03", "title": "Кюстендил: Лек автомобил е изгорял при пожар в града"}
{"url": "http://www.focus-news.net/news/2019/06/03/2665705/sport-srabski-spetsialist-e-favorit-za-trenyorskiya-post-v-shampiona-na-balgariya.html", "text": "Желко Лукаич е фаворит за поста на нов старши треньор на шампиона на България по баскетбол за мъже Балкан Ботевград. 60-годишният сърбин може да замени сънародника си Небойша Видич, който напусна клуба веднага след спечелената през миналата седмица шампионска титла. \r\nЛукаич в момента е без отбор, а за последно работи в МЗТ Скопие, като изведе тима до купата на Северна Македония. През сезон 2007/2008 той бе наставник на Лукойл Академик. В треньорската си кариера Лукаич е водил над дузина клубове, сред които Партизан Белград и ПАОК Солун.", "date": "2019.06.03", "title": "Спорт: Сръбски специалист е фаворит за треньорския пост в шампиона на България"}
{"url": "http://www.focus-news.net/news/2019/06/03/2665693/veliko-tarnovo-zatvoren-za-dvizhenie-e-aleksandrovskiyat-most-do-selo-parvomaytsi-zaradi-pochistvane-na-sabralite-se-nanosi-sled-obilniya-dazhd.html", "text": "Затворен за движение е Александровският мост до горнооряховското село Първомайци. Причината е, че в района тече почистване на събралите се наноси вследствие на обилния дъжд от снощи. Това съобщиха за  Радио „Фокус” – Велико Търново  от Община Горна Оряховица. От Общината увериха, че кметът инж. Добромир Добрев е бил на място, за да проследи лично процеса. Тази нощ част от дъгите на моста са били затлачени от клони и дънери, довлечени от реката. Специализирана техника вече разчиства съоръжението. \r\nТрафикът ще бъде възстановен след приключване на почистването. \r\nЛуиза ТРАНЧЕВА", "date": "2019.06.03", "title": "Велико Търново: Затворен за движение е Александровският мост до село Първомайци заради почистване на събралите се наноси след обилния дъжд"}
{"url": "http://www.focus-news.net/news/2019/06/03/2665706/shumen-32-godishen-peshehodets-e-zaginal-pri-paten-intsident-do-selo-razvigorovo.html", "text": "32-годишен пешеходец е загинал при пътен инцидент до село Развигорово. Това съобщиха от  ОДМВР- Шумен . Произшествието възникнало около 22.16 часа на 1 юни. Водач на лек автомобил, който се движил към Русе, е блъснал движещ се пред него по пътното платно. Пострадалият бил откаран в МБАЛ- Шумен. Два часа по-късно мъжът починал в болничното заведение. Водачът на автомобила е тестван за алкохол, наличие не е установено. Образувано е досъдебно производство.", "date": "2019.06.03", "title": "Шумен: 32-годишен пешеходец е загинал при пътен инцидент до село Развигорово"}
{"url": "http://www.focus-news.net/news/2019/06/03/2665698/vladimir-kisyov-sds-aktivirahme-otnovo-tvardite-si-yadra-no-i-golyamata-periferiya-koyato-beshe-obezverena.html", "text": "Активирахме отново твърдите ядра на ГЕРБ и СДС, но и на голямата периферия, която беше обезверена. Това каза Владимир Кисьов, член на Националния съвет на СДС по време на първата пресконференция на партията след изборите за Европейски парламент, предаде репортер на  Агенция „Фокус“ . „Пазете това, което сме извоювали като относителна свобода тук в България. Ако не го пазим ние живите, няма как някой друг да се бори отново за свободата. Благодарение на СДС и борбата в самото начало всички българи пътуват безвизово, нещо, което се забрави от всички\", коментира Кисьов. \"Смея да твърдя и имам самочувствието, че съм бил основен играч в премахването на визите за българите. Не трябва да допускаме да излизат от землянките хора, които биха ни върнали отново в подобно положение\", заяви той. \"Миналата година и тази година това, което се случи в България, трябва да е за урок за всички нас- да си пазим свободата и ценностите, и да мислим за бъдещето на Европа“, каза още Владимир Кисьов.  \r\nДеница КИТАНОВА", "date": "2019.06.03", "title": "Владимир Кисьов, СДС: Активирахме отново твърдите си ядра, но и голямата периферия, която беше обезверена"}
{"url": "http://www.focus-news.net/news/2019/06/03/2665702/ministar-neno-dimov-kam-momenta-nyama-informatsiya-za-preleli-yazoviri-i-reki.html", "text": "Към момента няма информация за прелели язовири и реки. Това каза пред журналисти министърът на околната среда и водите Нено Димов във връзка с активираното оперативно звено заради обилните валежи в страната, предаде репортер на  Агенция „Фокус“ . „Тази сутрин в 8.45 е активиран щабът за наблюдение. Очаквам актуална информация след около един час. Информацията към сутринта, от язовирите, които се наблюдават от Министерството на околната среда и водите, това са големите и значими язовири, е че няма никъде преливане“, посочи той. „На критичните точки на реките също няма преливания. Това е информацията от 9.00 часа. В 12.00-12.30 очаквам да имам обобщена информация. Два пъти дневно ще даваме информация – по обяд и след 16.00 часа. Ще има непрекъснато наблюдение“, добави Димов. По думите му към момента служителите от басейновите дирекции са на критичните точки, за да наблюдават ситуацията.  \r\n„Това, което знаем, е че в Южна България, около Пловдив, е най-сериозно положението. Ние следим постоянно прогнозите и сме в контакт с НИМХ. Очаква се валежи да има и в Северозападна България, така че там, където има прогноза, там са и наблюденията. Ресурсът, с който разполагаме на терен и хората там докладват за ситуацията“ поясни министър Димов. \r\nДаяна ДЮЛГЕРОВА", "date": "2019.06.03", "title": "Министър Нено Димов: Към момента няма информация за прелели язовири и реки"}
{"url": "http://www.focus-news.net/news/2019/06/03/2665703/iliya-lazarov-sds-radan-kanev-vliza-po-milost-v-ep-ako-ima-talkuvanie-ot-ks-ne-sam-siguren-kakav-shte-bade-rezultatat.html", "text": "Радан Кънев влиза по милост в ЕП, ако има тълкувание от КС, не съм сигурен какъв ще бъде резултатът. Това каза секретарят на СДС Илия Лазаров по време на първата пресконференция на партията след изборите за Европейски парламент, предаде репортер на  Агенция „Фокус“ .„Не бих искал да бъда на мястото на Радан Кънев, който влиза по милост“,  заяви още Лазаров. „Постигнахме основната политическа цел, да спрем БСП в похода към властта, както каза председателят, най-вече да предотвратим връщането на БСП на власт и на хора като Румен Гечев, които да фалират отново България. Заздравихме се организационно и за нас това беше много успешна кампания“, посочи още Лазаров.  \r\nДеница КИТАНОВА", "date": "2019.06.03", "title": "Илия Лазаров, СДС: Радан Кънев влиза по милост в ЕП, ако има тълкувание от КС, не съм сигурен какъв ще бъде резултатът"}
{"url": "http://www.focus-news.net/news/2019/06/03/2665707/faz-vaprosat-za-rakovodstvoto-na-gsdp-vse-oshte-ne-zasyaga-koalitsiyata-uveri-vitsepredsedatelyat-na-hds.html", "text": "Вицепредседателят на Християндемократическия съюз (ХДС) Юлия Кльокнер увери, че въпросът за ръководството в Германската социалдемократическа партия (ГСДП)  след оставката на лидера й Андреа Налес все още не засяга управляващата в Берлин голяма коалиция, съобщава националният ежедневник  Die Frankfurter Allgemeine Zeitung . \r\nВ крайна сметка е важно коалиционните партньори да могат да разчитат един на друг. Ето защо засега може да се говори за партийно-политически въпрос, който все още не засяга коалиция, обясни Кльокнер. Тереза Герова", "date": "2019.06.03", "title": "FAZ: Въпросът за ръководството на ГСДП все още не засяга коалицията, увери вицепредседателят на ХДС"}
{"url": "http://www.focus-news.net/news/2019/06/03/2665710/glaven-komisar-nikolay-nikolov-okolo-30-dushi-sa-bili-evakuirani-i-izvadeni-ot-avtomobilite-im-po-vreme-na-snoshtniya-poroy-v-plovdiv.html", "text": "Около 30 души, най-вече майки с деца, са били евакуирани и извадени от автомобилите им по време на снощния порой в Пловдив. Това съобщи на брифинг директорът на ГДПБЗН главен комисар Николай Николов, предаде репортер на  Радио „Фокус” - Пловдив . Имало е и евакуация на хора към по-високи етажи за осигуряване на безопасност на деца и възрастни хора, както и на лежащо болни. Според Николов над 70 литра в час е падналото количество дъжд в Пловдив. „Това е изключително голямо количество дъжд, което се очакваше за два дни“, уточни Николов. \r\nЦветана ТОНЧЕВА", "date": "2019.06.03", "title": "Главен комисар Николай Николов: Около 30 души са били евакуирани и извадени от автомобилите им по време на снощния порой в Пловдив"}
{"url": "http://www.focus-news.net/news/2019/06/03/2665708/aleksandar-yordanov-sds-naslednitsite-na-komunisticheski-familii-da-badat-po-skromni-kogato-se-predstavyat-za-demokrati-v-balgariya.html", "text": "Наследниците на комунистически фамилии да бъдат по-скромни, когато се представят за демократи в България. Това каза избраният за евродепутат Александър Йорданов по време на първата пресконференция на СДС след изборите за Европейски парламент, предаде репортер на  Агенция „Фокус“ . „Не казвам за тези редови членове на БКП. Такава беше системата. Аз говоря за тези, които се натягаха на партията, които обслужваха Комунистическата партия. Днес те или техните съпрузи се правят на големи демократи“, коментира Йорданов.  \r\nТой посочи, че СДС като антикомунисти не могат да допуснат БСП на власт. „Неслучайно моята първа визита след изборите не беше в Брюксел, а на остров „Персин“ в Белене  - там, където са тези хора, пред които имаме морален дълг: жертвите на комунизма, страдалците на комунизма“, допълни още той. Във връзка с „Демократична България“, Йорданов посочи, че тези, които настояват за варианта за коалиция с тази партия на всяка цена, се смятат за велики. „Това от моя интелектуална гледна точка ги прави смешни. Това е едно. Въпросът е, че ние щяхме да помогнем на БСП. Искам да призова тези демократични партии в България, които наистина се смятат за демократични да победят БСП, а не да й помагат да побеждава на избори. Свалянето, намаляването на процентите на ГЕРБ връща БСП на власт. Връща я със сигурен партньор – ДПС. Впрочем в „Демократична България“ непрестанно лъжат, че едва ли не ГЕРБ е с ДПС, че едва ли не в един момент се говореше, че ГЕРБ ще прави коалиция дори с БСП. Един куп лъжи“, посочи Йорданов и посочи, че това са глупости, които пречат на демократичната общност в България.   \r\n„Спор няма, че днес е един хубав ден за българската демокрация. Това много често се цитира като казано от мен и в него се съдържа една истина. Ние трябва да свикнем с добрите дни за България. Трябва да ги виждаме и откриваме. Не трябва да бъдем народ, който непрестанно се самоокайва и самоотрича, защото имаме с какво да се гордеем в тези 30 години демокрация, никога не трябва да забравяме, че тази демокрация стана възможна благодарение на усилията на СДС“, каза още Йорданов. По думите му тази организация и на 30-ата година след създаването си е показала, че е активна, истинска и че има своята подкрепа в страната и безспорно е постигнала успех. „Същевременно европейските избори са едно доказателство, че в Европа все повече в бъдеще ще се управлява коалиционно, в съгласие“, допълни още Йорданов.  \r\nДеница КИТАНОВА", "date": "2019.06.03", "title": "Александър Йорданов, СДС: Наследниците на комунистически фамилии да бъдат по-скромни, когато се представят за демократи в България"}
{"url": "http://www.focus-news.net/news/2019/06/03/2665713/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“, съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява без забавяне. \r\nДеница ДИМИТРОВА", "date": "2019.06.03", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/06/03/2665712/devetima-ot-obvinenite-za-reket-i-narkotitsi-v-montana-ostavat-v-aresta-edin-ot-grupata-e-pod-domashen-arest-zaradi-vlosheno-zdrave.html", "text": "На 1 юни 2019 г. Специализираният наказателен съд задържа под стража девет от десетимата обвинени за участие в организирана престъпна група за рекет и разпространение на наркотици в Монтана и региона. Това съобщиха от пресцентъра на  Апелативна специализирана прокуратура . Постоянен арест съдът определи и за ръководителя Мартин Антов. \r\nПо предложение на Специализираната прокуратура един от обвинените е с мярка за неотклонение „Домашен арест“ заради влошено здраве. \r\nУчастниците в групата бяха задържани в Монтана и София на 30 май 2019 г. при операция на Специализираната прокуратура, ГДБОП и ГДНП, със съдействието на служители от Дирекция „Жандармерия“. Претърсени бяха десетки адреси и автомобили. При извършените действия по разследването на три адреса бяха намерени и иззети различни по количество и вид наркотици и над 20 000 лева. В къщата на ръководителя Мартин Антов бяха открити мачете и брадва, а в колата му – метална палка. \r\nОпределението на Специализирания наказателен съд не е окончателно и може да бъде обжалвано пред Апелативния специализиран наказателен съд.", "date": "2019.06.03", "title": "Деветима от обвинените за рекет и наркотици в Монтана остават в ареста, един от групата е под домашен арест заради влошено здраве"}
{"url": "http://www.focus-news.net/news/2019/06/03/2665709/ministar-mladen-marinov-polovin-metar-voda-ni-deleshe-ot-zalivaneto-na-elektricheskite-tabla-na-nkzhi-v-plovdiv.html", "text": "Над 12 са били критичните точки в Пловдив по време на пороя, който се изля над града. Това съобщи на брифинг в Пловдив министърът на вътрешните работи Младен Маринов, предаде репортер на  Радио „Фокус”- Пловдив . „Една от тях е при управлението на НКЖИ в града, където половин метър вода само ни делеше от товa да бъдат залети всички елтабла, които да доведат до изключване на напрежението по линията, но се справихме отлично”, каза министърът. Той благодари на всички от Кризисния щаб, които са работили през цялата нощ- районни кметове, областния управител, служители на пожарната, и на МВР. Младен Маринов посочи, че около 01.00 часа в Пловдив е пристигнал и директорът на ГДПБЗН главен комисар Николай Николов, който е следял отблизо ситуацията на терен, заедно с директора на Областната дирекция на МВР старши комисар Атанас Илков. По думите на министъра ситуацията е била наистина критична и дори не е вярвал, че Пловдив ще осъмне без проблеми и че хората ще могат спокойно да стигнат до работните си места. „Очакват ни още валежи по прогноза, това може да касае цялата страна”, обърна внимание вътрешният министър и изтъкна, че службите остават бдителни и готови за реакции. \"Очаква се съвсем скоро да бъде възстановено управлението на бариерите по жп линията в Пловдив, като в момента те са на ръчен режим. Все още в града не работят и два-три светофара\", поясни Младен Маринов. По думите му важното е, че няма човешки жертви, щетите са материални и ще бъдат описани и възстановени. Маринов заяви, че Кризисният щаб, който бе създаден в Пловдив, е преценил, че не се налага обявяването на бедствено положение. \"Причините не трябва да се търсят в шахтите, защото това е нечувано голямо количество дъжд който е паднал в Пловдив за кратко време\", коментира вътрешният министър.  \r\nДопълнителни сили на Пожарните служби от Кърджали и София са реагирали и са се притекли на помощ в Пловдив. Благодарение на това в града няма сериозни нарушения на инфраструктурата. \r\nЦветана ТОНЧЕВА", "date": "2019.06.03", "title": "Министър Младен Маринов: Половин метър вода ни делеше от заливането на електрическите табла на НКЖИ в Пловдив"}
{"url": "http://www.focus-news.net/news/2019/06/03/2665715/telma-makedoniya-loshoto-vreme-na-balkanite-v-sarbiya-razporediha-evakuatsiya-zaradi-navodneniyata.html", "text": "В Сърбия разпоредиха евакуация заради наводненията от последното денонощие, предава скопската телевизия  „Телма“ . \r\nЕвакуирани са общо петима души от околностите на Кралево и Чачак. Междувременно се съобщава, че автобус с 15 души е останал блокиран на пътя Кралево-Крагуйевац. От вътрешното министерство увериха, че превозното средство е изтеглено успешно и няма пострадали. \r\nПрез нощта в централната и западната част на Сърбия падна голямо количество дъжд, което доведе до проблеми в редица населени места. Засега няма постъпили данни за пострадали. Очаква се лошото време да се задържи. Службите за извънредни ситуации са в готовност за оказване на помощ на гражданите. Тереза Герова", "date": "2019.06.03", "title": "„Телма“ (Македония): Лошото време на Балканите: В Сърбия разпоредиха евакуация заради наводненията"}
{"url": "http://www.focus-news.net/news/2019/06/03/2665711/ministar-neno-dimov-oshte-prez-mart-sme-predprieli-prevantivni-merki-vav-vrazka-s-dazhdovniya-sezon.html", "text": "Още през март месец сме предприели превантивни мерки във връзка с дъждовния сезон. Това каза пред журналисти министърът на околната среда и водите Нено Димов във връзка с активираното оперативно звено заради обилните валежи в страната, предаде репортер на  Агенция „Фокус“ . „Превантивните мерки ги предприехме още март, когато издадох разпореждане до всички басейнови дирекции и районни инспекции да проверят проводимостта на реките след зимния сезон“, припомни той. „Да направят съответните предписания към кметовете, където респективно те са отговорни, и към областните управители. След това тече един процес на изпълнение и проверка\", обясни Димов. \"При всички положения мога да кажа, че има места, където не са изпълнени предписанията. Повечето в страната бяха изпълнени. Сега ще видим каква ще бъде ситуацията“, отбеляза той. „От март сме започнали да се готвим за този период със съответните изисквания от институциите, които отговарят за проводимостта на реките. За язовирите през цялото време сме предвиждали необходимите обеми, така, че да гарантираме необходимите нива за питейни нужди и промишлени цели“, поясни той. „Все пак никой не може да привиди колко ще бъдат валежите. Съобразявали сме се с прогнозите, които има. Към момента нямаме информация за нещо, което да е проблемно в страната“, добави министър Димов.  \r\nОтносно опасенията, че река Янтра във Велико Търново може да прелее, той коментира: „Във  Велико Търново няма пострадали хора или къщи, които да са наводнени“. По думите му щабът се активира, когато има реална необходимост. Министър Димов припомни, че ведомството отговаря само за големите язовири на територията на страната.  \r\nДаяна ДЮЛГЕРОВА", "date": "2019.06.03", "title": "Министър Нено Димов: Още през март сме предприели превантивни мерки във връзка с дъждовния сезон"}
{"url": "http://www.focus-news.net/news/2019/06/03/2665718/penka-smolenova-natsionalen-doveritelen-ekofond-administrirame-parvata-initsiativa-za-izpolzvane-na-elektromobilite.html", "text": "Националният доверителен екофонд администрира първата национална инициатива за използване на електромобилите. Това каза председателят на Управителния съвет на Националния доверителен екофонд Пенка Смоленова при отчитане на дейността на фонда за 2018 г. предаде репортер на  Агенция „Фокус“ . „Фондът се утвърди като свежа сила с обществено значим принос за една по-чиста околна среда. В дейността на фонда бяха въведени нови оригинални идеи по отношение на институционални и финансови механизми за реализация на политики в околната среда“, посочи тя. Според нея това са теми важни за хората. „Полагат се специални усилия за въвеждане на образователни програми във фонда“, добави председателят на УС на структурата. Смоленова обясни, че фондът се включва в редици европейски проекти. „От 2015 г. насам Националният доверителен екофонт е единственият източник на безвъзмездна субсидия за стимулиране и използване на електрически превозни средства“, изтъкна тя. „Фондът администрира първата национална инициатива за използване на електромобилите, което допринася за реализация на приоритетни политики в сферата на околната среда – подобряване качеството на атмосферния въздух, намаляване на емисии от парникови газове, намаляване на нивата на шумове“, заяви Пенка Смоленова. „МОСВ ни разпознава като надежден и значим партньор. Лично аз като председател на  УС ще подкрепям този дух на сътрудничество“, отбеляза Пенка Смоленова.  \r\nДаяна ДЮЛГЕРОВА", "date": "2019.06.03", "title": "Пенка Смоленова, Национален доверителен екофонд: Администрираме първата инициатива за използване на електромобилите"}
{"url": "http://www.focus-news.net/news/2019/06/03/2665720/plovdiv-vazstanoven-e-marshrutat-na-avtobusite-po-bul-sankt-peterburg.html", "text": "Възстановен е маршрутът на автобусите по линии №9, 29, 44, 18 и 24 по бул. „Санкт Петербург“ в посока район „Тракия“. Това съобщиха за  Радио „Фокус“ – Пловдив  от ОП „Организация и контрол на транспорта“. Движението им по булеварда бе отклонено заради авария на колектор в следствие на поройния дъжд, като бе подкопана и пътната настилка.", "date": "2019.06.03", "title": "Пловдив: Възстановен е маршрутът на автобусите по бул. „Санкт Петербург“"}
{"url": "http://www.focus-news.net/news/2019/06/03/2665719/berliner-morgenpost-sled-ostavkata-na-andrea-nales-gsdp-shte-bade-rakovodeno-ot-trio.html", "text": "След оставката на председателя на Германската социалдемократическа партия (ГСДП) Андреа Налес е взето решение да бъде избран Комисариат от трима души, който да води партията, съобщава столичният ежедневник  Berliner Morgenpost . \r\nПредложени за органа бяха министър-председателите на Мекленбург-Предна Померания и Рейнланд-Пфалц, Мануела Швезиг и Малу Драйер, както и лидерът на хесенската ГСПД Торстен Шефер-Гюмбел. \r\nКакво ще се случи с голямата коалиция след обявеното оттегляне на Андреа Налес? Много политици от Съюза (ХДС/ХСС) отново подчертаха, че очакват въпроса да не засегне управлявщото в Берлин федерално правителсвто. Не са малко обаче гласовете на онези от Съюза (ХДС/ХСС) и ГСДП, които подкрепят разпускането на голямата коалиция. \r\nМеждувременно „Левица“ и „Алтернатива за Германия“ призоваха за провеждане на предсрочни избори за Будестаг.  Тереза Герова", "date": "2019.06.03", "title": "Berliner Morgenpost: След оставката на Андреа Налес: ГСДП ще бъде ръководено от трио"}
{"url": "http://www.focus-news.net/news/2019/06/03/2665714/oblastniyat-upravitel-na-plovdiv-zdravko-dimitrov-situatsiyata-v-oblastta-e-normalna-pochisteni-sa-digite-i-kanalite.html", "text": "Ситуацията в Пловдивска област е нормална. Това съобщи пред журналисти областният управител на Пловдив Здравко Димитров, предаде репортер на  Радио „Фокус” - Пловдив . „Почистени са дигите и каналите, а язовирите имат готовност да поемат количества дъжд. Има поражения само на селскостопанска продукция на места”, каза още Димитров. Той добави, че в момента нивото на река Чая е нормално. Отстранени са и камъните по пътя Асеновград – Смолян. \r\n„В очакване сме на по-голямо количество дъжд”, каза още областният управител на Пловдив. \r\nЦветана ТОНЧЕВА", "date": "2019.06.03", "title": "Областният управител на Пловдив Здравко Димитров: Ситуацията в областта е нормална, почистени са дигите и каналите"}
{"url": "http://www.focus-news.net/news/2019/06/03/2665716/biser-mihaylov-oblasten-upravitel-na-blagoevgrad-nablyudavat-se-nivata-na-rekite-i-yazovirite-v-oblastta-imame-gotovnost-za-reaktsiya-pri-eventualni-intenzivni-valezhi.html", "text": "Наблюдават се нивата на реките и язовирите в областта, имаме готовност за реакция при евентуални интензивни валежи. Това каза за  Радио „Фокус“ – Пирин  областният управител Бисер Михайлов. Той посочи, че винаги при обявен жълт код за валежи се извършва денонощно наблюдение на нивата на основните реки и притоците на територията на област Благоевград от Служители на „Напоителни системи“. „Няма постъпили сигнали към ситуационния център в Областна администрация, нито в Областната дирекция по пожарна безопасност и защита на населението. Нямаме и резки повишения на нивата на основните реки Струма и Места“, допълни Бисер Михайлов. Той каза още, че част от притоците на реките след дъждовете са повишили нивата си, но към този момент няма място за притеснение. „Извършва се наблюдение на нивата както на реките, така и на язовирите от страна на Държавната агенция по метрология и технически надзор. Имаме свободни обеми, което да поемат преваляванията към този момент“, заяви Бисер Михайлов. По думите му няма постъпили сигнали и за места без електрозахранване. „Около 8 литра на квадратен метър са измерените количества дъжд през изминалата нощ в Благоевград“, добави Бисер Михайлов. Той коментира, че има високи обеми, които да поемат високите води и дори при евентуални интензивни валежи имат готовност за реакция. \r\nДенис НИКИФОРОВ", "date": "2019.06.03", "title": "Бисер Михайлов, областен управител на Благоевград: Наблюдават се нивата на реките и язовирите в областта, имаме готовност за реакция при евентуални интензивни валежи"}
{"url": "http://www.focus-news.net/news/2019/06/03/2665717/ministar-mladen-marinov-zaminava-za-kazanlak-i-veliko-tarnovo-kadeto-shte-proveri-situatsiyata-sled-poroynite-dazhdove.html", "text": "Министър Младен Маринов заминава за Казанлък и Велико Търново, където ще провери ситуацията след поройните дъждове, предаде репортер на  Радио „Фокус” - Пловдив . „От тук, заедно с главен комисар Николай Николов отиваме до Казанлък, а после до Велико Търново, където също паднаха обилни валежи”, каза Маринов. Той добави, че в Търново има притеснения с река Янтра, тъй като водите и се задържат високи, но не се покачват. „Трябва да се вземат превантивни мерки тя да не излезе от коритото си”, каза още министър Маринов. \r\nЦветана ТОНЧЕВА", "date": "2019.06.03", "title": "Министър Младен Маринов заминава за Казанлък и Велико Търново, където ще провери ситуацията след поройните дъждове"}
{"url": "http://www.focus-news.net/news/2019/06/03/2665726/sport-verona-se-zavarna-v-seriya-a-sled-pobeda-nad-chitadela.html", "text": "Отборът на Верона се завърна в Серия А след победа с 3:0 над Читадела във финалния плейоф реванш от втората футболна дивизия в Италия, игран на стадион \"Марк`Антонио Бентегоди\". Първата среща завърши 2:0 в полза Читадела. Верона се нуждаеше от победа с разлика от два гола, за да се завърши на трето място след Бреша и Лече и да спечели промоция за калчото. Така след победата и година в Серия Б отборът се  завърна в елита на италианския футбол.", "date": "2019.06.03", "title": "Спорт: Верона се завърна в Серия А след победа над Читадела"}
{"url": "http://www.focus-news.net/news/2019/06/03/2665724/pernik-zabranen-e-ribolovat-na-yazovir-rashovets-v-selo-rasnik.html", "text": "Забранен е риболовът на язовир „Рашовец“ в пернишкото село Расник, информира зам.-кметът Денислав Захариев. Това съобщиха от пресцентъра на  община Перник . Той уточни, че концесията на язовира е прекратена и в момента се стопанисва от общината. „Важно е да се отбележи за всички любители на този спорт, че съгласно националното законодателство се прилагат правилата. В момента водоемът е забранен за практикуване на риболов\", заяви Захариев. \"Умолявам всички желаещи да извършват тази дейност на язовира да го правят съгласно нормите, тъй като контролните органи от ИАРА Перник ще съставят актове и ще конфискуват въдиците при установени нарушения“, призова Захариев.", "date": "2019.06.03", "title": "Перник: Забранен е риболовът на язовир „Рашовец“ в село Расник"}
{"url": "http://www.focus-news.net/news/2019/06/03/2665721/sky-news-kmetat-na-london-otgovori-na-obidite-na-donald-tramp.html", "text": "Кметът на Лондон Садик Хан отговори на президента на САЩ Доналд Тръмп, който при пристигането си за държавна визита във Великобритания го нарече „каменностуден загубняк“, предава телевизионният канал  Sky News . \r\n„Става въпрос за нещо много по-сериозно от детските обиди, които идват от страна на президента на САЩ. Садик е олицетворение на прогресивните ценности на Лондон и нашата страна. Той предупреждава, че Доналд Тръмп е най-красноречивият пример за нарастваща заплаха на крайнодесните по света, които излагат на риск основните ценности, които определят нашите либерални демокрации  повече от 70 години\", подчерта говорител на лондонския кмет.  \r\nПри кацането, Тръмп публикува пост в социалната мрежа „Туитър“, в която определи кмета на Лондон Садик Кан като „каменностуден загубеняк\", заради критиките му към властите да опътнат червения килим за лидера на Белия дом. Тереза Герова", "date": "2019.06.03", "title": "Sky News: Кметът на Лондон отговори на обидите на Доналд Тръмп"}
{"url": "http://www.focus-news.net/news/2019/06/03/2665729/silistra-malniya-e-udarila-darvena-besedka-v-tutrakan.html", "text": "Дървена беседка се е запалила, след като върху нея паднала мълния и причинила късо съединение в ел. табло. Това съобщиха от  ОДМВР - Силистра . Произшествието е станало в петък около 23.00 часа в Тутракан. Огнеборци от РСПБЗН в града се отзовали на получения сигнал и загасили пожара.", "date": "2019.06.03", "title": "Силистра: Мълния е ударила дървена беседка в Тутракан"}
{"url": "http://www.focus-news.net/news/2019/06/03/2665723/pazardzhik-reka-topolnitsa-e-pokachila-nivoto-si-s-nad-60-sm-prez-poslednoto-denonoshtie.html", "text": "Увеличение в нивата на някои от големите реки се отчита в област Пазарджик в резултат на валежите през последното денонощие. Това сочи справка на  Националния институт по метеорология и хидрология . Нивото на река Марица при град Пазарджик се е повишило със 18 см. При Белово нивото на Марица също е по-високо с 15 см. Река Чепинска при Велинград е повишила нивото си с 14 см. При нивото на река Тополница при село Поибрене също се отчита повишение с 62 см.", "date": "2019.06.03", "title": "Пазарджик: Река Тополница е покачила нивото си с над 60 см през последното денонощие"}
{"url": "http://www.focus-news.net/news/2019/06/03/2665727/ministar-neno-dimov-390-mln-leva-shte-badat-otpusnati-za-podmyana-na-gradskiya-transport-v-obshtini-s-visoki-niva-na-zamarsen-vazduh.html", "text": "390 млн. лева ще бъдат отпуснати за подмяна на средствата от градския транспорт в общини с високи нива на замърсен въздух. Това каза министърът на околната среда и водите Нено Димов по време на годишен отчет на дейността на Националния доверителен екофонд за 2018 г., предаде репортер на  Агенция „Фокус“ . Според него темата за електромобилността е изключително сериозна и важна. „Замърсяването на въздуха е голям проблем за България, за Европа и всичко големи градове. Почти две 2/3 от държавите в ЕС имат градове, които не отговарят на критериите на качество на атмосферния въздух“, припомни министър Димов. \"В България има проблем с фините прахови частници. Електромобилът и електорпревозът са едно от решенията, които предстоят да видим през следващите години. В тази посока дейността на фонда е изключително навременна и в крак с неща, които прави министерството“, отбеляза министърът на околната среда. „Само преди няколко седмици обявихме изключителен ресурс от 390 млн. лв, който ще подпомогне български общините, които са в наказателна процедура по числата за качеството на атмосферния въздух, да сменят старите си паркове с нови електробуси, тролейбуси или трамваи“, уточни той. „Очакваме в рамките на юни те да подадат своите нужди от подмяна и в рамките на тази година да бъдат сключени договори с тях. 10 са общините, които имат право да подават заявления“, посочи той. След много сериозни преговори с ЕК успяхме от спестявания да насочим този ресурс в тази посока“, коментира той. „Това ще даде изключителен мощен тласък към електрификацията на градския транспорт. Всички изчисления показват, че този транспорт е значително и по-евтин от останалите“, изтъкна той.  \r\nДаяна ДЮЛГЕРОВА", "date": "2019.06.03", "title": "Министър Нено Димов: 390 млн. лева ще бъдат отпуснати за подмяна на градския транспорт в общини с високи нива на замърсен въздух"}
{"url": "http://www.focus-news.net/news/2019/06/03/2665722/kardzhali-nay-golemi-kolichestva-dazhd-sa-otcheteni-v-kirkovo-51-lkv-m.html", "text": "Най- големи количества дъжд са отчетени в Кирково - 51 л./кв. м, а най- ниски в Кърджали- 16 л./кв. м през изминалото денонощие. Това съобщи за  Радио \"Фокус\"  Теодора Петрова, ръководител на Хидрометеорологичнa станция към филиала на Национален метеорологичен институт в Пловдив. 32 л./кв. м са паднали в Бенковски, 23 л./кв. м в Ардино. Хидрометеорологичната станция край Кърджали не е отчела поройните валежи от дъжд и градушка в района на Чернооченска община. В селата Пчеларово, Минзухар и Житница след градушката и дъжда на 1 юни са нанесени поражения върху всички посеви, има и покриви, които са засегнати.  \r\nДарина ДЕЕНИЧИНА", "date": "2019.06.03", "title": "Кърджали: Най- големи количества дъжд са отчетени в Кирково - 51 л./кв. м"}
{"url": "http://www.focus-news.net/news/2019/06/03/2665730/apa-kabinetat-na-brigite-birlayn-polozhi-kletva-pred-darzhavniya-glava-na-avstriya.html", "text": "Кабинетът на новия канцлер на Австрия Бригите Бирлайн положи клетва пред държавния глава на страната Александер Ван дер Белен, предава държавната информационна агенция  APA . \r\nПравителството на бившия председател на Конституционния съд на Австрия се състои от 12 членове – шестима мъже и шест жени. То ще бъде натоварено с продължаването на служебните задължения на кабинета на временния канцлер Хартвиг Льогер до организиране на предсрочните избори през септември. Последният бе освободен от поста.  Тереза Герова", "date": "2019.06.03", "title": "APA: Кабинетът на Бригите Бирлайн положи клетва пред държавния глава на Австрия"}
{"url": "http://www.focus-news.net/news/2019/06/03/2665731/ministar-neno-dimov-v-kraya-na-godinata-shte-badat-otpusnati-80-mln-lv-za-obshtinite-koito-ne-sa-uchastvali-v-programata-za-bitovoto-otoplenie.html", "text": "В края на годината ще бъдат отпуснати 80 млн. лв. за общините, които не са участвали в програмата за битовото отопление. Това каза министърът на околната среда и водите Нено Димов по време на годишен отчет на дейността на Националния доверителен екофонд за 2018 г., предаде репортер на  Агенция „Фокус“ . „Към края на годината предстои да бъдат отпуснати 80 млн. за общините, които нямаха право да кандидатстват по първата процедура на оперативна програма за битово отопление“, посочи той. \r\n„Очакваме на база на резултатите на база първата програма да се отвори второ финансиране за около 80 млн. лв. Така на практика ще осигурим може би 8 пъти по-голям ресурс, отколкото е имало предвидено в оперативната програма по време на нейното договаряне“, отбеляза министърът на околната среда.    \r\n„Проектът за електрмобилност не трябва да се ограничава само до градския транспорт. Аз съм в процес на разговори с колеги от други централни европейски страни. Вероятно ще търсим начин да активизираме по-голяма ресурс от страна на ЕК затова да бъдат стимулирани не само градският транспорт, но и изграждането на инфраструктура, зелени коридори, които не само да свързват град с град, но и държава с държава“, поясни той.  \r\n„Разговорите вървят доста обнадеждаващо. Ще видим в новия финансов период по какъв начин може да има стимулиране в тази посока“, допълни Нено Димов.  \r\n„Това са посоки, в които активно работи МОСВ, заедно с нашите партньори от ЕС, които напълно съвпадат с развитието на Националния доверителен екофонд“, добави още министърът.  \r\nДаяна ДЮЛГЕРОВА", "date": "2019.06.03", "title": "Министър Нено Димов: В края на годината ще бъдат отпуснати 80 млн. лв. за общините, които не са участвали в програмата за битовото отопление"}
{"url": "http://www.focus-news.net/news/2019/06/03/2665725/starshi-komisar-atanas-ilkov-odmvr-plovdiv-nad-20-politseyski-ekipa-byaha-na-myasto-na-12-te-kritichni-tochki-v-grada-po-vreme-na-snoshtniya-poroy.html", "text": "Над 20 полицейски екипа са били на 12-те критични точки в града по време на снощния порой. Това каза на брифинг директорът на ОДМВР - Пловдив старши комисар Атанас Илков, предаде репортер на  Радио „Фокус” - Пловдив . На място са били и екипи на ОП „Чистота”. Осигурено е било и допълнително съдействие на частна фирма за отпушване на шахтите и отвеждането на водата. Старши комисар Атанас Илков благодари за бързата реакция на всички институции. „Благодарение на общинската и областната администрация, които се отзоваха изключително бързо, и на съвместната ни работа направихме така, че тази сутрин хората да могат спокойно да отидат на работа”, каза още Илков. Той посочи, че се надява това взаимодействие да продължи в бъдеще и да оправдае очакванията на хората, които да виждат в него своята сигурност. „Всички бяха герои през нощта, никой не си тръгна до сутринта, докато не се убедихме, че всичко е спокойно и бяхме удовлетворени от това, което сме постигнали”, каза още старши комисар Атанас Илков. \r\nЦветана ТОНЧЕВА", "date": "2019.06.03", "title": "Старши комисар Атанас Илков, ОДМВР - Пловдив: Над 20 полицейски екипа бяха на място на 12-те критични точки в града по време на снощния порой"}
{"url": "http://www.focus-news.net/news/2019/06/03/2665732/blagoevgrad-20-tantsovi-sastava-vzeha-uchastie-v-natsionalniya-folkloren-konkurs-oro-se-vie-tsarvuli-se-kinat-v-selo-parvomay.html", "text": "20 танцови състава взеха участие в Националния фолклорен конкурс „Оро се вие, цървули се кинат“ в село Първомай, община Петрич. Това каза за  Радио „Фокус“ - Пирин  Йордан Николов, председател на Фондация „Гайтан“ и хореограф на Ансамбъл „Гайтан“. По думите му от всичките 9 години досега, тази година като че ли участниците са били най-много. „В Първа възрастова група до 12 години, първото място беше за Представителен танцов състав „Чавдар“ от Пазарджик, второ място за Пирински танцов ансамбъл „Вихрен“ от Благоевград към НЧ „Никола Вапцаров“ и трето място за Детски фолклорен ансамбъл „Искрица“ от София с ръководител Евгения Гордиенко“, посочи той. Николов допълни, че във Втората възрастова група от 12 до 18 години първата награда е отишла при Представителен танцов състав „Чудесия“ от Пазарджик. Той добави, че второто място пак е отишло в Пазарджик, но при Танцов състав „Чавдар“, а третото място е спечелил Шопски ансамбъл от Елин Пелин. „При най-големите в Трета възрастова група, тоест над 18 години, първата награда отмъкнаха Фолклорния танцов ансамбъл „София 6“ от столицата. Второто място отиде при Представителен танцов състав „Чудесия“ и третото място отиде при Фоклорен танцов състав „Дилмани“ от София. Конкуренцията беше наистина жестока, но най-вече приятелски настроена“, каза още Йордан Николов. \r\nНатали СТЕФАНОВА", "date": "2019.06.03", "title": "Благоевград: 20 танцови състава взеха участие в Националния фолклорен конкурс „Оро се вие, цървули се кинат“ в село Първомай"}
{"url": "http://www.focus-news.net/news/2019/06/03/2665737/burgas-izlozhba-v-istoricheski-muzey-pomorie-presazdava-spomeni-ot-nyakogashniya-grad-anhialo.html", "text": "За първи път в Нощта на музеите (18 май 2019 г.) Исторически музей – Поморие разкри част от уникалната атмосфера на някогашното градче Анхиало. Това съобщиха от пресцентъра на  Община Поморие . Етнографската експозиция е разположена в обновената изложбена зала „Градски бит”, а самата ѝ подготовка поставя редица предизвикателства пред музейните специалисти. Най-трудно се оказва превръщането на отреденото пространство в типична стара анхиалска къща, тъй като сградата на музея има съвършено друга архитектурна конструкция и функционалност. Въпреки това, с много старание и мисъл екипът успява да  пресъздаде различнитепомещения, характерни за бита на населението от началото до средата на XX век. Стаите (гостна, спалня, кухня и всекидневна) са обзаведени така, сякаш обитателите им са ги напуснали само преди миг, а основното доминиращо в изложбата чувство е носталгия по един по-задружен и по-весел свят. \r\nИсторически музей – Поморие благодари на всички граждани, които с дарените семейни предмети през годините са спомогнали за реализирането на тази експозиция. Кампанията „Дари стара вещ – съхрани миналото на своя град” продължава, a  от тази година стартира още една инициатива – „Завръщане в детството”. \r\nВсеки, който желае да допринесе за обогатяването на изложбата или да сподели интересни факти от семейната си история, може да се свърже с екипа на музея на място (гр. Поморие, ул. „ Княз БорисI” 33А), на страницата във фейсбук или на телефон: 0596/2-20-08.", "date": "2019.06.03", "title": "Бургас: Изложба в Исторически музей – Поморие пресъздава спомени от някогашния град Анхиало"}
{"url": "http://www.focus-news.net/news/2019/06/03/2665734/ministar-temenuzhka-petkova-edinstveno-chrez-satrudnichestvo-mezhdu-stranite-ot-regiona-shte-uspeem-da-postignem-realna-diversifikatsiya.html", "text": "Единствено чрез сътрудничество между страните от региона ще успеем да постигнем реална диверсификация. Това каза енергийният министър Теменужка Петкова по време на среща на върха, посветена на енергийната сигурност в региона, която се проведе в Белград, Република Сърбия, съобщиха от пресцентъра на  министерството . Във форума участваха министри от Сърбия, Република Северна Македония, Румъния, Унгария, Черна гора и Република Сръбска. Петкова припомни, че именно постигането на енергийна сигурност бе един от основните акценти по време на първото българско председателство на Съвета на ЕС. Енергийният министър акцентира и върху необходимостта от  изграждане на липсващата инфраструктура, както в сферата на природния газ, така и в областта на електроенергетиката, за да бъде постигната енергийна сигурност в региона на Западните Балкани. В тази връзка Петкова запозна участниците с разработваната от българската страна концепция за изграждане на европейски газоразпределителен център „Балкан“. „Създаването на газов хъб предвижда, чрез изграждане на необходимата газопреносна инфраструктура, да се свържат пазарите на природен газ на страните-членки в региона, а чрез тях - и със страните от Централна и Западна Европа“. Министър Петкова заяви, че работата по ускоряване на реализацията на междусистемната реверсивна газова връзка България-Сърбия продължава и добави, че този проект е включен от ЕК в списъка с проекти от общ интерес на ЕС. Българският министър припомни също, че на 22-ри май бе даден старт на изграждането на интерконектора между Гърция и България. Тя анонсира и намерението на българската страна да участва като акционер в терминала за втечнен природен газ край Александуполис. „Успешната реализация на тези газови проекти още към 2020 г. ще осигури диверсификация и сигурност на енергийните доставки, както за България, така и за региона на Югоизточна Европа“, добави Петкова. По отношение на електроенергетиката, българският министър заяви, че страните от Югоизточна Европа са изправени пред сериозни предизвикателства, които изискват строителството на нисковъглеродни базови мощности заради борбата с климатичните промени и нарастващото търсене на електроенергия. Като възможно решение на проблема тя определи проекта за изграждане на АЕЦ „Белене“. „Считаме, че проектът за нова ядрена мощност може да играе ключова роля за енергийната сигурност в региона, както и за повишаване на конкурентоспособността и икономическото му развитие“, допълни енергийният министър. Тя припомни пред участниците във форума, че поканата за избор на стратегически инвеститор за изграждане на АЕЦ „Белене“ бе публикувана в Официален вестник на ЕС на 22-ри май 2019 г.  \r\nПеткова запозна присъстващите и с реализацията на  петте проекта от общ европейски интерес, върху които продължава работа Електроенергийният системен оператор. „Осъществяването на петте ключови проекта върви по график и ще отговори на основните инфраструктурни нужди за повишаване на преносната способност на електроенергийната система в Югоизточна Европа по направление Север-Юг“.  \r\nВ заключение министър Петкова заяви, че за постигане на очертаните амбиции са необходими съвместни усилия на европейско равнище за справяне с новите предизвикателства, които създава трансформиращият се Европейски енергиен пазар. „При реализирането на тези цели не трябва да се прави компромис със сигурността, надеждността и ефективността на функциониране на енергийната система, да се дава необоснован превес на един или друг нискоемисионен енергиен източник, както и да се налага неоснователна допълнителна тежест върху потребителите“, каза тя. Петкова подчерта, че преходът към нисковъглеродна икономика следва да бъде плавен, при отчитане на националните специфики на държавите членки, както и правото им сами да определят своя енергиен микс.", "date": "2019.06.03", "title": "Министър Теменужка Петкова: Единствено чрез сътрудничество между страните от региона ще успеем да постигнем реална диверсификация"}
{"url": "http://www.focus-news.net/news/2019/06/03/2665735/api-pridoshlite-vodi-na-reka-yantra-zatlachiha-s-darveta-mosta-na-patya-gorna-oryahovitsa-parvomaytsi-spetsializirana-tehnika-razchistva-otvorite-na-saorazhenieto.html", "text": "Екипи на АПИ и на Община Горна Оряховица разчистват дървета и тонове боклуци, които придошлите от дъждовете води на река Янтра e донесла под моста на път II-53 Горна Оряховица – Първомайци. Това съобщиха от пресцентъра на  Агенция „Пътна инфраструктура“ . Преминаването в тази отсечка временно е спрямо. Специализирана техника разчиства отворите на съоръжението, тъй като те са затлачени от дървета и клони, някои от които с диаметър повече от 30 - 40 см и дължина над 7 - 8 метра. Очаква се работата на екипите да приключи в следобедните часове, а дотогава движението се осъществява по обходен маршрут: път III-514 Горна Оряховица – Арбанаси – Велико Търново – път I-5 Велико Търново – Самоводене – Поликраище – път II-53 Поликраище – Първомайци.", "date": "2019.06.03", "title": "АПИ: Придошлите води на река Янтра затлачиха с дървета моста на пътя Горна Оряховица – Първомайци, специализирана техника разчиства отворите на съоръжението"}
{"url": "http://www.focus-news.net/news/2019/06/03/2665736/pregled-na-mezhdunarodnite-novini-do-1300-chasa-agentsiya-fokus.html", "text": "След оставката на председателя на Германската социалдемократическа партия (ГСДП) Андреа Налес е взето решение да бъде избран Комисариат от трима души, който да води партията, съобщава столичният ежедневник  Berliner Morgenpost . \r\nПредложени за органа бяха министър-председателите на Мекленбург-Предна Померания и Рейнланд-Пфалц, Мануела Швезиг и Малу Драйер, както и лидерът на хесенската ГСПД Торстен Шефер-Гюмбел. \r\nКакво ще се случи с голямата коалиция след обявеното оттегляне на Андреа Налес? Много политици от Съюза (ХДС/ХСС) отново подчертаха, че очакват въпроса да не засегне управлявщото в Берлин федерално правителсвто. Не са малко обаче гласовете на онези от Съюза (ХДС/ХСС) и ГСДП, които подкрепят разпускането на голямата коалиция. \r\nМеждувременно „Левица“ и „Алтернатива за Германия“ призоваха за провеждане на предсрочни избори за Будестаг. \r\n***  Кметът на Лондон Садик Хан отговори на президента на САЩ Доналд Тръмп, който при пристигането си за държавна визита във Великобритания го нарече „каменностуден загубняк“, предава телевизионният канал  Sky News . \r\n„Става въпрос за нещо много по-сериозно от детските обиди, които идват от страна на президента на САЩ. Садик е олицетворение на прогресивните ценности на Лондон и нашата страна. Той предупреждава, че Доналд Тръмп е най-красноречивият пример за нарастваща заплаха на крайнодесните по света, които излагат на риск основните ценности, които определят нашите либерални демокрации  повече от 70 години\", подчерта говорител на лондонския кмет.  \r\nПри кацането, Тръмп публикува пост в социалната мрежа „Туитър“, в която определи кмета на Лондон Садик Кан като „каменностуден загубеняк\", заради критиките му към властите да опътнат червения килим за лидера на Белия дом. \r\n***  Премиерът на югозападната ни съседка Зоран Заев обяви засилване на военното присъствие на Македония в Ирак и Афганистан, предава скопското електронно издание  „Фактор“ , като пояснява, че съответното той е заявил в рамките на съвместна пресконференция с генералния секретар на НАТО Йенс Столтенберг .  \r\n„Готови сме за задълженията, които ни предстоят. Правителството твърдо се ангажира с 0,2% увеличаване на военния бюджет всяка година и достигането му през 2024 г. до 2% от БВП с цел  модернизиране на армията и индивидуалните способности. Военните ще увеличат участието си в мисиите в бъдеще и ще помогнат на НАТО в Ирак и Афганистан в борбата срещу „Ислямска държава“, разкри Заев.  \r\nПо време на посещението на Северноатлантическия съвет на НАТО в Скопие македонският премиер отбеляза, че страната вече има голяма полза от членството в Алианса. \r\n„Чуждестранните инвестиции са три пъти по-високи от средните за последните години, безработицата е намаляла със 7,5%, заплатите са се увеличили с 6,1%. НАТО носи икономически напредък“, увери Заев. \r\n***  В Сърбия разпоредиха евакуация заради наводненията от последното денонощие, предава скопската телевизия  „Телма“ . \r\nЕвакуирани са общо петима души от околностите на Кралево и Чачак. Междувременно се съобщава, че автобус с 15 души е останал блокиран на пътя Кралево-Крагуйевац. От вътрешното министерство увериха, че превозното средство е изтеглено успешно и няма пострадали. \r\nПрез нощта в централната и западната част на Сърбия падна голямо количество дъжд, което доведе до проблеми в редица населени места. Засега няма постъпили данни за пострадали. Очаква се лошото време да се задържи. Службите за извънредни ситуации са в готовност за оказване на помощ на гражданите. \r\n***  Искането на Сърбия за обсъждане акцията на РОСУ в Северно Косово в рамките на заседанието на Съвета за сигурност на ООН, насрочено за 10 юни, може да бъде подкрепено не само от Русия, но и от самата мисия на международната организация (ЮНМИК) в най-младата държава на Балканите, разкрива електронното издание на белградския ежедневник  „Вечернье Новости“ . \r\n„Именно заради бруталността на действията на РОСУ от миналия вторник, ЮНМИК още веднъж яростно напомни на Прищина за обвиненията в прекомерна и неоправдана употреба на сила, но и в лъжа“, подчертават от редакцията. \r\nОт Временната администрация на ООН в Косово съобщиха, че информацията, предоставена от полицията за последните събития, не е в съответствие с тази на ЮНМИК. Доказателство за това са задържанията на двама представители на мисията, с което косовските власти са нарушили гарантирания им имунитет.  \r\nПо темата по-късно през деня в Белград ще говорят министърът на външните работи на Сърбия Ивица Дачич и специалният представител на генералния секретар на ООН и Захир Танин. \r\nВеднага след побоите и арестите на двама от служителите на ЮНМИК, единият от които руски гражданин, Танин предупреди Прищина, че всяка атака срещу членовете на мисията ще доведе до международна и дипломатическа правна реакция на най-високото ниво. \r\nПредседателят на Центъра за външна политика Драган Джуканович смята, че изявлението на ЮНМИК е забавено, но много важно. „За съжаление с оглед опита си не можем да очакваме впечатляващи резултати от това заседание (на СС на ООН), като се има предвид разделението между постоянните членове по въпроса за Косово. От една страна, САЩ, Великобритания и Франция, а от друга, Русия и Китай. Въпросът е дали ще има съвместно изявление по този въпрос“, коментират експертът.  \r\nАдвокатите на 11-те сърби, арестувани по подозрение за незаконна дейност в Косово, съобщиха, че ще обжалват решението на Основния съд в Прищина за удължаване на срока на ареста им до 30 дни. Решението може да се очаква едва следващата седмица. \r\nВсе още шестима сърби, ранени при действия на косовските специални сили в община Зубин Поток, осатват в отделението по хирургия на болницата в Митровица, припомня изданието. \r\n***  Френско-германска делегация пристига на посещение в Косово, съобщава електронното издание на прищинския ежедневник  Gazeta Express . В състава й влизат политици от външните министерства на Франция и Германия, отговарящи за политиката за региона на Балканите. В Прищина те ще обсъдят предстоящата среща на върха в Париж.  \r\nФранция изпраща Александър Адам, заместник-съветник на държавния глава на страната, както и Томас Бертин, ръководител на мисията за Балканите във външнополитическото ведомство в Париж, както и от посланика на страната в Прищина. Германската делегация се състои от Матиас Лютенберг, ръководител на Отдела за двустранни отношения за Близкия изток и Южна Европа, от Кристиан Хелбах, който е специален пратеник в Югоизточна Европа и Турция в германското външно министерство, както и от посланика на ФРГ в Косово Кристиан Хелд. \r\nФренско-германската делегация ще се срещне най-напред с президента Хашим Тачи, а след това – с председателя на парламента Кадри Весели, с премиера Рамуш Харадинай и екипа за диалога със Сърбия. Засега остава неясно дали делегацията ще се срещне и с лидерите на опозицията. \r\nЗа разлика от срещата на върха в Берлин, която не даде резултати, на втората среща в Париж ще бъде направен опит да бъдат получвени уверения от държавните лидери в Прищина и Сърбия, че ще продължат напред в процеса на деблокиране на диалога за нормализиране на двустранните отношения и постигане на окончателно споразумение, подчертават от редакцията. \r\n***  Хайнц-Кристиан Щрахе рискува да бъде изключен от „Партия на свободата на Австрия“, ако приеме мандат в Европейския парламент, пише австрийският национален ежедневник  Der Standard . Информацията бе потвърдена пред местни медии от партийни източници.  \r\nПо-късно тази седмица ще бъде проведено заседание на Президиума на партията, на който ще бъдат обсъдени по-нататъшните стъпки на ръководството по казуса със Щрахе. Очаква се обаче и той да обяви бъдещите си планове, подчертават от редакцията.  \r\nОпциите пред него са две – да се оттегли от партията и да влезе в ЕП като независим депутат, или да се откаже от мандата си, като запази членството си в „Партия на свободата на Австрия“. \r\nБившият вицеканцлер на Австрия, който се оказа в центъра на аферата „Ибиса“, има право на един от трите мандата на партията за ЕП, защото получи необходимия брой преференциални гласове. Първоначално той се съгласи да приеме мандата в ЕП, но след това обяви, че се нуждае от допълнително време, за да обмисли политическото си бъдеще. \r\n***", "date": "2019.06.03", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/06/03/2665738/tass-peskov-dopusna-sreshta-mezhdu-prezidentite-na-rusiya-i-sasht-v-osaka.html", "text": "Вероятността за отделен разговор между президентите на Русия и САЩ Владимир Путин и Доналд Тръмп в периферията на срещата на върха на Г-20 в Осака остава, но досега Вашингтон не е предложил официално на Москва подобно нещо. Това заяви говорителят на Кремъл Дмитрий Песков в интервю за RT, цитирано от информационната агенция  TACC . \r\n„Все още не е известно дали тази среща ще се проведе изобщо. Досега от САЩ не са правени официални съобщения\" по въпроса, подчерта Песков. \r\nТой припомни, че на срещата с Путин в Сочи (14 май) държавният секретар на САЩ Майкъл Помпео „говори за потенциалната готовност за провеждане на такава среща, но това не е достатъчно\". Според представителя на Кремъл преговорите по въпроса трябва по някакъв начин да започнат на официалното ниво.  \r\nПесков отклони директен отговор на въпроса какво би направил Путин, ако Тръмп предложи провеждането на среща. Съгласно думите му, отговорът на този въпрос е очевиден. „Когато Владимир Путин говори за нещо, това не са празни думи. И ако реши нещо, думите му винаги се потвърждават от дела. Аз съм абсолютно сигурен в това, сто процента\". \r\nТръмп заяви по-рано, че възнамерява да се срещне с руския лидер на срещата на върха на Г-20, която ще се проведе в Осака от 28 до 29 юни. По-късно руският външен министър Сергей Лавров, на съвместна конференция с държавния секретар на САЩ Майкъл Помпео след разговори в Сочи, заяви, че Москва ще подкрепи предложение за такава среща, ако такова бъде официално представено. Тереза Герова", "date": "2019.06.03", "title": "ТАСС: Песков допусна среща между президентите на Русия и САЩ в Осака"}
{"url": "http://www.focus-news.net/news/2019/06/03/2665739/hristina-shopova-zam-kmet-na-obshtina-blagoevgrad-dzhumaya-fest-e-parviyat-ot-mnogoto-festivali-prez-yuni.html", "text": "„Джумая Фест“ е първият от многото фестивали през юни. Това каза на пресконференция зам.-кметът на Община Благоевград Христина Шопова, предаде репортер на  Радио „Фокус“ - Пирин . „Това е един от проектите, одобрен по фонд „Култура“, с който много се гордеем. Тук е мястото да благодаря на организаторите за това, че не се отказаха, тъй като миналата година беше първото издание. Всеки, когато мине едно издание, си отчита и грешките, и плюсовете, и минусите. Много се радвам, че това събитие продължи. Тази година има голямо надграждане. Уверена съм, че ще има и повече публика и съм сигурна, че този фестивал ще просъществува през годините занапред“, коментира тя. Шопова заяви, че е доволна от факта, че организаторите на фестивала са успели да съберат всички документи, за да кандидатстват навреме за фонд „Култура“, защото колкото и да е приятна организацията на един фестивал, винаги опира до административни неща, които не са особено приятни. По думите ѝ този месец е много специален за Благоевград и трябва само да си пожелаем хубаво време. \r\nНатали СТЕФАНОВА", "date": "2019.06.03", "title": "Христина Шопова, зам.-кмет на Община Благоевград: „Джумая Фест“ е първият от многото фестивали през юни"}
{"url": "http://www.focus-news.net/news/2019/06/03/2665743/vechernye-novosti-sarbiya-studen-dush-ot-bryuksel-za-belgrad-prez-yuni-stranata-otvarya-samo-edna-glava-ot-pregovorite-za-chlenstvo-v-es.html", "text": "До края на юни, когато приключва румънското председателство на Съвета на Европейския съюз, Сърбия ще отвори само една глава от преговорите за членство в Общността, разкрива електронното издание на белградския ежедневник  „Вечернье Новости“ , като се позовава на информация от дипломатическите кръгове в Брюксел.  \r\nТова ще бъде глава 9, която се отнася до финансовите услуги, но не е постигнато окончателно споразумение между държавите-членки. С други думи, не се изключва възможността през юни на междуправителствената конференция на Сърбия и ЕС да бъде обявено, че Белград няма да отвори нито една глава през следващите седмици. \r\nОт редакцията определят информацията като „студен душ за нашата европейска интеграция“, като същевременно подчертават, че тя се дължи на ситуацията в самия ЕС, изправен пред множество проблеми, и на опитите да се окаже допълнителен натиск върху Белград в процеса за уреждане на косовския въпрос. \r\n„Бавният темп на нашата европейска интеграция е продиктуван от отделни държави-членки, като Хърватия, която използва всяка възможност да постави Сърбия на преден план в ЕС, като се заеме с откритите въпроси, които имаме с тази страна. Това правят и балтийските страни, които критикуват близките ни отношения с Русия“, пише изданието. \r\n„Въпреки това, след последния доклад на Европейската комисия за напредъка на Сърбия, рязък в някои части, особено по отношение на върховенството на закона, е ясно, че дори най-влиятелните членове на ЕС не са много готови да ускорят нашия европейски път“, допълва вестникът. \r\nОчакванията на Белград бяха за отваряне на поне две глави до края на юни, но това не е  реалистично.  \r\nВ преговорите за присъединяване на Сърбия към ЕС от общо 35 са отворени 16, две са затворени временно. Досега западната ни съседка отваря средно по две глави на шест месеца. Ако тенденцията не се запази, ще се стигне до заключението, че Сърбия остава под натиск и че е ключов политически интерес да се постигне споразумение Прищина като ключово условие за възможен напредък в евроинтеграцията. Тереза Герова", "date": "2019.06.03", "title": "„Вечернье Новости“ (Сърбия): Студен душ от Брюксел за Белград: През юни страната отваря само една глава от преговорите за членство в ЕС"}
{"url": "http://www.focus-news.net/news/2019/06/03/2665744/v-umbal-sv-ivan-rilski-shte-se-provede-preskonferentsiya-po-povod-ofitsialniya-start-na-protsedurite-po-dalboka-mozachna-stimulatsiya-s-implanti-finansirani-ot-nzok.html", "text": "На 7 юни 2019 г. от 10.00 часа в Аулата на УМБАЛ „Св. Иван Рилски“ ще се проведе пресконференция по повод официалния старт на процедурите по дълбока мозъчна стимулация (ДМС) с импланти, финансирани от Националната здравноосигурителна каса (НЗОК). Това съобщиха от пресцентъра на  УМБАЛ „Св. Иван Рилски“ . \r\nУчастници ще бъдат управителят на НЗОК д-р Дечо Дечев, доц. Красимир Минкин - неврохирург в УМБАЛ „Св. Иван Рилски“ и ръководител на екипа, извършващ процедурата по дълбока мозъчна стимулация, д-р Калоян Габровски - неврохирург в УМБАЛ „Св. Иван Рилски“ и член на екипа, извършващ процедурата по дълбока мозъчна стимулация.  \r\nТемите на конгференцията ще бъдат:  \r\n- Какво представлява като метод дълбоката мозъчна стимулация? При кои пациенти процедурата дава резултат? Какъв е броят на хора с Паркинсон в България? Какви са различните възможности за лечение на тези пациенти?  \r\n- Кога в УМБАЛ „Св. Иван Рилски“ официално стартират процедурите по ДМС с импланти, финансирани от НЗОК? Колко човека месечно ще имат възможност да се възползват от иновативното лечение? Колко и какви пациенти включва листата на чакащите, изготвена в съответствие с критериите, одобрени от НЗОК? Пациенти за първична имплантация. Болни, на които предстои да бъдат сменени батериите на имплантираните устройства.  \r\n- На какви условия трябва да отговарят пациентите, които ще получат безплатно финансиране за поставяне на имплант или смяна на батерията на вече съществуващ такъв (представяне на методиката, изработена съвместно с НЗОК).", "date": "2019.06.03", "title": "В УМБАЛ „Св. Иван Рилски“ ще се проведе пресконференция по повод официалния старт на процедурите по дълбока мозъчна стимулация с импланти, финансирани от НЗОК"}
{"url": "http://www.focus-news.net/news/2019/06/03/2665728/reneta-petrova-obshtina-gorna-oryahovitsa-v-ramkite-na-dneshniya-den-shte-bade-otvoren-aleksandrovskiyat-most-pri-selo-parvomaytsi.html", "text": "В рамките на днешния ден ще бъде отворен Александровският мост при горнооряховското село Първомайци. Това каза Ренета Петрова, експерт „връзки с обществеността“ в Община Горна Оряховица, предаде репортер на  Радио „Фокус“ – Велико Търново . Петрова съобщи, че продължава разчистването на наноси вследствие на обилния дъжд от снощи. На място са екипи на ОДМВР – Велико Търново, РД „Пожарна безопасност и защита на населението“, Областно пътно управление, кметът на Общината инж. Добромир Добрев и кметовете на селата Първомайци, Поликраище и Янтра. Пътят се почиства с машини. Създадена е необходимата организация за извозване на пътници между селата Поликраище и Първомайци чрез прикачване от един автобус на друг от двете страни на моста. Спешна помощ също е уведомена за затворения път, така че да може да използва обходен такъв. Автомобилният трафик е пренасочен през селата. След извършена проверка от ОПУ не са установени проблеми по останалите мостови съоръжения по течението на реката. Нивото на река Янтра при Първомайци е 4 метра при критични стойности  5.50 метра. В момента водите спадат.  \r\nНадежда КРЪСТЕВА", "date": "2019.06.03", "title": "Ренета Петрова, Община Горна Оряховица: В рамките на днешния ден ще бъде отворен Александровският мост при село Първомайци"}
{"url": "http://www.focus-news.net/news/2019/06/03/2665746/sport-vavezhdat-sistemata-var-za-finalite-na-ligata-na-natsiite.html", "text": "Системата за видеоповторения (ВАР) ще бъде въведена във финалите на турнира Лигата на нациите, които започват на 5 юни. Това ще бъде първата надпревара на национални отбори под егидата на УЕФА, в която ще се използва системата.  \r\nНа всеки един от стадионите, на които ще се играят двубоите, ще бъде пригодена специална стая, в която да бъдат разглеждани спорните ситуации на терена. \r\nЗа финалната фаза в Лигата на нациите се класираха отборите на Португалия, Швейцария, Холандия и Англия. Мачовете ще се играят в Порто и Гимараеш.", "date": "2019.06.03", "title": "Спорт: Въвеждат системата ВАР за финалите на Лигата на нациите"}
{"url": "http://www.focus-news.net/news/2019/06/03/2665745/kmetat-na-rayon-severen-v-plovdiv-ostava-v-aresta.html", "text": "Специализираният наказателен съд определи мярка за неотклонение „Задържане под стража“ за кмета на пловдивския район „Северен“ Ральо Ралев, обвинен от Специализираната прокуратура за корупционни действия. Това съобщиха от пресцентъра на  прокуратурата . Гаранция от 60 000 лв. (какъвто е размерът на подкупа, искан от \r\nкмета) определи в същото време съдът за Иван Делевски, обвинен от Специализираната прокуратура като посредник в корупционната сделка. Мотивите са, че Делевски не е бил основният инициатор на деянието и неговата роля в корупционната схема е била второстепенна. \r\nСпоред обвинението е налице реална опасност, ако е на свобода, Делевски да окаже влияние на свидетели или да извърши друго престъпление. Освен това, събраните доказателства по делото са достатъчни, за да се направи обосновано предположение, че той е извършил престъплението, за което е обвинен. \r\nСпециализираната прокуратура протестира пред Апелативния специализиран наказателен съд определението на първата инстанция в частта му за мярката за неотклонение на Иван Делевски. Делото ще се гледа на втора инстанция на 11 юни.", "date": "2019.06.03", "title": "Кметът на район „Северен“ в Пловдив остава в ареста"}
{"url": "http://www.focus-news.net/news/2019/06/03/2665749/ivan-katsarski-organizator-na-dzhumaya-fest-20-000-lv-otpuska-fond-kultura-na-obshtina-blagoevgrad-za-realizirane-na-festivala.html", "text": "20 000 лв. отпуска фонд „Култура“ на Община Благоевград за „Джумая Фест“. Това каза на пресконференция организаторът на фестивала Иван Кацарски, предаде репортер на  Радио „Фокус“ - Пирин . Кацарски уточни, че това е 70% от нужното финансиране, като останалите 30% са спонсорирани от малки благоевградски фирми. Кацарски отбеляза, че тази година фестивалът ще бъде абсолютно безплатен. „Като второ издание много внимателно направихме анализ на грешките от миналата година. Тогава оградихме една централна зона с огради, което не стои добре за центъра на града. Освен това след 07.00 часа помолихме родителите да приберат децата си от площадката, което лично за мен беше много неприятно. Тази година локацията е същата – градинката между Банята, НАП и улица „Волга“, но сме променили много неща“, коментира организаторът. Той подчерта, че за първи път ще се експериментира с нови видове стилове музика, докато миналата година беше изцяло рок издание на фестивала. Иван Кацарски допълни, че са организирали и неделно училище със звезди от световен ранг, сред които Иван Шопов, Димитър Кърнев и Евгени Господинов. Според него за едно наистина добро и силно събитие са необходими около 9 месеца подготовка. Организаторът каза, че си представя „Джумая Фест“ догодина с поне 3 сцени в града с различни стилове музика на всяка от тях. Той каза още, че за идния уикенд са резервирани всички хотели в областния център, като вероятно голям принос за това има и „Джумая Фест“. \r\nНатали СТЕФАНОВА", "date": "2019.06.03", "title": "Иван Кацарски, организатор на „Джумая Фест“: 20 000 лв. отпуска фонд „Култура“ на Община Благоевград за реализиране на фестивала"}
{"url": "http://www.focus-news.net/news/2019/06/03/2665742/ivan-stoyanov-op-chistota-plovdiv-gradat-veche-e-prohodim-v-gotovnost-sme-za-novi-valezhi.html", "text": "Град Пловдив вече е нормално проходим след поройния дъжд. Това каза за  Радио „Фокус“ – Пловдив  Иван Стоянов, директор на ОП „Чистота“. По думите му вече няма критични точки, като водата се е оттекла още около 04.00 часа тази сутрин. „Тогава изкарахме метачните и миячните автомобили, за да може да измием след изтичането на водата, защото имаше наноси от листа и от кал. В града вече всичко е нормално, няма задръствания, градският транспорт се движи“, каза Стоянов. \r\nДиректорът на ОП „Чистота“ посочи, че е направена организация и са предприети всички необходими мерки при нови валежи. „Някои от служителите са освободени, за да могат да почиват след пороя, други ще дежурят“, уточни Стоянов. \r\nТой подчерта, че причината за бедствието в града не са шахтите. „Виждаше се, че след като се обработят затапените от листа и шума шахти, водата веднага започва да се оттича. Екипи на ВиК ни помогнаха с пробиването на наносите и така водата се оттече напълно. Причината не е в шахтите. Вижда се, че в момента в града няма наводнени участъци. При пороя от шахтите извираше вода. Ако бяха запушени, тогава нямаше да излиза вода. Шахтите си работят, но се изсипа много количество дъжд за кратко време. Всяка година си има такива кризисни ситуации, но като директор на ОП „Чистота“ за първи път виждам подобно нещо“, коментира Иван Стоянов. \r\nТони МИХАЙЛОВ", "date": "2019.06.03", "title": "Иван Стоянов, ОП „Чистота“ - Пловдив: Градът вече е проходим, в готовност сме за нови валежи"}
{"url": "http://www.focus-news.net/news/2019/06/03/2665750/lovech-25-godishen-mazh-e-shofiral-s-334-promila-alkohol.html", "text": "25- годишен мъж е задържан след като е шофирал с 3,34 промила алкохол в кръвта. Това съобщиха от  ОДМВР- Ловеч . На 1 юни около 01.45 часа полицаи от РУ Луковит са спрели за проверка лек автомобил без регистрационни табели. Мъжът е задържан за 24 часа , а по случая е образувано досъдебно производство.", "date": "2019.06.03", "title": "Ловеч: 25- годишен мъж е шофирал с 3,34 промила алкохол"}
{"url": "http://www.focus-news.net/news/2019/06/03/2665741/smolyan-silen-dazhd-s-gramotevitsi-vali-v-grada-patnite-nastilki-sa-mokri-i-hlazgavi.html", "text": "Силен дъжд с гръмотевици вали в Смолян, предаде репортер на  Радио „Фокус“ – Смолян . Пътните настилки по улиците в града са мокри и хлъзгави и водачите трябва да шофират с повишено внимание и съобразена скорост. \r\nНели ГЕРГЬОВСКА", "date": "2019.06.03", "title": "Смолян: Силен дъжд с гръмотевици вали в града, пътните настилки са мокри и хлъзгави"}
{"url": "http://www.focus-news.net/news/2019/06/03/2665733/kyustendil-otstraneno-e-padnalo-darvo-v-rayona-na-edna-ot-detskite-ploshtadki-v-tsentara-na-grada-nyama-postradali-hora.html", "text": "Отстранено е паднало дърво в района на една от детските площадки в центъра на Кюстендил, предаде репортер на  Радио „Фокус” – Кюстендил . Дървото е съборено от преминалата през града буря в неделя. То се е намирало в близост до една от люлките. Няма пострадали хора, няма нанесени щети върху съоръженията. В момента дървото е нарязано и предстои изнасянето му от района на площадката. \r\nВенцеслав ИЛЧЕВ", "date": "2019.06.03", "title": "Кюстендил: Отстранено е паднало дърво в района на една от детските площадки в центъра на града, няма пострадали хора"}
{"url": "http://www.focus-news.net/news/2019/06/03/2665753/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.06.03", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/06/03/2665751/kyustendil-teatralite-ot-dupnitsa-sa-pocheli-pametta-na-nevena-kokanova.html", "text": "Театралите от Дупница са почели паметта на Невена Коканова. Това съобщиха за  Радио „Фокус” – Кюстендил  от Общински драматичен театър „Невена Коканова” – Дупница. Днес се навършват 19 години от смъртта на първата дама на българското кино. Театрали, актьори и общински служители са отдали своята почит към легендарната актриса. В нейна памет са поднесени цветя пред барелефа ѝ, намиращ се на сградата на театъра, носещ нейното име. Автобиографични данни и сведения за най-забележителните роли в киното и театъра на Коканова са припомнени от актрисата Василка Сумева. Художественият ръководител на дупнишкия театър Славчо Пеев е изразил своите впечатления от познанството си Невена Коканова. Според него тя е била едно страхотно красиво, мъжко и всеотдайно същество. \r\nВенцеслав ИЛЧЕВ", "date": "2019.06.03", "title": "Кюстендил: Театралите от Дупница са почели паметта на Невена Коканова"}
{"url": "http://www.focus-news.net/news/2019/06/03/2665755/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ на  Радио „Фокус“ - Пловдив  ще проследим каква е ситуацията в Садовска община във връзка с лошото време и падналите обилни валежи. Ще попитаме областния управител Здравко Димитров какви са нивото на реките и язовирите в областта. Ще чуем и зам.-кмета Петър Георгиев по тази тема. \r\nСъщо в днешното предаване ще чуете и анализ на изборните резултати в община Садово на последните европейски избори. Ще разберем какви са цветовете, за които гласуват садовските избиратели и какви са техните преференциални предпочитания. \r\nПредаването „Садово в сърцето на Тракия” се излъчва всеки понеделник от 16.00 до 17.00 часа. Водещ на предаването е Цветана Тончева.", "date": "2019.06.03", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2019/06/03/2665740/plovdiv-desetki-registratsionni-nomera-sa-namereni-sled-poroyniya-dazhd-v-grada-mozhe-da-se-otkriyat-v-patna-politsiya.html", "text": "Десетки регистрационни номера са намерени след поройния дъжд, който падна в Пловдив снощи. Много от тях могат да бъдат открити в „Пътна полиция“ - Пловдив на ул. „Напредък“ 2 срещу Руския пазар. Това съобщи за  Радио „Фокус“ – Пловдив  инспектор Ботьо Гиргинов. „Използват се всички възможни варианти информацията да се обновява бързо и да бъде в полза на хората\", каза Гиргинов. Той е публикувал много от намерените номера в личния си профил в социалната мрежа. \r\nПо думите му в „Пътна полиция“ - Пловдив е създадена организация така, че хората, които са загубили номерата си, да ги получават срещу представяне на регистрационен талон на колата. „При необходимост на място ще им се съдейства за монтирането им обратно, като за това не се заплаща. \r\nЗа улеснение на хората информацията ще се обновява непрекъснато, като се публикуват снимки“, каза Гиргинов. \r\nОт Районите полицейски управления периодично носят в сградата на „Пътна полиция“ новооткрити номера. Номера носят и служители на ОП „Чистота“, включително и добросъвестни граждани. \r\nЦветана ТОНЧЕВА", "date": "2019.06.03", "title": "Пловдив: Десетки регистрационни номера са намерени след поройния дъжд в града, може да се открият в „Пътна полиция“"}
{"url": "http://www.focus-news.net/news/2019/06/03/2665747/nedyalko-slavov-oblasten-upravitel-na-smolyan-nablyudavame-rekite-i-yazovirite-v-oblastta-dnes-i-utre-na-mesta-se-ochakvat-valezhi-do-50-70-lkv-m.html", "text": "Предупрежденията за обилни валежи сме получили в петък и още тогава сме разпоредили стандартните мерки, които предвиждат плановете в подобни ситуации. Това каза за  Радио „Фокус“ – Смолян  областният управител на Смолян Недялко Славов. Той уточни, че има прогнози, според които днес и утре на места в областта може да паднат валежи до 50 – 70 л/кв. м. „Наблюдаваме внимателно язовирите и речните обеми. За момента няма основание за безпокойство, тъй като има достатъчно свободен обем. За момента след тези валежи от вчера и от днес няма данни за поражения и щети както на обществените територии, така и по частните територии. Това, което можем, сме го направили предвид предупрежденията. Оставаме в очакване и дано при нас да не се случи това, което се случи в Тракийската низина“, каза още Недялко Славов. \r\nНели ГЕРГЬОВСКА", "date": "2019.06.03", "title": "Недялко Славов, областен управител на Смолян: Наблюдаваме реките и язовирите в областта, днес и утре на места се очакват валежи до 50 - 70 л/кв. м"}
{"url": "http://www.focus-news.net/news/2019/06/03/2665754/plyus-info-makedoniya-upravlyavashtite-v-skopie-kanyat-gruevski-v-sabranieto-za-ostavkata-opozitsiyata-tvardi-che-tya-mozhe-da-bade-predstavena-i-po-poshtata.html", "text": "Управляващите в Скопие канят бившия премиер Никола Груевски да представи оставката си в Събранието, докато опозицията от ВМРО-ДПМНЕ твърди, че тя може да бъде представена и по пощата, предава македонската електронна медия  „Плюс Инфо“ . \r\nГруевски, който получи убежище в Унгария, обяви през уикенда, че ще подаде оставка, но остава неясно как точно ще го направи. \r\nПарламентарната група на ВМРО-ДПМНЕ разбира, че техният почетен председател може да подаде оставка от Унгария, докато в СДСМ и коалицията са на мнение, че Груевски ще трябва да се върне в Македония. \r\nРазличните съображения се дължат на различни тълкувания на Конституцията. \r\n„Депутатът може да подаде оставка. Депутатът лично се оттегля на заседание на Събранието”, гласи чл. 65 от Конституцията, а същото е записано в Правилника за дейността на законодателния орган в Скопие. \r\nВ управляващото мнозинство част от интерпретациите са, че Конституцията ясно постановява, че Груевски трябва да се върне и лично да подаде оставка на парламентарна сесия. \r\nЧрез „Фейсбук“ вицепредседателят на парламента Горан Мисовски изпрати покана, която цитира статията от конституцията: „Никола, чакаме те в Събранието“. Със сигурност обаче Груевски няма да се реши на подобна стъпка, защото ще бъде арестуван незабавно. \r\nВ редиците на партията, чийто почетен председател е той, тълкуването на чл. 65 гласи, че депутатът трябва лично да подпише оставката, но не и да я представи лично. \r\nПарламентарната група на ВМРО-ДПМНЕ в Събранието все още не е получила никакво изявление от Груевски, подчертава медията, като припомня, че все пак не е минало много време от обявяване на оставката му. \r\nОчакванията са, че успоредно с оставката на Груевски, парламентът ще реши да финализира и процедурата за отстраняването му от длъжност поради неоправдано отсъствие от работа за повече от шест месеца. Тереза Герова", "date": "2019.06.03", "title": "„Плюс Инфо“ (Македония): Управляващите в Скопие канят Груевски в Събранието за оставката, опозицията твърди, че тя може да бъде представена и по пощата"}
{"url": "http://www.focus-news.net/news/2019/06/03/2665756/dimitar-karnev-muzikant-lokatsiyata-na-dzhumaya-fest-v-blagoevgrad-e-izklyuchitelno-priyatna-edin-striyt-festival.html", "text": "Локацията на „Джумая Фест“ в Благоевград е изключително приятна – един стрийт фестивал. Това каза на пресконференция един от участниците във фестивала музикантът Димитър Кърнев, предаде репортер на  Радио „Фокус“ - Пирин . „Бях гост и на първото издание и въпреки, че беше първо и че очевидно са допуснати някакви грешки, аз смятам, че беше изключително приятно място за прекарване на летните вечери и събитие, което определено поставя Благоевград сред градовете, които имат културни събития и които се грижат за своите жители наистина да има повече такива мероприятия“, заяви той. Кърнев посочи, че тази година той ще вземе участие във втората фестивална вече с група D2 и специалният гост Любо Киров, който ще изпълни някои от хитовете на група и част от новите си песни. Според него организаторите ще осъществят едно прекрасно събитие и това, че входът е свободен изобщо не е проблем. Надежда Червенкова, която отговаря за Арт-базара заяви, че е поканила артисти от цялата страна да се включат в базара. По думите й брандовете, които ще присъстват са изключително разнообразни. Тя каза още, че арт-базара ще се намира само на 90 метра от сцената. \r\nНатали СТЕФАНОВА", "date": "2019.06.03", "title": "Димитър Кърнев, музикант: Локацията на „Джумая Фест“ в Благоевград е изключително приятна – един стрийт фестивал"}
{"url": "http://www.focus-news.net/news/2019/06/03/2665757/ministar-nikolina-angelkova-vav-varna-rabotim-aktivno-s-regionite-na-rusiya-podgotvyame-mehanizam-direktno-da-izprashtat-detsa-na-lageri-u-nas.html", "text": "За трета поредна година подкрепяме форума на побратимените български и руски градове, който се организира във Варна, защото това е много добра възможност да се обсъдят идеи, проекти и инициативи за сътрудничество в областта на туризма, но и в други сфери. Това заяви министърът на туризма Николина Ангелкова при откриването на срещата, съобщиха от пресцентъра на  Министерство на туризма . Домакин на събитието бе кметът на Община Варна Иван Портних.  \r\n\"Русия е един от най-важните пазари за входящ туризъм на България и е от голямо значение местните власти и бизнесът да обсъждат заедно какви продукти да инициират, за да привлекат интереса на туристите\", подчерта министър Ангелкова. Тя поздрави домакините и представителите на Генералното консулство на Русия във Варна за усилията да поддържат този диалог активен и всяка година да поставят акцент върху регионите.  \r\n\"Винаги подчертавам изключителната важност на инициативността на бизнеса и държавата да превърнат туризма в ключов сектор за икономиката. Той осигурява сериозни приходи и заетост. За мен е изключително важно да работим в синхрон. Знаете, че секторът е хоризонтален и зависи от сътрудничеството и приноса, които всеки дава на различни нива. Ще обсъдим културно-историческите маршрути и партньорството ни в областта на детските лагери, за които имаме много добри бази, както и балнео- и СПА туризма. Смятам, че това е една изключително добра основа за дългосрочен интерес към страната\", посочи министърът.  \r\nТя припомни проведения в началото на март т.г. в София голям двустранен форум за туризма с участието на премиерите на България и Русия Бойко Борисов и Дмитрий Медведев, които акцентираха върху важността на отрасъла. \"С ръководителя на руския туризъм Зарина Догузова и министъра на икономическото развитие на федерацията Максим Орешкин вече работим в посока да се насочват повече руски деца от регионите към лагерите у нас. Руските региони имат много голяма оперативна самостоятелност и е важно да бъдат запознати с условията за отдих и пътуване у нас. Със сигурност ще обсъдим с г-жа Догузова създаването на специална наредба, в която да регламентираме условията за детските лагери, така че да ги изведем от общия знаменател, по който попадат в Закона за туризма. Създадена е работна група, в която участват представители на детските лагери у нас\", посочи  министър Ангелкова.  \r\nКоментирайки прогнозите за отлив на туристи от Германия и Русия в ранните записвания за това лято, министър Ангелкова отбеляза, че основната причина руснаците да преориентират почивката си главно към Турция е икономическа, в съседната ни страна се дават сериозни субсидии. \"В момента разработваме механизъм, който скоро ще представим. С него ще успеем да подпомогнем организирания туризъм. Важно е да гарантираме устойчивост на туристопотока в страната\", акцентира министър Ангелкова и даде примери с ръстове на редица пазари за входящ туризъм. За първите 4 месеца на годината над 1,75 млн. са чуждестранните посещения у нас, което е ръст от близо 2%. През март  2019 г. нощувките в места за настаняване с 10 и повече легла нарастват общо с 5%, а приходите от тях - с около 8%. Освен от английския пазар имаме двуцифрени ръстове и от Полша, Чехия, Израел, Франция, с което ще се компенсират спадове от други страни. \r\nМинистър Ангелкова съобщи още, че след последния съвместен форум в туризма във Велико Тръново предстои през септември да организираме отново среща във връзка с българо-руската програма в туризма с цел насърчаване притока на туристи. Предстои и подписване на споразумение за партньорство между община Баните и Якутския регион. \"Министерството на туризма ще подкрепи всяка работеща инициатива, за да направим страната по-атрактивна и предпочитана дестинация за туристите\", увери министърът.", "date": "2019.06.03", "title": "Министър Николина Ангелкова във Варна: Работим активно с регионите на Русия, подготвяме механизъм директно да изпращат деца на лагери у нас"}
{"url": "http://www.focus-news.net/news/2019/06/03/2665752/veliko-tarnovo-nivoto-na-reka-yantra-e-dalech-ot-kritichnite-si-stoynosti-sas-spetsializirana-tehnika-shte-badat-pochisteni-rechnite-rayoni-pod-mostovete-v-obshtinata.html", "text": "Река Янтра понижава нивото си във Велико Търново – за последните два часа е отчетен спад с около 200 сантиметра. Това съобщиха от пресцентъра на  Община Велико Търново . 3.78 метра е измерената стойност към 13.15 часа – така Янтра вече е далеч от критичните стойности. Отдръпват се и водите на притоците на Янтра, пресичащи територията на общината.  \r\nНай-голямо повишение на речните нива бе отчетено през нощта, когато р. Янтра се покачваше с около 30 сантиметра на всеки половин час. Още в 3.00 часа сутринта кметът Даниел Панов свика група за реакция при бедствия и аварии. От ранните часове до обяд градоначалникът обхожда по няколко пъти критичните точки в града – кв. „Чолаковци“, кв. „Асенов“, ул. „Крайбрежна“ и др., посети и Дебелец. На всеки 15 минути постъпваше информация от контролните пунктове в с. Пушево и Килифарево. Екипи от служители на Общината, полицията, пожарната и Гражданска защита също следяха на терен обстановката. \r\nЯнтра достигна своя пик малко след 6.00 часа сутринта, когато нивото се качи до 5.85 метра. Единствено в края на ул. „Крайбрежна“ реката бе излязла от коритото си, но без да засегне имоти. Наводнени къщи и други улици не бяха установени. \r\nНа терен бяха също директорите на Областната дирекция на МВР и на Регионалната дирекция „Пожарна безопасност и защита на населението“ - ст. комисар Димитър Машов и комисар Красимир Кръстев.  \r\nВеднага, щом нивата спаднат достатъчно, със специализирана техника ще бъдат почистени речните райони под мостовете в общината, където има струпване на наноси. Кметът Даниел Панов е създал организация работата да започне още утре.  \r\n110 литра на квадратен метър е падналият тази нощ над Велико Търново дъжд. Екипи вече чистят дъждоприемните шахти от носените от водата листа, строителни отпадъци и др.", "date": "2019.06.03", "title": "Велико Търново: Нивото на река Янтра е далеч от критичните си стойности, със специализирана техника ще бъдат почистени речните райони под мостовете в общината"}
{"url": "http://www.focus-news.net/news/2019/06/03/2665759/afp-liderite-na-protestite-v-sudan-sa-prekasnali-kontakta-s-voennite.html", "text": "Лидерите на протестиращите в Судан заявиха, че са прекъснали всички контакти с военните и са призовали за „пълно гражданско неподчинение\" след смъртоносно разгонване на седяща демонстрация пред щаба на армията в Хартум, предава AFP. \r\n„Ние обявяваме края на всички политически контакти и преговори с пучисткия съвет\", се казва в изявление на Алианса за свобода и промяна, обединена група на протестното движение. Тереза Герова", "date": "2019.06.03", "title": "AFP: Лидерите на протестите в Судан са прекъснали контакта с военните"}
{"url": "http://www.focus-news.net/news/2019/06/03/2665760/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за  Радио „Фокус“ - Пирин  от Гранична полиция. Без забавяне се извършва преминаването на ГКПП „Илинден“. Нормално се осъществява движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2019.06.03", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2019/06/03/2665764/metodi-popov-ruo-blagoevgrad-sled-sedmi-klas-uchenitsite-mogat-da-prodalzhat-da-se-obuchavat-v-profilirani-i-profesionalni-gimnazii.html", "text": "След седми клас учениците могат да продължат да се обучават в профилирани и професионални гимназии. Това каза за  Радио „Фокус“ - Пирин  Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. Той посочи, че директорите и учителите на учебните заведения информират както учениците, така и техните родители за всички дейности, които са свързани с кандидатстването след седми клас. „Дейностите са свързани с участието на учениците в държавния план-прием и продължаване на образованието им в профилирани и професионални гимназии. На нашия сайт и на сайта на МОН е качена информация. Предстоят двата изпита по български език и литература на 17 юни и по математика на 19 юни като част от Националното външно оценяване“, каза още Методи Попов. Той добави, че не се подават заявления за участието на изпитите по български език и математика с изключение на желанието за явяване на изпит по чужд език и за изпит за проверка на способностите по изобразително изкуство, музика и спорт. \r\nДенис НИКИФОРОВ", "date": "2019.06.03", "title": "Методи Попов, РУО - Благоевград: След седми клас учениците могат да продължат да се обучават в профилирани и професионални гимназии"}
{"url": "http://www.focus-news.net/news/2019/06/03/2665758/abv-shte-dade-preskonferentsiya-v-tsentralata-na-partiyata-na-4-yuni.html", "text": "АБВ ще даде пресконференция в централата на партията на 4 юни 2019 г. Това съобщиха от пресцентъра на  ПП АВБ . Събитието ще се проведе от 12.30 часа в централата на партията на улица „Врабча“ 23 след заседанието на ИБ на ПП АБВ. Ще бъдат обсъдени: \r\n- Енергийната политика на България - в престъпна безпросветност и в противоречие на националния интерес;  \r\n- Как с некачествено извършените и целящи крупна кражба ремонти титулуваха Пловдив с името „Морска столица на културата“. \r\nУчастие ще вземат председателят на ПП АБВ Румен Петков и зам.-председателите на партията Владимир Маринов и Любомира Ганчева.", "date": "2019.06.03", "title": "АБВ ще даде пресконференция в централата на партията на 4 юни"}
{"url": "http://www.focus-news.net/news/2019/06/03/2665761/kyustendil-kmetat-na-obshtina-dupnitsa-metodi-chimev-prisastva-na-parva-kopka-na-ploshtad-v-selo-dzherman.html", "text": "Кметът на Община Дупница Методи Чимев присъства на церемония по първа копка на площад в село Джерман. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му преди 40 години теренът е бил определен за площад на селото, но намерението така и не се е осъществило. Преди три години е започната процедура по придобиването на имота от държавата, за да бъде реализирано начинанието. По време на процедурата Община Дупница е получила съдействие от всички институции и веднага след като общината е станала собственик, са проведени необходимите процедури. Сумата в размер на около 150 хиляди лева е заложена в капиталовия списък. Новият площад трябва да бъде готов до 20 юли, когато е и празникът на населеното място. Предвидена е нова детска площадка, чешма, места за отдих. \r\nВенцеслав ИЛЧЕВ", "date": "2019.06.03", "title": "Кюстендил: Кметът на Община Дупница Методи Чимев присъства на първа копка на площад в село Джерман"}
{"url": "http://www.focus-news.net/news/2019/06/03/2665762/unian-pregovorite-v-minsk-se-vazobnovyavat-kuchma-shte-predstavlyava-ukrayna.html", "text": "Бившият президент на Украйна Леонид Кучма се връща в Тристранната контактна група (ТКГ) за уреждане на ситуацията в Донбас, предава информационната агенция  УНИАН , като допълва, че предстои възобновяване на преговорите в беларуската столица Минск. \r\nПрипомня се, че Кучма стана официален представител на Украйна в преговорите на 2 февруари 2015 г., но в началото на октомври 2017 г. се оттегли от ТКГ. Агенцията подчертава, че новият държавен глава на страната Владимир Зеленски е споделил на съвместен брифинг с Кучма, че в Донбас се подготвят за „великденско примирие“. Съгласно думите му, заседание на ТКГ ще се проведе на 5 юни. То ще бъде водено от Кучма. Тереза Герова", "date": "2019.06.03", "title": "УНИАН: Преговорите в Минск се възобновяват, Кучма ще представлява Украйна"}
{"url": "http://www.focus-news.net/news/2019/06/03/2665763/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.06.03", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/03/2665748/kostadin-dimitrov-kmet-na-rayon-trakiya-v-plovdiv-v-nay-kratki-srokove-shte-se-izvarshi-remont-na-bul-sankt-peterburg-po-koyto-ima-porazheniya-sled-poroyniya-dazhd.html", "text": "В най-кратки срокове ще се извърши ремонт на бул. „Санкт Петербург“ в Пловдив, по който има поражения след поройния дъжд. Това каза за  Радио „Фокус“ – Пловдив  кметът на район „Тракия“ в града Костадин Димитров. Той уточни, че единственото нарушение на настилката в града след валежите е именно на бул. „Санкт Петербург“. \r\n„От 18.00 часа снощи сме навън, за да следим обстановката. В полунощ три от шестте подхода на „Тракия“ бяха затворени – „Менделеев“, „Скобелева майка“ и „Санкт Петербург“. Всичко беше под вода. Сутринта движението беше вече напълно нормално, което показва страхотна работа на Кризисния щаб“, каза Димитров. \r\nТони МИХАЙЛОВ", "date": "2019.06.03", "title": "Костадин Димитров, кмет на район „Тракия“ в Пловдив: В най-кратки срокове ще се извърши ремонт на бул. „Санкт Петербург“, по който има поражения след поройния дъжд"}
{"url": "http://www.focus-news.net/news/2019/06/03/2665766/dobrich-v-hudozhestvena-galeriya-hristo-gradechliev-v-kavarna-shte-bade-otkrita-izlozhbata-roza.html", "text": "На 4 юни от 17.00 часа в Художествена галерия „Христо Градечлиев“ ще се състои изложба живопис под надслов ,,Роза“ с автори от Италия. Това съобщиха от пресцентъра на  Община Каварна . Тридесет италиански поета са вдъхновени от красотата на розата и пишат стихове за нея, а художници рисуват картини под емоцията от стиха, който са получили.  \r\nАсоциация ,,Апай“ е създадена през 2006 г. в Рим с идеята да се прокара път на младите художници.  \r\nОт 2010 г. всяка година се организира награда ,,Роза“. Обявява се конкурс за поезия, като въз основа на стиховете се поставя задача на определени художници да нарисуват своята емоция.  \r\nИзложбата от картини се показва в прочутата градина на розите в Рим, под патронажа на голямата Община Рим. Едновременно с това тече и Интернационален конкурс за нови и различни сортове рози.  \r\n,,Апай“ е създател и организатор на биеналета в град Витербо от 2010 г. Участва в много престижни международни изложби в Париж, Оксфорт, Монте Карло, Будапеща, както и в Италия - Венеция, Падова и Генуа.", "date": "2019.06.03", "title": "Добрич: В Художествена галерия „Христо Градечлиев“ в Каварна ще бъде открита изложбата ,,Роза“"}
{"url": "http://www.focus-news.net/news/2019/06/03/2665765/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за Община Петрич. Започва приемът на първокласници в цялата страна. Каква е картината в Петрич, по какъв начин ще се осъществява приемът, какви са критериите за него и какъв е прогнозният брой на малчуганите, които за първи път ще прекрачат училищния праг на 15 септември 2019 година, ще попитаме Нина Попова, директор на Дирекция „Образование“ към Община Петрич. Ще бъде изграден физкултурен салон към училището в село Първомай. Подробности научаваме от колегата Ливия Нинова. За девета поредна година в петричкото село Първомай се проведе Националният фолклорен конкурс „Оро се вие, цървули се кинат“. Жителите и гостите на петричкото село Първомай имаха възможността да се насладят на пищни танци, кръшни български хора и разкошни български носии от всички етнографски области на България. Как премина конкурсът и кои са големите победители, ще научим от Йордан Николов, организатор на фестивала, председател на Фондация „Гайтан“ и хореограф на Ансамбъл „Гайтан“. Ще Ви представим и повече информация за средствата, които Министерски съвет ще отпусне за цялостно асфалтиране на пътя от село Рупите към Античен град Хераклея Синтика. \r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич.", "date": "2019.06.03", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/06/03/2665768/komisiyata-po-energetika-organizira-kragla-masa-na-koyato-da-bade-predstavena-kontseptsiya-realizatsiyata-na-gazov-hab-balkan.html", "text": "Комисията по енергетика организира кръгла маса, на която да бъде представена концепция реализацията на газов хъб „Балкан“. Това съобщиха от пресцентъра на  Народното събрание . Кръглата маса ще се проведе на 4 юни 2019 г. от 14.00 часа в зала „Изток“ на Народното събрание.  \r\nЗа осъществяването на проекта представители на „Газов Хъб Балкан“ ЕАД ще очертаят необходимите промени в законодателството.", "date": "2019.06.03", "title": "Комисията по енергетика организира кръгла маса, на която да бъде представена концепция реализацията на газов хъб „Балкан“"}
{"url": "http://www.focus-news.net/news/2019/06/03/2665771/lovech-52-godishen-mazh-e-predizvikal-katastrofa-s-32-promila-alkohol.html", "text": "52-годишен жител на ловешкото село Абланица е задържан в РУ Ловеч след като на 3 юни около 01.00ч. е установен да управлява лек автомобил по пътя от Ловеч за Троян с 3,2 промила алкохол. Това съобщиха от  ОДМВР- Ловеч . Мъжът е причинил лек пътен инцидент с материални щети по собствения си автомобил. По случая е образувано бързо производство.", "date": "2019.06.03", "title": "Ловеч: 52- годишен мъж е предизвикал катастрофа с 3,2 промила алкохол"}
{"url": "http://www.focus-news.net/news/2019/06/03/2665767/kmetat-na-belovo-inzh-kostadin-varev-zapochva-remont-na-nyakolko-chitalishtni-sgradi-na-teritoriyata-na-obshtinata.html", "text": "Започва ремонт на няколко читалищни сгради на територията на община Белово, каза за  Радио „Фокус“ – Пазарджик  кметът на Белово инж. Костадин Варев. Той обясни, че е приключила процедурата по обжалване на обществените поръчки и вече договорът за тяхното изпълнение е подписан. „Става дума за читалищата в селата Аканджиево, Момина Клисура и квартал Малко Белово. След това предстои ремонт и на сградите в селата Дъбравите и Габровица“, уточни Варев.  \r\nТой допълни, че продължават дейностите и по обновяване на детска градина „Щурче“ в Белово. „Там остава да се достави новото оборудване за кухнята. Надявам се през този месец да приключим. Не планираме официално откриване, но най-вероятно веднага след започване на занятията в детската градина ще направим и ритуал по приемането“, коментира Варев. \r\nВаня НИКОЛОВА", "date": "2019.06.03", "title": "Кметът на Белово инж. Костадин Варев: Започва ремонт на няколко читалищни сгради на територията на общината"}
{"url": "http://www.focus-news.net/news/2019/06/03/2665770/veliko-tarnovo-vazstanoveno-e-dvizhenieto-pri-km-6-na-pat-ii-53-parvomaytsi-gorna-oryahovitsa.html", "text": "Възстановено е движението при км 6 на път II-53 Първомайци-Горна Оряховица. Това съобщиха от пресцентъра на  Агенция „Пътна инфраструктура“ .", "date": "2019.06.03", "title": "Велико Търново: Възстановено е движението при км 6 на път II-53 Първомайци-Горна Оряховица"}
{"url": "http://www.focus-news.net/news/2019/06/03/2665772/haskovo-ogromen-interes-predizvika-obshtinskata-programa-grazhdanski-initsiativi-2019.html", "text": "Огромен интерес предизвика общинската програма „Граждански инициативи 2019“. Това съобщиха от пресцентъра на  Община Хасково . До крайния срок 31 май са постъпили 25 проектни предложения. Насоките за кандидатстване бяха публикувани на 11 март 2019 година. \r\nПрограмата предвижда отпускане на 200 000 лв. за реализирането им. Със заповед на кмета ще бъде определена комисия за оценка и класиране на проектните предложения. Комисията трябва да вземе становище до 14 юни 2019 година. Протоколът на комисията ще бъде обявен на сайта на Община Хасково, всички участници ще бъдат информирани лично. В случай, че остане неусвоен ресурс ще бъде обявена втора покана. \r\nЦелта на общинската програма „Граждански инициативи 2019“ е да се финансират малки проекти с местно значение като облагородяване на междублокови пространства, обособяване на зони за отдих, детски кътове и др.", "date": "2019.06.03", "title": "Хасково: Огромен интерес предизвика общинската програма „Граждански инициативи 2019“"}
{"url": "http://www.focus-news.net/news/2019/06/03/2665776/sport-madisan-kiys-i-ashli-barti-sa-parvite-chetvartfinalistki-v-parizh.html", "text": "Американката Мадисън Кийс и австралийката Ашли Барти са първите четвъртфиналистки в горната част на схемата на Откритото първенство на Франция при жените. Кийс победи с 2:0 сета чехкинята Катерина Синякова за само час и 18 минути. Барти надделя срещу американката София Кенин с 2:1 сета и така двете ще играят една срещу друга за място на полуфиналите.", "date": "2019.06.03", "title": "Спорт: Мадисън Кийс и Ашли Барти са първите четвъртфиналистки в Париж"}
{"url": "http://www.focus-news.net/news/2019/06/03/2665775/ministar-mladen-marinov-pravi-se-vsichko-vazmozhno-za-minimalizirane-na-shtetite-v-kazanlak.html", "text": "Бързата реакция на общината, полицията и екипите на пожарната безопасност е допринесла за минимализиране на щетите в района. Това каза министър Младен Маринов след извършената инспекция на пострадалите на територията на Казанлък места, съобщиха от пресцентъра на  МВР . „Хубаво е, че много хора са откликнали и са се притекли на помощ на пострадалите. Това е показателен знак, че в обществото се възражда традиционната за българина съпричастност към проблемите на другите“, коментира Маринов и изрази увереност, че с общи усилия, на хората ще бъде помогнато да възстановят щетите. „Прави се всичко възможно за минимализиране на щетите, благодарение на ракетните площадки районът е предпазен от градушка, което би довело до сериозни загуби за стопаните и за селскостопанската продукция“, заяви вътрешният министър. Той поясни, че следващата точка на инспекцията е районът на Велико Търново.  \r\nТам притесненията са свързани с нивото на река Янтра, след падналите обилни валежи. Добрата новина от преди малко е, че се наблюдава задържане и леко спадане на нивото“, допълни гл. комисар Николай Николов – директор на ГДПБЗН. Той уточни, че от вчера са предприети мерки за наблюдение и ранно предупреждение за хората за евакуиране при необходимост. Ситуацията се следи, защото тя се променя непрекъснато и в зависимост от нея се вземат и адекватни решения за действия на екипите.", "date": "2019.06.03", "title": "Министър Младен Маринов: Прави се всичко възможно за минимализиране на щетите в Казанлък"}
{"url": "http://www.focus-news.net/news/2019/06/03/2665778/kyustendil-raznoobrazni-turniri-i-parvenstva-sa-zalegnali-v-obshtinskiya-sporten-kalendar-za-mesets-yuni.html", "text": "Разнообразни турнири и първенства са залегнали в общинския спортен календар за месец юни в Кюстендил. Това съобщи за  Радио „Фокус” – Кюстендил  Стоян Стоянов, експерт „Спортни дейности” към Община Кюстендил. През настоящия месец ще бъдат организирани турнир по футбол за деца за Празника на черешата, турнир по унифайт, както и турнир по художествена гимнастика. Програмата предвижда провеждането на държавно първенство по стрелба с лък за хора със зрителни увреждания, както и традиционен турнир по силов трибой. През месец юни ще се организира и турнирът „Фитнес фигура”. Кюстендил ще бъде домакин на национално открито първенство по планинско колоездене. \r\nВенцеслав ИЛЧЕВ", "date": "2019.06.03", "title": "Кюстендил: Разнообразни турнири и първенства са залегнали в общинския спортен календар за месец юни"}
{"url": "http://www.focus-news.net/news/2019/06/03/2665769/chastichno-bedstveno-polozhenie-e-obyaveno-v-obshtina-gorna-oryahovitsa.html", "text": "Областният управител на Велико Търново проф. д-р Любомира Попова заедно с кмета на Горна Оряховица Добромир Добрев и директора на Областно пътно управление – Велико Търново Венцислав Ангелов бяха на проблемния мост край село Първомайци. Това съобщиха от пресцентъра на  Областна администрация - Велико Търново . Днес в 10.00 часа Александровският мост до Първомайци беше затворен. В същия час със специализирана техника започна почистване от събралите се наноси вследствие на обилния дъжд. Тази нощ част от дъгите му са били затлачени от клони и дънери, довлечени от реката. След преценка на ситуацията кметът на Горна Оряховица обяви частично бедствено положение. Почистването на моста ще продължи докато не бъде отстранена натрупаната маса в коритото на реката. \r\nМеждувременно областният управител проф. д-р Любомира Попова обменя информация по телефона с кметовете на населените места, за да се реагира бързо при проблем с повишаването на нивата на реките. Дежурните по област също докладват за нивата на реките в съседните на Велико Търново области.", "date": "2019.06.03", "title": "Частично бедствено положение е обявено в община Горна Оряховица"}
{"url": "http://www.focus-news.net/news/2019/06/03/2665773/kathimerini-nova-demokratsiya-pecheli-mestnite-i-regionalnite-izbori-v-gartsiya.html", "text": "Дясноцентристката опозиционна „Нова Демокрация“ спечели пълна победа на балотажите на местните и регионалните избори в Гърция в неделя, като нейните кандидати взеха кметството в Атина и губернаторството в почти всички региони на страната, пише електронното издание на вестник  Kathimerini . \r\nВ неделя вечерта Георгиос Патулис, подкрепяният от Нова Демокрация кандидат за регионален губернатор на Атина, детронира левия си опонент, сегашният кмет Раура Дуру, спечелвайки 65,75% от гласовете срещу нейните 34,2%, а Костас Бакояни, също консерватор получи 65,26% от гласовете срещу 34,75% за Насос Илиопулос от левицата СИРИЗА и стана новият кмет на столицата. \r\nВ Солун независимият кандидат и член на „Нова Демокрация Константинос Зервас спечели изборите за градоначалник с 66,76% срещу 33,24% за официалният кандидат на консерваторите Никос Тахиаос. \r\nВ основният гръцки пристанищен град – Пирея, настоящият кмет и независим канидадт Янис Моралис спечели балотажа с 57,84% от гласовете срещу 42,16% за Николас Влахакис от „Нова Демокрация“. \r\nКато обяви „голяма победа“, новият кмет на Атина Патулис призова тези, които са го подкрепили в кампанията сега да помогнат за справянето с регионалните проблеми. „Помолих ви да дадем ново начало на Атика и ние го постигнахме“, каза той на празнуващата тълпа. „Заслужаваме по-добро и ще подобрим нещата“. \r\nВ оправдание за поражението си Дуру заяви, че „ние се изправихме срещу дезинформацията и експлоатацията на две национални трагедии с нашите убеждения“, визирайки наводненията в Мандра, Западна Атика, през 2017 година и пожара в източно-атическия курорт Мати през миналото лято. \r\nПо-рано вечерта лидерът на НД Кириакос Мицотакис, чичото на Бакоянис, заяви, че изборните резултати предвещават голяма политическа промяна за страната. \"Картата е боядисана в синьо, но в този случай, синьото не е цветът на нашата партия, а на нашата страна\", каза той. Политикът също така описа предстоящите предсрочни парламентарни избори като \"критични\", като каза, че тези избори ще доведат до това \"надеждата да стане реалността, която искаме в Гърция\". \r\nПремиерът Алексис Ципрас също говори пред журналистите в неделя вечерта, като обяви, че в политиката и в живота „е важно освен да можеш да печелиш, да знаеш също как да губиш“. Той подчерта, че СИРИЗА ще събере всичките си сили за „битката на битките – парламентарните избори“. В изказване по-рано през деня, след като пусна бюлетината си, Ципрас призова гражданите да изберат „прогресивните“ кандидати и изтъкна новата система на пропорционално представителство, която правителството въведе като насърчаваща сътрудничеството, но критиците определиха като опит за запазване на влиянието на СИРИЗА. \r\nВ статия за „Катимерини“ в неделя, бившият консервативен премиер Андонис Самарас отбеляза, че СИРИЗА е на път да и бъде свалена „след четири и половина години токсично правителство“. \r\n„Обществото трябва да изцери раните, които остави СИРИЗА“, заяви той, като добави, че левицата е направила и нещо позитивно. „Тя унищожи мита, че в Гърция левицата също се срина и разруши мита за т.нар. „прогресивност“. Тя доказа, че в същността си е дълбоко реакционна. Че няма визия за бъдещето. Че живее с призраците от миналото. \r\nПревод и редакция:", "date": "2019.06.03", "title": "Kathimerini: „Нова Демокрация“ печели местните и регионалните избори в Гърция"}
{"url": "http://www.focus-news.net/news/2019/06/03/2665779/burgas-startiraha-stroitelnite-deynosti-za-vazstanovyavane-na-znakovata-sgrada-s-adres-ul-lermontov-26.html", "text": "Стартираха строителните дейности за възстановяване на знаковата сграда с адрес ул. „Лермонтов“ 26. Те са част от изпълнението на програмата „Нов живот за старите фасади на Бургас“. Това съобщиха от пресцентъра на  Община Бургас .  \r\nОбщината, с одобрението и подкрепата на местния парламент, изготви със собствени сили архитектурните книжа за възстановяване автентичния облик на редица сгради по пешеходния маршрут „Алеко Богориди“. Целта е Бургас да стане още по-привлекателен и посещаван. Едновременно с това се мисли за сигурността на пешеходците, тъй като много от тези великолепни, но стари частни сгради (архитектурни паметници) се рушат и стават опасни. Общината активно посредничи между собствениците, които често са много на брой, а някои от тях живеят в чужбина, и Министерство на културата, за да се поздравим накрая с един удовлетворяващ всички резултат. \r\nСледващите три сгради, които ще бъдат разкрасени по общинската програма, са с адреси „Богориди“ № 6, 8 и 10. Това ще се случи след приключване на съгласувателните процедури с Министерство на културата. \r\nСъщевременно има организирани и самоинициативни собственици, които даже и не търсят цялостна подкрепа от Общината. Класически пример е сградата на ъгъла на „Богориди“ и „Фотинов“. Нейните собственици завършииха сами обновяването на фасадата буквално преди няколко дни, а резултатът е чудесен (жълтата сграда на една от снимките).", "date": "2019.06.03", "title": "Бургас: Стартираха строителните дейности за възстановяване на знаковата сграда с адрес ул. „Лермонтов“ 26"}
{"url": "http://www.focus-news.net/news/2019/06/03/2665780/afp-britanskata-kralitsa-posreshtna-donald-tramp-v-bakingamskiya-dvorets.html", "text": "Кралица Елизабет II и принц Чарлз посрещнаха президента на САЩ Доналд Тръмп и първата дама Мелания в Бъкингамския дворец в понеделник в началото на тридневната държавна визита на американския лидер, предава  AFP . \r\nТръмп се здрависа с кралицата преди да влезе в двореца за обеден прием, като беше приветстван с кралски салют от 41 оръдия. \r\nПревод и редакция:", "date": "2019.06.03", "title": "AFP: Британската кралица посрещна Доналд Тръмп в Бъкингамския дворец"}
{"url": "http://www.focus-news.net/news/2019/06/03/2665784/interkonektorat-balgariya-sarbiya-tryabva-da-bade-vaveden-v-eksploatatsiya-prez-2022-g.html", "text": "Междусистемната връзка България – Сърбия трябва да бъде въведена в експлоатация през 2022 г. Това потвърдиха енергийните министри на двете страни Теменужка Петкова и Александър Антич, съобщиха от пресцентъра на  Министерство на енергетиката . Те разговаряха в Белград, където се провежда среща на върха, посветена на енергийната сигурност в региона. Според единодушното мнение и на двамата, изграждането на липсващата инфраструктура е ключово условие за  постигане на енергийна сигурност и конкуренция в газовите доставки за региона на Югоизточна Европа.  \r\nМинистър Петкова информира своя сръбски колега за развитието на проекта за междусистемна връзка Гърция – България и припомни, че преди броени дни бе даден старт на нейното изграждане. Целта е връзката да бъде пусната в търговска експлоатация през 2020 г., което ще осигури получаването на договорените количества от 1 млрд. куб. м. природен газ годишно от находището Шах Дениз 2 в Азербайджан. \r\nПо-рано през деня министър Петкова обсъди с министъра на икономиката на Черна гора Драгица Секулич възможностите за двустранно сътрудничество в областта на енергетиката.", "date": "2019.06.03", "title": "Интерконекторът България – Сърбия трябва да бъде въведен в експлоатация през 2022 г."}
{"url": "http://www.focus-news.net/news/2019/06/03/2665781/kyustendil-praznikat-na-chereshata-i-mezhdunarodniyat-folkloren-konkurs-pautaliya-sa-sred-aktsentite-v-kulturniya-kalendar-na-obshtinata-za-mesets-yuni.html", "text": "Празникът на черешата и Международният фолклорен конкурс „Пауталия” са сред акцентите в културния календар на Община Кюстендил за месец юни. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Тази година Празникът на черешата ще бъде в рамките на три дни – от 21 до 23 юни. В първия ден на Късноантична и средновековна крепост „Хисарлъка” ще бъде представен спектакъл-атракция на сдружение „Дебют” – „Античността оживява на „Хисарлъка”. На 22 юни в градинката пред Община Кюстендил ще бъдат организирани изложба-базар на череши и черешови произведения, изложение на занаятчии и производители, както и арт-работилници за деца. Ще бъдат представени перспективни сортове череши за страната и  района от Института по земеделие в Кюстендил. Програмата предвижда конкурс за най-едра череша, най-атрактивно вешало и най-красив черешов щанд, както и фолклорният празник  „Черешчица род родила” и празничен концерт. В последния ден от празника продължава изложбата-базар на череши и черешови произведения, а децата ще имат възможност да редят  вешала и пана от череши. Предвидени са кулинарна надпревара „Череши в кухнята”, кулинарни демонстрации и състезателни игри с череши.Международният фолклорен конкурс „Пауталия” ще се състои от 28 до 30 юни. В рамките на програма се предвижда и концерт на Нели Андреева и Николай Пеев. \r\nВенцеслав ИЛЧЕВ", "date": "2019.06.03", "title": "Кюстендил: Празникът на черешата и Международният фолклорен конкурс „Пауталия” са сред акцентите в културния календар на Общината за месец юни"}
{"url": "http://www.focus-news.net/news/2019/06/03/2665783/burgas-karatisti-ot-7-darzhavi-se-sastezavaha-na-turnira-kupa-cherno-more-2019.html", "text": "184 състезатели от 7 държави взеха участие в деветото издание на Международния турнир по фул-контакт карате „Купа Черно море 2019“, организиран от спортен клуб „Бургас дожо“ и Федерация „Българско Карате Шинкиокушин“, с помоща и подкрепата на Община Бургас. Това съобщиха от пресцентъра на  Общината . Състезанието се проведе в зала „Бойчо Брънзов“, която се изпълни до краен предел. Официалното откриване бе направено от областния управител Вълчо Чолаков. Зрителите имаха възможността да се насладят на зрелищни битки, проведени в духа на майсторство и спортсменство. Бойци от четири възрастови групи премериха сили на състезателното татами – мъже и жени, юноши, кадети и деца. Въпреки отсъствието на повечето от националните състезатели на България, които пропуснаха турнира заради предстоящия европейски шампионат в Прага, нивото на участниците бе много високо. Всяка година турнирът набира популярност и привлича нови участници. По мнение на чуждестранните представители той се превръща в едно от най-силните състезания в Европа. Организаторите очакват в следващото издание да се включат и държавите, отказали участие заради предстоящото европейско първенство.", "date": "2019.06.03", "title": "Бургас: Каратисти от 7 държави се състезаваха на турнира „Купа Черно море 2019“"}
{"url": "http://www.focus-news.net/news/2019/06/03/2665782/liderat-na-hds-iskame-da-prodalzhim-mandata-na-pravitelstvoto.html", "text": "Християндемократическия съюз (ХДС) иска да остане на власт със своите коалиционни партньори от Германската социалдемократическа партия (ГСДП), заяви лидерът на дясноцентристите Анегрет Крамп-Каренбауер в понеделник, след като Андреа Налес се оттегли от поста председател на ГСДП, предава  Reuters . \r\n„ХДС иска да продължи да носи отговорност за нашата страна. Искаме да продължим мандата на правителството“, заяви АКК, както е известна сред световните медии. \r\n„Германия трябва да може да действа и да е готова за бъдещето и ние се надяваме силно, че социалдемократите ще вземат решение, което ще позволи това да е възможно“, добави политикът. \r\nПревод и редакция:", "date": "2019.06.03", "title": "Лидерът на ХДС: Искаме да продължим мандата на правителството"}
{"url": "http://www.focus-news.net/news/2019/06/03/2665786/varna-34-godishen-mazh-e-udaril-s-kamak-nepalnoletno-momiche-v-selo-kamenar.html", "text": "34-годишен мъж е ударил с камък непълнолетно момиче в село Каменар. Това съобщиха от  ОДМВР – Варна . На 2 юни, около 10.30 часа, в двора на частен дом в селото, неизвестно лице е ударило с камък в областта на корема и ръката непълнолетно момиче. След проведени незабавни действия по разследване на случая и оперативно – издирвателни дейности е установено, че извършител на деянието е мъж с инициали Л.Ч. (34 г.) от същото село, известен на МВР. По случая има образувано досъдебно производство, материалите са докладвани на прокурор от Районна прокуратура – Варна. Мъжът е задържан за срок до 24 часа. Няма опасност за живота и здравето на потърпевшата.", "date": "2019.06.03", "title": "Варна: 34-годишен мъж е ударил с камък непълнолетно момиче в село Каменар"}
{"url": "http://www.focus-news.net/news/2019/06/03/2665785/targovishte-uslovna-prisada-poluchi-zhena-kupuvala-glasove-za-politicheska-partiya-na-izborite-za-evropeyski-parlament.html", "text": "51-годишната Снежана Хр. получи днес наказание лишаване от свобода за срок от 10 месеца, което е било отложено с изпитателен срок от 3 години, след като Търговищкият районен съд одобри споразумението между подсъдимата и Районната прокуратура в града. Това съобщиха от пресцентъра на  Апелативна прокуратура - Варна . \r\nБързото производство срещу подсъдимата е било образувано на 21 май тази година от Районната прокуратура в Търговище, след като е установено, че Снежана предложила на жителка на града и дала на други три жени по 30 лева с цел на бъдат склонени да упражнят избирателното си право на изборите за Европейски парламент в полза на политическа партия. Продължаваното престъпление по член 167, ал. 2 от Наказателния кодекс е било извършено в периода от неустановена дата през месец май до 21 май тази година в Търговище.  \r\nСпоразумението е окончателно и влиза в сила веднага.  \r\nВ Районната прокуратура в Търговище се води и още едно досъдебно производство за предложена имотна облага на лица, за да бъдат склонени за гласуват за определена политическа партия. Повдигнато е обвинение на Наталия И. за престъпление по член 167, ал. 2, във връзка с член 26, ал. 1 от НК.", "date": "2019.06.03", "title": "Търговище: Условна присъда получи жена, купувала гласове за политическа партия на изборите за Европейски парламент"}
{"url": "http://www.focus-news.net/news/2019/06/03/2665777/kardzhali-hidrovazel-kardzhali-ima-dostatachno-svoboden-obem-nablyudavat-se-nivata-na-yazovirite-i-rekite-v-oblastta.html", "text": "Хидровъзел „Кърджали“ от каскада „Арда“ има достатъчно свободен обем и няма основание за безпокойство. Това съобщиха за  Радио „Фокус“  от Басейнова дирекция - Пловдив. Подадена е информация за нивото на язовирите по трасето на река Арда на територията на областта. За язовирите от каскадата са поставени определени обеми в месечен график (80% запълване) с цел поемане на очакван приток и защита от вредното влияние на водите. През период на активирана 24-часова работа на Оперативното звено за наблюдение Басейнова дирекция - Пловдив извършва проверки на място и чрез информация, предоставена от съответните общини. Следи се за: състоянието на язовирите и реките - критичните нива и възникнали аварийни по язовирните стени и съоръженията към тях. За Язовир „Кърджали“ тези нива са под 80% поради малките количества дъждове, които са паднали в района на водосбора на река Арда.  \r\nРегистрираните колебания на речните нива са: за водосбора на р. Арда от -12 см до +16 см.  \r\nПо данни на МОСВ към 31 май нивата по Каскада „Арда“ на язовир „Кърджали“ – са 362.106 млн. куб. м, което е 72.8% от общия му обем, а на язовир „Студен кладенец“ – 293.721 млн. куб. м, което е 75.7% от общия му обем. Процентът на запълване на язовирите с основно предназначение напояване е 50.6% от общия им обем, а съответно на енергийните язовири - 76.2% от общия им обем, като са поставени определени за поддържане обеми за поемане на очакван приток, посредством работа на ВЕЦ и/или облекчителни съоръжения. За язовирите от каскада „Арда“ са поставени определени обеми в месечен график (80% запълване) с цел поемане на очакван приток и защита от вредното влияние на водите. \r\nДарина ДЕЕНИЧИНА", "date": "2019.06.03", "title": "Кърджали: Хидровъзел „Кърджали“ има достатъчно свободен обем, наблюдават се нивата на язовирите и реките в областта"}
{"url": "http://www.focus-news.net/news/2019/06/03/2665787/sport-ashli-barti-se-klasira-na-svoya-parvi-chetvartfinal-na-rolan-garos.html", "text": "Ашли Барти се класира на своя първи четвъртфинал на Ролан Гарос и втори пореден в турнирите от Големия шлем. Световната номер осем победи американка София Кенин с 6:3, 3:6, 6:0. За място във финалната четворка австралийката ще играе срещу Мадисън Кийс.", "date": "2019.06.03", "title": "Спорт: Ашли Барти се класира на своя първи четвъртфинал на Ролан Гарос"}
{"url": "http://www.focus-news.net/news/2019/06/03/2665790/afp-800-siriytsi-napuskat-lagera-al-hol.html", "text": "Около 800 сирийски жени и деца започнаха да напускат кюрдския лагер Ал-Хол  североизточна Сирия към родните си градове в близката провинция Рака, предава  AFP . \r\nНай-малко 17 автобуса бяха забелязани да напускат района в първия трансфер от претъпкания лагер, където живеят близо 74 000 души, включително роднини на джихадисти, съобщи кореспондент на агенцията. Тереза Герова", "date": "2019.06.03", "title": "AFP: 800 сирийци напускат лагера Ал-Хол"}
{"url": "http://www.focus-news.net/news/2019/06/03/2665792/tass-sporazumenieto-za-svobodna-targoviya-mezhdu-eais-i-sarbiya-se-ochakva-do-kraya-na-2019-godina.html", "text": "Споразумението между Евразийския икономически съюз (ЕАИС) и Сърбия за свободна търговия може да бъде подписано до края на годината, заяви в понеделник председателят на Държавната дума на Русия Вячеслав Володин в Белград по време на откриването на четвъртото заседание за сътрудничество между долната камара на руския палрамент и сръбската Скущина, предава  ТАСС . \r\n„Споразумението за свободна търговия между ЕАИС и Сърбия, чието подписване се очаква до края на годината, ще отвори пазара за сръбски стоки в страни с население от около 180 милиона души“, отбеляза той. \r\nПревод и редакция:", "date": "2019.06.03", "title": "ТАСС: Споразумението за свободна търговия между ЕАИС и Сърбия се очаква до края на 2019 година"}
{"url": "http://www.focus-news.net/news/2019/06/03/2665788/smolyan-zadarzhan-e-38-godishen-mazh-napadnal-zhena-s-motoren-trion.html", "text": "На 1 юни 2019 г. в Районно управление на МВР-Смолян започнато бързо производство срещу 38-годишния Х.Р. от град Смолян, за това, че около 19.00 часа на същия ден на ул.\"Младост\" в града е извършил непристойни действия, грубо нарушаващи обществения ред, изразяващи явно неуважение към обществото, които по своето съдържание се отличават с изключителна дързост. Това съобщиха от  ОДМВР-Смолян . Мъжът отправял псувни и ругатни, и чрез използване на моторен трион е причинил на 43-годишна жена от Смолян, телесни повреди, изразяващи се в порезни рани на двата крака. Пострадалата е транспортирана в МБАЛ \"д-р Братан Шукеров\"-Смолян, където ѝ е оказана медицинска помощ, след което е освободена. Х.Р. е задържан за срок от 24 часа. Работата по случая продължава.", "date": "2019.06.03", "title": "Смолян: Задържан е 38-годишен мъж, нападнал жена с моторен трион"}
{"url": "http://www.focus-news.net/news/2019/06/03/2665793/haskovo-komisiya-opredeli-sumite-za-podpomagane-na-sportnite-klubove-v-obshtinata.html", "text": "Комисия определи сумите за подпомагане на спортните клубове в община Хасково. 279 000 лева от бюджета на Общината се разпределят между 29 спортни клуба. Това съобщиха от пресцентъра на  Общината . Комисията разгледа постъпилите искания на 22 индивидуални и 7 колективни спортни клуба по Наредбата за условията и критериите за финансово подпомагане на спортните клубове в Община Хасково. Получени точки по Наредбата за всеки клуб определиха сумите, които ще получат през 2019 година. Общо индивидуалните спортове поучават 177 000 лева, а колективните - 102 000 лева. \r\nНай-голяма сума в индивидуалните спортове ще получи СК „Бадминтон клуб-Хасково“ - 35 225,88 лв., а най-малката СКХГ „Калия“ - 716.95 лв. \r\nПри колективните спортове най-голямо е финансирането за ХК „Хасково“ - 31 462.41 лв а най-малко - за ФК „Хасково 1924“ - 5 495.94 лв. \r\nПредстои превеждането на първи транш от субсидията.", "date": "2019.06.03", "title": "Хасково: Комисия определи сумите за подпомагане на спортните клубове в общината"}
{"url": "http://www.focus-news.net/news/2019/06/03/2665774/veliko-tarnovo-akademik-svishtov-i-lokomotiv-gorna-oryahovitsa-triumfiraha-v-turnira-za-kupata-na-kmeta-na-obshtina-svishtov.html", "text": "За четвърта поредна година се проведе Турнир за купата на кмета на Община Свищов. По традиция той се организира в Международния ден на детето – 1 юни, и е посветен на грижата към децата, съобщиха от пресцентъра на  Общината . Тази година в турнира се включиха участници от цялата Великотърновска област. Отборите бяха разделени в четири възрастови групи – Футбол`5, Футбол `7, Футбол `9 и Футбол `11. \r\nСлед много оспорвани и интересни мачове на първите места триумфираха формациите на  „Локомотив“ (Горна Оряховица) и домакините от „Академик“. \r\nВ групата на Футбол `5 на първо място  завършиха свищовлии, на второ и трето място са двата участващи отбора на „Локомотив“, а четвърти останаха „Етър“ (Велико Търново). \r\nЗа най-добър вратар в тази във възрастова група бе награден Росен Ганев от „Академик“, за най-полезен състезател бе избран Николай Байчев от „Етър“, статуетката за най-добър защитник получи Георги Марков от втория отбор на „Локомотив“, а голмайстор стана Мартин Шабанов от „Академик“. \r\nВ групата на Футол `7 с шампионската купа се поздравиха децата на „Академик“ – Свищов.  Втори са „Стрела“ – Ореш, следвани от „Ботев“ – Дебелец и „Локомотив“ – Горна Оряховица. Приз за най-добър вратар получи Слави Иванов от „Ботев“. За най-добър  защитник бе отличен Калоян Йорданов от „Локомотив“, за най-полезен състезател – Виктор Иванов от „Академик“, а голмайстор стана Валентин Ванев от „Стрела“ – със седем отбелязани гола. \r\n„Локомотив“ – Горна Оряховица спечели групата на Футбол `9. На второ място останаха футболистите на „Изгрев“ – Царевец, трети са „Павликени“, а четвърти – „Академик“. \r\nДимитър Евтмов от „Изгрев“ получи награда за най-добър вратар, Стефан Чукарев от Павликени бе избран за най-добър защитник, Мартин Господинов – за най-полезен състезател, а Борис Босилков от „Изгрев“ стана голмайстор в тази възрастова група. \r\nПри Футол `11 шампион стана „Локомотив“ – Горна Оряховица, втори са футболистите на „Академик“, а трети – „Павликени“. \r\nИван Кабадаев от „Локомотив“ получи статуетка за най-добър вратар, Божидар Матев  от „Академик“  бе награден за най-добър защитник, аБорислав Бъчваров от „Локомотив“ получи приз за голмайстор в групата. \r\nУчастниците в турнира бяха наградени с купи и медали, които им връчиха кметът на Свищов Генчо Генчев, председателят на Общински съвет – Свищов д-р Кристиян Кирилов, зам.-кметът Борислав Замфиров и секретарят на Общината Любомира Петрова. \r\nКметът на Свищов Генчо Генчев поздрави всички участници за положените усилия , пожела им да следват смело мечтите си и ги поощри като каза, че независимо от класирането – за него всички участници в този турнир са победители, защото са избрали да спортуват, а не да стоят зад компютрите. \r\nЧетвъртото издание на Турнира за купата на кмета на Община Свищов бе официално закрито от д-р Кристиян Кирилов, който поздрави участниците  за показания дух и спортсменство и им пожела нови успехи.", "date": "2019.06.03", "title": "Велико Търново: „Академик“ – Свищов и „Локомотив“ – Горна Оряховица триумфираха в Турнира за купата на кмета на Община Свищов"}
{"url": "http://www.focus-news.net/news/2019/06/03/2665791/sds-napravi-zayavka-za-koalitsiya-s-gerb-po-mesta-za-mestniya-vot-obzor.html", "text": "СДС направи заявка за коалиция с ГЕРБ по места за местния вот. Това стана ясно от думите на  председателя на СДС Румен Христов  по време на първата пресконференция на партията след изборите за Европейски парламент. Христов уточни, че съюзът с ГЕРБ е бил за евроизборите. Според него обаче е очевидно, че когато един съюз работи добре, той би могъл да се развива и прогнозира, че най-вероятно това ще се случи. „Ние имаме едно решение, което дава свобода на нашите местни структури да решават по какъв начин ще се явят на есен за местните избори, като забраната е към БСП и ДПС. На повечето места най-вероятно ще бъдем заедно с ГЕРБ. Това го искат нашите структури и структурите на ПП ГЕРБ. Местната власт е изключително важна“, подчерта още Христов. Той отчете, че СДС е спряла похода към властта на БСП. Председателят на СДС обяви, че партията ще работи в Европейския парламент за повече интеграция, обединена Европа, членството на България в еврозоната и Шенген.  Избраният за евродепутат Александър Йорданов  посочи, че на своята 30-а годишнина СДС е показала, че има подкрепата в страната. Той посочи, че СДС приветства факта, че „Демократична България“ също има представител в ЕП. Според Йорданов иска или не Радан Кънев ще работи с другите десни евродепутати. „От създаването си СДС винаги е бил противник на БСП, т.е. това не е някакво моментно хрумване, случайна позиция и прочее. Винаги нашият интерес е бил да се победи БСП. Когато не сме можели сами да го направим, сме търсили коалиция“, посочи Йорданов. Той обясни, че СДС са антикомунисти и не могат да допуснат БСП на власт. „Наследниците на комунистически фамилии да бъдат по-скромни, когато се представят за демократи в България“, допълни още Йорданов. От СДС отчетоха, че са активирали на евровота твърдите си ядра, но и голямата периферия, която е била обезверена. \r\nДеница КИТАНОВА", "date": "2019.06.03", "title": "СДС направи заявка за коалиция с ГЕРБ по места за местния вот (ОБЗОР)"}
{"url": "http://www.focus-news.net/news/2019/06/03/2665795/dimitar-penkov-obshtina-pleven-postanovkata-loshi-detsa-na-dramatichen-teatar-targovishte-shte-bade-s-vhod-svoboden-na-4-yuni.html", "text": "Постановката „Лоши деца” е с вход свободен  и родителите също са добре дошли. Това каза за  Радио „Фокус“   Димитър Пенков, секретар на местната комисия за борба срещу противообществените прояви на малолетни и непълнолетни при Община Плевен, по повод постановката „Лоши деца”, която ще се играе на 4 юни от 18.30 часа в зала „Катя Попова“. „Местната комисия за борба срещу противообществените прояви на малолетни и непълнолетни кани на безплатен театрален спектакъл „Лоши деца” от румънската авторка Михаела Михайлов. Произведението е по действителен случай и отразява извършено насилие сред ученици в едно училище. Представлението е част от дейностите, заложени в програмата на комисията при Община Плевен като превенция срещу насилието“, каза Димитър Пенков. „Спектакълът е подходящ най-вече за ученици между 13 и 17-годишна възраст, учители и родители. След това ще проведем дискусия с публиката“ допълни Димитър Пенков. Спектакълът е най-новият в репертоара на Държавен драматичен театър – Търговище. \r\nВиолета КРЪСТЕВА", "date": "2019.06.03", "title": "Димитър Пенков, Община Плевен: Постановката „Лоши деца” на Драматичен театър - Търговище ще бъде с вход свободен на 4 юни"}
{"url": "http://www.focus-news.net/news/2019/06/03/2665789/plovdiv-obshtinskiyat-krizisen-shtab-v-karlovo-preduprezhdava-za-ochakvana-uslozhnena-meteorologichna-obstanovka.html", "text": "Общинският кризисен щаб в Карлово предупреждава за очаквана усложнена метеорологична обстановка. Това съобщиха за  Радио „Фокус“ – Пловдив  от Общината. Кметът на Карлово и председател на щаба д-р Емил Кабаиванов разпореди на кметовете на населените места от общината да предприемат превантивни мерки по обезопасяване на невралгични точки и наблюдение на отводнителните шахти. Според справка за оперативната обстановка в района, всички общински водоеми имат свободен обем. \r\nОт кризисния щаб настоятелно молят собствениците на търговски обекти да извършат дейности с цел обезопасяване на помещенията. Фирмите, които разполагат с необходимата техника, да окажат съдействие при необходимост, а водачите на автомобили да се движат с повишено внимание. Кметът на Общината е в непрекъснат контакт с Районна служба „Пожарна безопасност и защита на населението” – Карлово и с кметовете на населени места.", "date": "2019.06.03", "title": "Пловдив: Общинският кризисен щаб в Карлово предупреждава за очаквана усложнена метеорологична обстановка"}
{"url": "http://www.focus-news.net/news/2019/06/03/2665797/aktsenti-v-predavaneto-sofiyska-tribuna-po-radio-fokus.html", "text": "След едномесечна пауза и динамичен политически живот не само в столицата и страната, но и в Европа и света, предаването  „Софийска трибуна“ , продукция на  БСП-София , която се излъчва на честотите на софийската програма на  Радио „Фокус“ , отново се завръща. Заедно ще отговорим на въпросите, които не намериха своите отговори и ще дискутираме всички недоизказани теми. Продължаваме да търсим и решения на неразрешените проблеми в София.  \r\nОсновна тема през този един месец бяха изборите за български представители в Европейския парламент. За резултатите, победите, загубите, перспективите и приоритетите на социалистите ще разговаряме с евродепутата от „БСП за България“ Петър Витанов, който ще бъде гост в първата част на предаването. Във втората част обръщаме внимание на още една тема, която се разгаря от известно време в София, но в последния месец тя сякаш достигна кулминацията си, макар всички да очакваха с нетърпение нейната развръзка. Каква е равносметката за ремонтните дейности на емблематичния „Граф Игнатиев“ и приключиха ли наистина те? Сагата със столичните ремонти ще коментираме с общинския съветник от БСП Иван Таков. \r\nГостите в студиото ни ще отговарят на слушателски въпроси на телефон 0882 802 802. Предаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.06.03", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/06/03/2665799/haskovo-obshtinata-obyavi-obshtestvena-porachka-za-remont-na-sportni-ploshtadki-na-tri-uchilishta-za-blizo-polovin-milion-leva.html", "text": "ООбщина Хасково обяви общестевна поръчка за ремонт на спортни площадки на три училища. Тя е разделена на три обособени позиции. Това съобщиха от пресцентъра на  Общината . Предвидени за ремонт са игрищата на ЕГ „Проф. Д-р Асен Златаров“,ОУ „Христо Смирненски“ и СУ „Васил Левски“. \r\nМаксималната стойност на обществената поръчка по Обособена позиция №1 - „Ремонт и реконструкция на съществуваща спортна площадка за футбол и баскетбол в двора на ЕГ „Проф. Д-р Асен Златаров“, не може да надвишава 161 875.00 лв. \r\nМаксималната стойност на обществената поръчка по Обособена позиция №2 - „Ремонт и реконструкция на съществуваща спортна площадка за волейбол и баскетбол в двора на ОУ „Христо Смирненски“, гр. Хасково“, не трябва да надхвърля 161 875.00 лв. \r\nМаксималната стойност на обществената поръчка по Обособена позиция №3 - „Ремонт и реконструкция на дворно пространство на СУ „Васил Левски“, гр. Хасково“, не може да надвишава 122 500.00 лв \r\nИзточникът на финансиране по настоящата обществена поръчка са собствени средства на Община Хасково. \r\nОбщият срок за изпълнение на предвидените дейности не може да бъде по-кратък от 70 и по-дълъг от 90 календарни дни, без да се включва времето за оценка на инвестиционните проекти до влизането в сила на разрешението за строеж. \r\nСрокът за подаване на оферти от участниците в обществената поръчка е 24 юни 2019 година.", "date": "2019.06.03", "title": "Хасково: Общината обяви обществена поръчка за ремонт на спортни площадки на три училища за близо половин милион лева"}
{"url": "http://www.focus-news.net/news/2019/06/03/2665800/zam-ministar-nikolay-nankov-kontsesioniraneto-vav-vik-otrasala-ne-stoi-na-dneven-red.html", "text": "Ясно разписани права и задължения, ясна регламентация по отношение на собственост, планиране, изграждане и експлоатация на инфраструктурата, начин на финансиране, повишаване на ефективността на услугата, така че тя да е достъпна като качество и количество предвижда нов Закон за водоснабдяването и канализацията. Това каза заместник-министърът на регионалното развитие и благоустройството Николай Нанков при участието си в дискусията на тема „За устойчиво развитие на ВиК сектора и достойни работни заплати на работниците и служителите“, съобщиха от  пресцентъра на МРРБ . \r\nНиколай Нанков подчерта, че в новия закон се предвижда собствеността и управлението на активите да бъдат ясно аргументирани, като темата за концесиониране в отрасъла не стои на дневен ред.  \r\nПредвижда се и специален раздел с конкретни разпоредби за по-опростена процедура за регулиране качеството на услугата при максимална защита на обществения интерес и неотменим праг на социална поносимост, който е 2,5% от средномесечния доход на домакинствата в една област. Възможен вариант е и разделянето на регулаторния орган.  \r\nСъздаването на предвидими финансови потоци е друг елемент, който се предвижда да залегне в законопроекта. Един от възможните варианти е въвеждането на фиксиран компонент в цената на предоставяната ВиК услуга. В момента тя се формира на база разходите за доставяне на питейна вода и отвеждане и пречистване на отпадъчни води. Ще се обсъждат варианти за служебно изменение на цената при промяна на някои структуроопределящи компоненти като минимална работна заплата, цена на електроенергията, на доставната вода и др.  \r\nПред медии заместник-министърът коментира, че в новия закон за ВиК се предвижда да бъдат включени и водни помощи като част от раздела за социалния аспект на услугата.  \r\nВ законопроекта ще бъде включено също и развитието на човешките ресурси в отрасъла чрез регламентиране на възможности за повишаване на квалификацията на работниците и служителите. \r\nНов Закон за водоснабдяването и канализацията няма да е панацея, но ще реши голяма част от проблемите в отрасъла, като ги постави на обективна основа. Очаква се той да уреди по по-добър начин обществените отношения в него, така че да се постигне баланс в отношенията между потребителите на услугата и доставчика.  \r\nНаред с глобалната визия за стабилност на отрасъла, с новия Закон за ВиК се  поставят няколко основни цели. Чрез въвеждането на нови разпоредби трябва да се постигне съответствие с европейските директиви в областта на питейните и отпадъчните води, ефективност на предоставяните ВиК услуги и социална поносимост на цените, коментира още регионалният заместник-министър. \r\nКонцепцията за нов Закон за ВиК вече е разработена. През следващата седмица ще бъде сформирана работна група, която да работи по конкретни текстове на нормативния акт. Очаква се те да бъдат готови и подложени на обществена дискусия през есента и предложени на Народното събрание в края на годината.  \r\nВ отговор на въпрос от медии за ситуацията в страната след падналите обилни валежи зам.-министър Нанков коментира, че нивата на стопанисваните от държавните оператори девет язовира за питейно-битово водоснабдяване се поддържат в съответствие с указанията на МОСВ и речните легла в разстояние на 500 м от язовирите са почистени. \r\nОще през нощта е започнало разчистването на паднала земна маса по пътя Пловдив – Смолян. По-голяма част от нея вече е отстранена от платното, работата продължава. Движението се извършва безпрепятствено. Заради преливане на р. Янтра и увреждане на мост е ограничено движението по пътя Горна Оряховица – Първомайци. Очаква се да бъде отворен за движение до няколко часа, като в момента има обходен маршрут. \r\nДежурни екипи са в 24-часов режим на работа и при необходимост могат да съдействат за предотвратяване на щети и по общинска инфраструктура.", "date": "2019.06.03", "title": "Зам.-министър Николай Нанков: Концесионирането във ВиК отрасъла не стои на дневен ред"}
{"url": "http://www.focus-news.net/news/2019/06/03/2665801/varna-42-godishen-traktorist-e-zadarzhan-s-3-promila-alkohol-v-byala.html", "text": "2-годишен тракторист е задържан с 3.00 промила алкохол в Бяла. Това съобщиха от  ОДМВР – Варна . На 31 май, около 13.00 часа, в град Бяла, при извършване на полицейска проверка на трактор с водач Е.С. (42 г.) от село Господиново, е установено, че управлява машината след употреба на алкохол с концентрация от 3.00 промила в издишания въздух. По случая е образувано бързо полицейско производство, материалите са докладвани в Районна прокуратура – Варна. Мъжът е задържан за срок до 24 часа.", "date": "2019.06.03", "title": "Варна: 42-годишен тракторист е задържан с 3 промила алкохол в Бяла"}
{"url": "http://www.focus-news.net/news/2019/06/03/2665804/varna-maloleten-shofyor-e-blasnal-dve-momicheta-v-selo-stefan-karadzha.html", "text": "Малолетен шофьор е блъснал две момичета в село Стефан Караджа. Това съобщиха от  ОДМВР – Варна . Инцидентът е станал около 21.40 часа на 30 май. Малолетният водач на лек автомобил, местен жител, по време на движение, губи контрол над МПС и блъска две пешеходки – непълнолетно момиче от Суворово и малолетно момиче от село Стефан Караджа. Вследствие на инцидента малолетното момиче получава фрактура на бедро и е настанено за лечение в МБАЛ „Св. Анна“, без опасност за живота. Другото момиче е получило контузни наранявания. По случая е образувано досъдебно производство.", "date": "2019.06.03", "title": "Варна: Малолетен шофьор е блъснал две момичета в село Стефан Караджа"}
{"url": "http://www.focus-news.net/news/2019/06/03/2665803/miroslav-petrov-oblasten-upravitel-na-pleven-kam-novonaznacheni-rabotnitsi-po-programata-za-vremennata-zaetost-shte-bada-bezkompromisen-kam-vseki-opit-da-bade-oshtetena-darzhavata.html", "text": "Ще бъда безкомпромисен към всеки опит да бъде ощетена държавата. Това каза областният управител на Плевен Мирослав Петров в обръщение към новоназначени по Програмата за временна заетост работници, на които ще бъде поверена грижата по поддръжката на парк „Кайлъка” в Плевен, предаде кореспондент на  Радио „Фокус“ . „Няма по-важна или маловажна задача. Очаквам от вас да бъдете коректни и отговорно да подхождате към работата, за която ви наехме. И в духа на честни и открити отношения между работодател и работници ви уведомявам, че ще бъда безкомпромисен към всеки опит да бъде ощетена държавата. Това е държавна програма. Заплатите ви идват от държавния бюджет и както аз, така и вие трябва да отработите пълноценно полагащото ви се възнаграждение”, заяви Мирослав Петров. По думите му ще се осъществява непрекъснат контрол върху работата на новоназначените работници и при сигнали за неизпълнение на задълженията им, ще се предприемат съответните мерки.  \r\nФинансовите средства по програмата за област Плевен възлизат на 456 758.00 лв. Срокът за реализация на дейностите е от 1 юни 2019 г. до 30 ноември 2019 г. Общият брой работни места по регионалната програма на област Плевен е 130 бр. \r\nВиолета КРЪСТЕВА", "date": "2019.06.03", "title": "Мирослав Петров, областен управител на Плевен, към новоназначени работници по Програмата за временната заетост: Ще бъда безкомпромисен към всеки опит да бъде ощетена държавата"}
{"url": "http://www.focus-news.net/news/2019/06/03/2665802/ministar-nikolina-angelkova-mobilni-ekipi-inspektirat-vsichki-plazhove-ne-samo-tezi-na-kontsesiya-ili-pod-naem-spetsialno-se-proveryava-osiguren-li-e-dostap.html", "text": "Мобилни групи на Министерството на туризма инспектират всички плажове по Черноморието. Проверяват се както плажовете, отдадени на концесия или под наем, така и неохраняемите ивици и гарантирането на свободния пешеходен достъп до тях. Това заяви министърът на туризма Николина Ангелкова пред медии във Варна, където направи проверка на Френския залив, село Осеново, община Аксаково заедно с представители на общината, съобщиха от  пресцентъра на министерството .  \r\nПоводът за инспекцията са получени в Министерството на туризма сигнали от граждани, че достъпът до плажа е възпрепятстван заради поставени метални ограждения. Бе установено, че част от оградения поземлен имот е частен, но независимо от това пешеходният достъп до морския плаж трябва да бъде осигурен, както изисква законът.   \r\nМинистър Ангелкова съобщи, че Министерството на туризма е сезирало община Аксаково, която да направи нужните инспекции и да установи дали оградата е законна. В противен случай тя ще трябва да бъде премахната.  \r\nОт своя страна зам.-кметът на община Аксаково Красимира Дянкова заяви, че общината ще излезе със становище по случая в рамките на седмица. Екипите на Министерството на туризма днес са инспектирали също плажовете на „Ривиера“ и Златни пясъци“.", "date": "2019.06.03", "title": "Министър Николина Ангелкова: Мобилни екипи инспектират всички плажове, не само тези на концесия или под наем, специално се проверява осигурен ли е достъп"}
{"url": "http://www.focus-news.net/news/2019/06/03/2665794/lokalno-makedoniya-nova-demokratsiya-mozhe-da-sastavi-ednopartiyno-pravitelstvo-pokazva-prouchvane.html", "text": "Опозиционната „Нова демокрация“ има преднина от девет процента пред управляващата в Атина СИРИЗА и ще успее да сформира еднопартийно правителство. Това показва ново проучване на агенция „Пулс\" за гръцката телевизия Скай, проведено преди предсрочните парламентарни избори в Гърция на 7 юли, предава скопското електронно издание  „Локално“ . \r\nСпоред анкетата, която е първата след европейските избори миналата седмица, „Нова демокрация“ събира между 31,5 до 36,5%, а СИРИЗА -  22,5 до 27,5%. Следва „Движение за промяна“, Комунистическата партия, „Златна зора“и „Гръцко решение“. \r\nИзследването също анализира два възможни сценария за разпределение на партиите в гръцкия парламент и по този начин възможността за формиране на еднопартийно правителство. И в двата случая, според анкетата, „Нова демокрация“ си осигурява необходимите 151 депутати, за да формира самостоятелно правителство. \r\nСпоред първия сценарий след изборите на 7 юли в  гръцкия парламент ще влязат седем партии. Най-много места -151 – ще има партията на Кириакос Мицотакис. СИРИЗА ще бъде със 74, „Движение за промяна“ -23, Комунистическата партия -16, „Златна зора“ – 15. Девет места ще получи партията на Янис Варуфакис. \r\nВторият сценарий предвижда шестпартиен парламент, т.е. партията на Янис Варуфакис остава извън парламента. Според тази прогноза „Нова демокрация“ ще има 154 депутати, СИРИЗА-77, „Движение на промяна“ - 25, Комунистическа партия - 17, „Златна зора“ – 15, а „Гръцко решение“ – 12. \r\nЗа 31% от анкетираните най-добре за страната би било след изборите „Нова демокрация“ да сформира еднопартийно правителство. 17 на сто са подкрепили оставането на СИРИЗА, а 16 на сто са на мнение, че най-добре би била коалиция с опозицията. 15% си пожелават еднопартийно правителство на СИРИЗА, а 10% - коалиция с „Нова демокрация“ и други партии.  \r\n37% от респондентите посочват на въпроса кой е най-подходящ за премиера лидера на „Нова демокрация“  Киракос Мицотакис, а около 27% подкрепят сегашния лидер на гръцкото правителство Алексис Ципрас. „Никой от двамата\" е отговорът, избран от 31% от респондентите. \r\nИзследването е проведено между 30 май и 1 юни сред 1358 души. Тереза Герова", "date": "2019.06.03", "title": "„Локално“ (Македония): „Нова демокрация“ може да състави еднопартийно правителство, показва проучване"}
{"url": "http://www.focus-news.net/news/2019/06/03/2665798/zam-kmetat-na-asenovgrad-mariya-valkanova-asfaltovata-nastilka-na-nyakolko-ulitsi-e-razrushena-ot-vcherashniya-poroy.html", "text": "Асфалтовата настилка на няколко улици в Асеновград е разрушена от вчерашния порой. Има наводнени приземни етажи и офиси. Това съобщи за  Радио „Фокус“-Пловдив  зам.-кметът инж. Мария Вълканова. „Проблемни са по-стръмните улици“, каза Вълканова. Най-засегната е улица „Конушка“, където водната стихия е откъснала парчета асфалт, движението там е блокирано. Нейната съседна улица „Княз Александър Батенберг„. Проблеми има и в двата квартала Горни Воден и Долни Воден. Там също има разбити по няколко улици и тротоари. През нощта са постъпили около 10 сигнала за наводнени приземни етажи на къщи, както и за наводнени офиси. „В момента в града все още се чистят наносите и шахтите. Иначе в момента ситуацията е спокойна“, каза Вълканова. „По селищата от общината няма никакви проблеми, само в Асеновград“, добави зам.-кметът Мария Вълканова. Няма бедстващи и пострадали хора. \r\nВалежите в Асеновград също са били доста обилни, те са достигнали до 80 л/кв.м, по данни от НИМХ. \r\nЦветана ТОНЧЕВА", "date": "2019.06.03", "title": "Зам.-кметът на Асеновград Мария Вълканова: Асфалтовата настилка на няколко улици е разрушена от вчерашния порой"}
{"url": "http://www.focus-news.net/news/2019/06/03/2665806/ministar-petya-avramova-shte-poseti-varna-na-4-yuni.html", "text": "Министърът на регионалното развитие и благоустройството Петя Аврамова ще посети утре, 4 юни (вторник), Варна, където ще участва в среща-дискусия „Образцова община“. Това съобщиха от пресцентъра на  министерството . \r\nСъбитието е с начален час 15.30 часа и ще се проведе в хотел „Черно море“, зала 1 „Варна“, ул. „Сливница“ 33.", "date": "2019.06.03", "title": "Министър Петя Аврамова ще посети Варна на 4 юни"}
{"url": "http://www.focus-news.net/news/2019/06/03/2665809/sport-novak-dzhokovich-stana-parviyat-tenisist-s-deset-poredni-chetvartfinala-na-rolan-garos.html", "text": "Новак Джокович се класира за четвъртфиналите на Откритото първенство на Франция по тенис. Сърбинът спечели срещу Ян-Ленард Щруф с 6:3, 6:2, 6:2 в двубой, продължил час и половина. \r\nЗа място на полуфиналите Джокович ще играе срещу победителя от срещата Фабио Фонини – Александър Зверев.", "date": "2019.06.03", "title": "Спорт: Новак Джокович стана първият тенисист с десет поредни четвъртфинала на Ролан Гарос"}
{"url": "http://www.focus-news.net/news/2019/06/03/2665808/ministerstvoto-na-okolnata-sreda-i-vodite-otpuska-dopalnitelni-sredstva-za-po-chist-vazduh-v-obshtinite-obzor.html", "text": "390 млн. лева ще бъдат отпуснати за подмяна на средствата от градския транспорт в общини с високи нива на замърсен въздух. Това обяви по време на пресконференция министърът на околната среда и водите Нено Димов. Средствата ще бъдат използвани за подмяна на старите паркове с нови електробуси, тролейбуси или трамваи. Парите ще се разпределят в 10 общини, които са в наказателна процедура по числата за качеството на атмосферния въздух. Те трябва до месец юни да подадат своите заявления за участие в подпомагането. В рамките на тази година ще бъдат сключени договори с тях.  \r\nМинистър Димов отчете, че замърсяването на въздуха е голям проблем за България и Европа. Почти две 2/3 от държавите в ЕС имат градове, които не отговарят на критериите на качество на атмосферния въздух. В страната ни най-голям замърсител са финните прахови частици. Според Нено Димов едно от решенията е електрификация на транспорта. Той поясни, че електропревозът и електромобилите освен, че отделят значително по-малко вредни емисии, са и по-евтини.  \r\nКато друга мярка за подобряване качеството на атмосферния въздух МОСВ ще предприеме отваряне на второ финансиране по оперативната програма за битово отопления. В нея ще могат да се включат общините, които не са участвали при първата процедура. При новото финансиране ще бъдат разпределени още 80 млн. лв. „Така на практика ще осигурим може би 8 пъти по-голям ресурс, отколкото е било предвидено в оперативната програма по време на нейното договаряне“, уточни министърът на околната среда. \r\nМинистър Нено Димов отбеляза, че България, заедно със страните от Централна и Източна Европа, ще търси възможност за финансиране от Европейската комисия (ЕК) на проекти за електромобилност в следващия програмен период.  \r\n„В разговори съм с колеги от други страни от Централна и Източна Европа, най-вече със страните от Вишеградската четворка. Ще търсим начин да активизираме по-голям финансов ресурс от ЕК за стимулиране не само на градския транспорт, но и изграждане на инфраструктура – включително т.нар. зелени коридори, които да свързват не само град с град, но и град с държава, така че да може да се стигне с електромобил от Мюнхен до Пловдив или да пътувате от Латвия до Гърция“, обясни министър Димов. \r\nПредседателят на Управителния съвет на Националния доверителен екофонд Пенка Смоленова съобщи, че фондът има значим принос за по-чиста околна среда.  \r\n„От 2015 г. насам НДЕФ е единственият източник на безвъзмездна субсидия за стимулиране използването на електрическите превозни средства. НДЕФ администрира първата национална инициатива за насърчаване използването на електромобили, което допринася за изпълнението на приоритетни политики в околната среда – подобряване качеството на атмосферния въздух, намаляване емисиите от парникови газове и на нивата на шумовото замърсяване“, отбеляза Пенка Смоленова. Тя отчете, че през 2018 г. е работено по изпълнението на 58 проекта за енергийна ефективност със 78 обекта. Изплатената субсидия е в размер на над 4,8 млн. лева. \r\nДаяна ДЮЛГЕРОВА", "date": "2019.06.03", "title": "Министерството на околната среда и водите отпуска допълнителни средства за по-чист въздух в общините (ОБЗОР)"}
{"url": "http://www.focus-news.net/news/2019/06/03/2665810/dobrich-poreditsata-dzhaz-kontserti-prodalzhava-s-lyatno-nastroenie-v-parka.html", "text": "Поредицата джаз концерти в Добрич продължава с „Лятно настроение“ в парка. Това съобщиха от пресцентъра на  Община град Добрич . Общината кани бителите на града на една френска вечер с френски мелодии, изпълнена с участието на френски изпълнители и всичко това с привкус на JAZZ, от 18.00 часа на 6 юни в градски парк „Свети Георги“, пред шадравана. Добре познатите на добричката публика Емил Пехливанов - ударни и Михаил Иванов - контрабас, разширяват формацията със специално поканените от Франция Георги Корназов - тромбон, Дидие Итюрсари - акордеон и нежното присъствие на Клое Кайтон - вокал. \r\nМалко информация за гостите от Франция - за Георги Корназов, който завършва НМА „П. Владигеров“ в София и джаз и импровизация в Националната академия за музика и танци  в Париж, твърдят: „Музиката на Корназов е вселена между България и Западния джаз, майсторска смес на неустоими мелодии, видяни  през призмата на съвременността.” - Yves Dorisson, „Culture jazz“. Освен като тромбонист се изявява и като композитор, работи с различни състави в цяла Европа. \r\nДидие Итюрсари изглежда и свири на акордеон като един истински френски Bohème. Личният му чар е подплатен с дипломи от най - престижните музикални училища във Франция и партньорства с известни музиканти. Свири в Националния джазов оркестър ONJ. \r\nКлое Кайтон внася с гласа си едно завършено звучене на тази формация. Пианото и джазът са нейната страст. Завършва Националната академия за музика и танц в Париж  и има издадени 9 албума с нейно участие. Работи с авторитетни композитори, състави и режисьори. Освен реализацията на  различни творчески проекти, в момента и преподава в Музикалното училище „Свети Себастиен“ в Сюр Лоар.", "date": "2019.06.03", "title": "Добрич: Поредицата джаз концерти продължава с „Лятно настроение“ в парка"}
{"url": "http://www.focus-news.net/news/2019/06/03/2665796/stara-zagora-chastichno-bedstveno-polozhenie-na-teritoriyata-na-obshtina-opan-e-obyaveno-zaradi-intenzivni-valezhi-v-rayona.html", "text": "Кметът на Община Опан Генчо Колев обяви със своя заповед частично бедствено положение на територията на общината. Това съобщиха от пресцентъра на  Областна администрация-Стара Загора . Бедствено положение е в сила за селата Опан, Бяло поле, Васил Левски, Тракия и Бял извор. От 20.00 ч. на 2 юни е въведен в изпълнение Общинският план за защита при бедствия, част втора – „План за действие при възникване на наводнения“. Бедственото положение бе въведено заради интензивни валежи в района, започнали около 16.00 ч. на 2 юни. Те причиниха наводнения в домовете на много хора и в селскостопански постройки. Силният вятър е съборил дървета, има залята от водата инфраструктура, преливащи дерета.  \r\nСъс същата заповед се забранява влизането, пребиваването и движението на МПС в района на бедствието, освен тези на екипите от единната спасителна система и тези за продоволствено снабдяване на населението. Задължават се кметските наместници при продължаващо покачване на водата в деретата в рамките на селата да организират временно изваждане на застрашеното население и настаняването му в подходящи жилища.  \r\nСрокът на действие на кметската заповед е до 20.00 ч. на 6 юни.", "date": "2019.06.03", "title": "Стара Загора: Частично бедствено положение на територията на община Опан е обявено заради интензивни валежи в района"}
{"url": "http://www.focus-news.net/news/2019/06/03/2665813/api-dvizhenieto-v-tunel-echemishka-na-am-hemus-v-posoka-varna-shte-se-osashtestvyava-v-edna-lenta-poradi-remontni-deynosti-na-4-yuni.html", "text": "Утре – 4 юни, от 9.00 ч. до 15.00 ч. движението в тунел „Ечемишка“ на АМ „Хемус“ в посока Варна ще се осъществява в една лента поради ремонтни дейности. Това съобщиха от пресцентъра на  Агенция \"Пътна инфраструктура\" . Ще бъде ограничено преминаването в активната лента, а трафикът ще се пренасочва в изпреварващата. \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.06.03", "title": "АПИ: Движението в тунел „Ечемишка“ на АМ „Хемус“ в посока Варна ще се осъществява в една лента поради ремонтни дейности на 4 юни"}
{"url": "http://www.focus-news.net/news/2019/06/03/2665811/dobrich-vaznagrazhdeniyata-na-sektsionnite-izbiratelni-komisii-ot-obshtinata-shte-se-izplashtat-na-6-i-7-yuni.html", "text": "Община град Добрич уведомява, че възнагражденията на членовете на Секционните избирателни комисии от изборите за членове на Европейския парламент от Република България на 26.05.2019 г. ще се изплащат на 6 и 7 юни 2019 г. (четвъртък и петък) в сградата на Община град Добрич на ул. „България“ 12. Това съобщиха от пресцентъра на  Общината . \r\nПлащанията ще се извършват в четвъртък от 9.30 до 13.00 ч. и от 14.00 до 17.00 ч. и в петък от 9.00 до 13.00 ч. и от 14.00 до 17.00 ч. \r\n• Секции от № 1 до № 65 - в Центъра за услуги и информация на гише „Информация“ \r\n• Секции от № 66 до № 130 - на І етаж, стая 112.  \r\nПредставянето на лична карта е задължително.", "date": "2019.06.03", "title": "Добрич: Възнагражденията на секционните избирателни комисии от общината ще се изплащат на 6 и 7 юни"}
{"url": "http://www.focus-news.net/news/2019/06/03/2665815/veliko-tarnovo-politsiyata-razsledva-palezh-na-avtomobil-v-gorna-oryahovitsa.html", "text": "Служители на полицейското управление в Горна Оряховица разследват палеж на товарен автомобил. Това съобщиха от пресцентъра на  Областна дирекция на МВР – Велико Търново . В петък сутринта в полицейското управление е получен сигнал за счупен прозорец на товарен автомобил „Рено“, паркиран пред жилище в железничарския град, в кабината на който имало следи от обгаряне. На местопроизшествието е извършен оглед. По случая е започнато досъдебно производство. \r\nВзломна кражба на пари от магазин в областния град се разследва от служители на полицейското управление във Велико Търново. Сигнал за случая е получен на 31 май. По данни на тъжителя в периода 30-31 май, чрез взломяване на странична врата на търговския обект е извършена кражба на 1200 лв. На местопроизшествието е извършен оглед. По случая е започнато дъсъдебно производство.", "date": "2019.06.03", "title": "Велико Търново: Полицията разследва палеж на автомобил в Горна Оряховица"}
{"url": "http://www.focus-news.net/news/2019/06/03/2665816/kmetat-na-burgas-dimitar-nikolov-vze-uchastie-v-tretiya-balgaro-ruski-forum-na-pobratimenite-gradove-vav-varna.html", "text": "Кметът на Бургас Димитър Николов взе участие в Третия българо-руски форум на побратимените градове във Варна. В него се включиха представители на 31 руски града. Това съобщиха от пресцентъра на  Община Бургас . Сред участниците бе зам.-кметът на побратимения на Бургас Ярославъл – Елена Новик. \r\nДомакини на форума са кметът на Варна Иван Портних, НСОРБ, Министерство на туризма на Република България, с подкрепата на Генералното консулство на Руската федерация във Варна. Официален гост на форума бе Министърът на туризма Николина Ангелкова. \r\nСъбитието  е посветено на 140 години от установяване на дипломатически отношения между Република България и Руската федерация. \r\nОсновна цел на форума е развитие на партньорски отношения между българските и руските градове и на двустранните контакти в областта на туризма. \r\n„Бургас има установени взаимоотношения с руски градове повече от 40 години. Това са Краснодар, Ярославъл, Вологда, Омск, Оренбург, Когалим. Сигурен съм, че партньорските ни отношения ще продължат да се развиват в сферата на културата и икономиката, защото работим по много съвместни проекти.“Това заяви по време на форума кметът на Бургас Димитър Николов.", "date": "2019.06.03", "title": "Кметът на Бургас Димитър Николов взе участие в Третия българо-руски форум на побратимените градове във Варна"}
{"url": "http://www.focus-news.net/news/2019/06/03/2665805/ea-daily-ruskite-miliarderi-sa-stanali-po-bogati-s-227-mlrd-dolara-prez-2019-godina.html", "text": "Общото състояние на най-богатите руснаци за първите пет месеца от 2019 година се е увеличило с 22,729 млрд. долара, предава руската агенция  EA Daily  като се позовава на данните от рейтинга на Bloomberg Billionaires Index (BBI). \r\nНа първо място сред руските милиардери в списъка на BBI е съсобственика на „Новатек“ Леонид Михелсон, чието състояние е нараснало с 3,22 млрд. долара от началото на годината – до 22,7 млрд. На второ и трето място са основният акционер в групата НЛМК Владимир Лисин, който е увеличил богатството си с 3,44 млрд долара – до 21,3 и един от основните собственици на „Норникел“ Владимир Потанин, който е увеличил състоянието си с 1,4 млрд долара до 21. \r\nОсновният собственик на \"Северстал\" Алексей Мордашов е на четвърто място (състоянието му се е увеличило с 1,37 млрд. долара до 18,8 млрд. долара), а съсобственикът на \"Лукойл\" Вагит Алекперов е на пето място с богатство от 17,9 млрд. Долара ( от началото на годината се е увеличило с 1,88 млрд. долара). \r\nГенадий Тимченко е на шесто място, притежава дялове в  „Новатек“ и „Сибур“ - богатството му се е увеличило с 3.1 млрд. долара до 16.9 млрд. Долара. Седмото място е заето от Алишер Усманов (Металоинвест, Мегафон) с богатство от 16,4 млрд. долара (увеличение от 2,22 млрд. долара). \r\nСлед това в списъка са Роман Абрамович, чието състояние се е увеличило с 849 милиона долара – до 15 милиарда и основният собственик на „Ренова“ Виктор Вакселберг (неговият капитал се е увеличил с 549 милиона долара до 13,7 млрд.). Десетката затваря основният акционер „Еврохим“ и СУЕК Андрей Мелниченко с капитал от 13,4 млрд. долара – увеличение с 940 милиона. \r\nТрябва да се отбележи, че индексът BBI се изчислява въз основа на стойността на акциите на компаниите, в които милиардерите притежават акции. За някои компании изчислението се основава на съотношението между капитализацията на дружеството и EBITDA или цената на акцията към печалбата на акция. Като цяло рейтингът на BBI включва 500-те най-богати хора в света, от руснаците в момента той включва 22 души. \r\nПревод и редакция:", "date": "2019.06.03", "title": "EA Daily: Руските милиардери са станали по-богати с 22,7 млрд. долара през 2019 година"}
{"url": "http://www.focus-news.net/news/2019/06/03/2665814/kaloyan-kostadinov-e-noviyat-zam-izpalnitelen-direktor-na-df-zemedelie-koyto-poema-prsr.html", "text": "Управителният съвет на ДФ „Земеделие“ гласува освобождаването на заместник-изпълнителния директор Атидже Алиева-Вели. Това съобщиха от пресцентъра на  ДФ \"Земеделие\" . Алиева-Вели подаде оставка за освобождаване от поста „зам.-изпълнителен директор на ДФЗ“ след влизането си в Европейския парламент.  \r\nУС избра Калоян Костадинов за заместник-изпълнителен директор на ДФЗ. Той е магистър по право. От 2007 г. до 2011 г. е работил като старши експерт дирекция „Обществени поръчки и концесии“ в Комисия за защита на конкуренцията (КЗК).  \r\nВ периода 2011-2014 г. Костадинов е бил главен юрисконсулт в дирекция „Търговски дружества, нормативно регулиране на системата на културата и обществени поръчки“ в Министерство на културата.  \r\nОт 2014 г. до момента Костадинов работи в ДФ „Земеделие“ – РА. От октомври 2014 г. до май 2017 г. е бил главен експерт в дирекция „Договориране по прилагане на мерки за развитие на селските райони“. От 2017 г. до момента е директор на дирекция „Договориране по прилагане на мерки за развитие на селските райони“. \r\nКалоян Костадинов ще отговаря за прилагане на мерките от Програмата за развитие на селските райони (ПРСР).", "date": "2019.06.03", "title": "Калоян Костадинов е новият зам.-изпълнителен директор на ДФ „Земеделие“, който поема ПРСР"}
{"url": "http://www.focus-news.net/news/2019/06/03/2665817/aktsenti-v-sutreshniya-blok-dobro-utro-balgariya-na-radio-fokus-za-4-yuni.html", "text": "На 4 юни отбелязваме Международния ден за защита на децата – жертви на агресия. Денят се отбелязва от 1983 г. с решение на Общото събрание на ООН, във връзка с годишнината от израелската бомбардировка на жилищни квартали на Бейрут 1982 година, при която загиват деца. Децата са най-честата жертва на насилие в семейството, в училище, на улицата. Как впоследствие това рефлектира върху обществото? Темата ще коментираме в сутрешния блок  „Добро утро, България“  на  Радио „Фокус“  с Даниела Колева, Програмен директор „Закрила на детето“ в УНИЦЕФ България. \r\nВ каква посока ще върви БСП оттук нататък? Вътрешните разногласия и спорове ще попречат ли на левицата да поддържат своята позиция на опозиция на управляващите? Гост в ефира ще бъде Пенчо Милков, народен представител от ПГ на „БСП за България“. \r\nЗатоплянето на времето събужда желанието ни за разходки сред природата. Няма нищо по-хубаво от това в почивния си ден да отидем в планината и да се порадваме на чистия въздух, на горските пътеки и спокойствието, които тя ни предлага. Не липсват обаче и инцидентите с туристи в планината. Какво трябва да знаем и защо планината е опасна и през летните месеци? Отговорите на тези и други въпроси ще потърсим от Емил Нешев, директор на Планинската спасителна служба (ПСС) към Българския червен кръст (БЧК). \r\nЗа девета поредна година в петричкото село Първомай се проведе Националният фолклорен конкурс „Оро се вие, цървули се кинат“. Как премина събитието и кои са големите победители, ще научим от Натали Стефанова от Радио „Фокус“ - Пирин. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 4 юни, с водещ Йоланда Пелова.", "date": "2019.06.03", "title": "Акценти в сутрешния блок „Добро утро, България“ на Радио „Фокус“ за 4 юни"}
{"url": "http://www.focus-news.net/news/2019/06/03/2665818/babh-startira-zasileni-proverki-po-balgarskoto-chernomorie.html", "text": "Във връзка с настъпващия летен туристически сезон Българската агенция по безопасност на храните (БАБХ) стартира от днес, 3 юни, засилени извънредни проверки. Това съобщиха от пресцентъра на  БАБХ . Проверките ще се извършват на територията на областите Варна, Бургас и Добрич в обекти за търговия на дребно с храни, обекти с дейност кетъринг или подвижни, временни и сезонни обекти, както и в заведения за обществено хранене, включително и такива, намиращи се на територията на хотелски комплекси, туристически обекти, предлагащи услугата „all inclusive“. Проверките ще продължат до края на туристическия сезон – 13 септември 2019 г. \r\nПри инспекциите ще се следи за установяване съответствието на бизнес операторите  и обектите с изискванията на действащото законодателство по отношение регистрацията на обектите, хигиенното им състояние (сградов фонд и оборудване, хигиена на персонала, отстраняване на отпадъците), поддържане на Системите за управление безопасността на храните или процедури основани на принципите на НАССР – спазване условията и сроковете на съхранение на храни и суровини, изискванията за етикетиране, програми за мониторинг, за хигиена и безопасност на храните и осигуряване на проследимост на хранителните продукти – наличие на документи за произход и безопасност. Съгласно нормативните изисквания ще се акцентира на коректното етикетиране на предлаганите млечни продукти и ще се извършва проследимост на техните доставчици. Инспекторите ще проверяват дали в обектите за обществено хранене работят лица, които притежават редовно заверени лични здравни книжки (ЛЗК), съгласно чл. 2 от Наредба № 15 от 27.06.2006 г. за здравните изисквания. \r\nЦелта на традиционните тематични проверки е да се обезпечи безопасността на туристите по отношение на храненето, да се гарантира сигурността и здравето на потребителите при увеличеното търсене и предлагане на стоки и хранителни продукти по време на летния туристически сезон, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат дните от своята ваканция.  \r\nИнспектори към Българска агенция по безопасност на храните ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.", "date": "2019.06.03", "title": "БАБХ стартира засилени проверки по българското Черноморие"}
{"url": "http://www.focus-news.net/news/2019/06/03/2665819/veliko-tarnovo-protest-sreshtu-koruptsiyata-neefektivnata-sadebna-sistema-niskite-dohodi-i-pensii-shte-se-provede-v-grada-na-4-yuni.html", "text": "Протест срещу корупцията, неефективната съдебна система, ниските доходи и пенсии ще се проведе във Велико Търново. Това съобщиха  организаторите  на протеста. Той ще се проведе от 16.00 до 20.00 часа на 4 юни в парк „Марно поле“ и е съгласуван с Община Велико Търново. Инициаторите уточняват, че организират протест срещу корупцията, неефективната съдебна система, ниските доходи и пенсии, както и информационно-разяснителна кампания по въпросите залегнали в референдумите, които ще се инициират през тази година. Информация за предложенията с мотивите към тях може да намерите на сайта   или „Фейсбук“ страницата  .", "date": "2019.06.03", "title": "Велико Търново: Протест срещу корупцията, неефективната съдебна система, ниските доходи и пенсии ще се проведе в града на 4 юни"}
{"url": "http://www.focus-news.net/news/2019/06/03/2665822/veliko-tarnovo-13-to-izdanie-na-praznika-na-gornooryahovskiya-sudzhuk-shte-se-provede-na-7-i-8-yuni.html", "text": "Община Горна Оряховица подготвя 13-то издание на Празника на горнооряховския суджук. Вече се провежда и конкурс за най-добре направен суджук от говеждо месо, като победителят ще бъде избран през следващия уикенд. Това съобщи пред журналисти във Велико Търново кметът на Община Горна Оряховица инж. Добромир Добрев, предаде репортер на  Радио „Фокус“-Велико Търново . Събитието ще се проведе в рамките на три дни – от 7 до 9 юни. Желаещите да участват в конкурса трябва да донесат 1 суджук на 8 юни (събота) до 11.00 часа в парк „Градска градина“ – Горна Оряховица или да го изпратят до 7 юни в Общината. Повече информация можете да откриете на интернет сайта на местната администрация. Финалът на състезанието ще бъде в парк „Градска градина” от 15.00 часа, където жури от технолози на трите фирми производители на Горнооряховски суджук  ще избере най-добрия домашен суджук. Победителите ще получат атрактивни награди. \r\n„И тази година организаторите на Празника в лицето на Община Горна Оряховица и трите суджукарски фирми са предвидили богата и атрактивна програма. На 7 юни по традиция в парк „Градска градина“ започва ХХІІІ Регионален преглед на старата градска песен „Божури“. От 17.30 часа празникът продължава с фолклорна програма на съставите при НЧ „Брата Грънчарови – 2002“. Час по-късно на сцената ще се качат Оркестър „Здравец“ и Нелина“, допълни още инж. Добрев. \r\nОфициалното откриване на Празника на горнооряховския суджук е насрочено за 11.00 часа на 8 юни. След церемонията, програмата в парк „Градска градина“ ще продължи с изпълнения на самодейни състави от общината и гости. Отново ще има много кулинарни игри, викторини, които разбира се ще бъдат придружени с атрактивни награди. „Вечерта от 18.00 часа започва фолклорна програма с участието на Димитър Аргиров, Оркестър „Експрес бенд“, Жоро Любимеца и Валя. От 23.00 часа на пл. „Георги Измирлиев“ гостите на Празника ще могат да видят атрактивен 3D мапинг с тематика посветена на горнооряховския суджук. В третия ден празникът ще продължи с програма на самодейци от общината и гости. В неделя е финалът на конкурса за домашно приготвено ястие „Без суджук не може!“. Желаещите да участват в конкурса трябва да приготвят едно или няколко ястия, в които горнооряховският суджук да бъде основен продукт или да присъства като декорация към него. За участие в кулинарната надпревара се допускат както индивидуални, така и колективни участници (читалища, клубове и др. организации). Приготвените ястия трябва да бъдат донесени в парк „Градска градина” до 10.00 часа на 9 юни“, обясни още градоначалникът. Финалът на конкурса ще бъде от 10.30 до 11.30 часа в парк „Градска градина“, където всеки участник трябва да презентира своето ястие пред жури от технолози на трите фирми производители на Горнооряховски суджук. Победителите ще получат атрактивни награди. От 15.00 часа в Художествена галерия „Недялко Каранешев“ ще бъде открита изложбата с картини от ХХ Международен пленер „Живописатира“. В него по традиция участват както художници от Сдружение Гоарт, така и творци от страната и гости от побратимените градове. \r\nОт 18.00 часа започва вечерната фолклорна програма с участието на Национален фолклорен ансамбъл „Българи“, Албена Вескова и Крум Крумов. По традиция празникът ще завърши с празнични илюминации, а от 23.00 часа на пл. „Георги Измирлиев“ отново ще бъде показан тематичен 3D мапинг. \r\nИзненадата за гостите на празника тази година ще бъде изработването на скулптура от дърво на тема суджук. Пред погледите на всички тя ще бъде изработена от Крум Велков, а творбата му ще остане да краси парк „Градска градина“. От Историческия музей са приготвили богат набор от сувенири, които ще бъдат изложени на специален щанд в парка. Постоянната експозиция в Музея, посветена на горнооряховския суджук, ще е безплатна в дните на празника. \r\nНадежда КРЪСТЕВА", "date": "2019.06.03", "title": "Велико Търново: 13-то издание на Празника на горнооряховския суджук ще се проведе на 7 и 8 юни"}
{"url": "http://www.focus-news.net/news/2019/06/03/2665821/sport-adrian-andreev-se-klasira-za-3-iya-krag-na-mladezhkiya-rolan-garos.html", "text": "Адриан Андреев се класира за третия кръг на Откритото първенство на Франция по тенис за юноши. Поставеният под номер 4 в схемата българин победи с 6:3, 6:3 Дали Бланч от САЩ. Така 18-годишният софиянец продължава напред без да загуби сет. В първия кръг Андреев се наложи над швейцареца Доминик Щефан Щрикер с 6:3, 7:6 (2). На осминафиналите Андреев ще играе срещу Тоби Алекс Кодат от САЩ.", "date": "2019.06.03", "title": "Спорт: Адриан Андреев се класира за 3-ия кръг на младежкия „Ролан Гарос“"}
{"url": "http://www.focus-news.net/news/2019/06/03/2665820/petar-vitanov-evrodeputat-osnoven-prioritet-na-vsichki-levi-sili-v-ep-shte-bade-vazstanovyavane-na-sotsialniya-harakter-na-obshtnostta.html", "text": "Основен приоритет на всички леви сили в ЕП ще бъде възстановяване на социалния характер на Общността. Това каза в предаването „Софийска трибуна“ на  Радио „Фокус“  евродепутатът от листата на БСП Петър Витанов. По думите му освен България и Европа има нужда от реформи. През последните години ЕС престана да бъде притегателен център на гражданите, загуби доверието и своя социален характер, добави той. „Моя основна мисия ще бъде повишаване на доходите. Ще се боря за различен тип управление, по-морално, по-отворено и социално, ориентирано към помощ на нуждаещите се. Европа на две скорости и на различните стандарти не е моята представа за Общността, вярвам не е и на голяма част от българите“, добави той. Според Витанов съществува неудовлетвореност от европейските институции у голяма част от избирателите, вина за което имат управляващите от ГЕРБ, които оправдават собствената си немощ с ЕС. „ Все повече са сферите у нас, които се регулират от органи в ЕС, а тенденцията е те да се увеличават. Тези, които подцениха ролята на Съюза, просто не са запознати с механизмите му на функциониране“, обясни евродепутатът. Петър Витанов коментира още, че ниската избирателна активност на изборите за ЕП увеличи тежестта на манипулирания вот и беше показателна за малформацията на българската политическа действителност.  \r\nВеселка ИВАНОВА  Пълния текст на интервюто четете по-късно в „Мнение”", "date": "2019.06.03", "title": "Петър Витанов, евродепутат: Основен приоритет на всички леви сили в ЕП ще бъде възстановяване на социалния характер на Общността"}
{"url": "http://www.focus-news.net/news/2019/06/03/2665823/mz-prevede-avansova-subsidiya-na-bolnitsata-vav-vratsa.html", "text": "Министерството на здравеопазването (МЗ) преведе на МБАЛ „Христо Ботев“ АД - Враца авансова субсидия по реда на Наредба № 3/2019 г. за медицинските дейности извън обхвата на задължителното здравно осигуряване, за които министерството субсидира лечебни заведения и за критериите и реда за субсидиране на лечебни заведения. Това съобщиха от пресцентъра на  МЗ . С предоставените финансови средства болницата ще бъде в състояние да изплати възнагражденията на работещите в лечебното заведение за месец април и аванс за месец май.  \r\nВ Министерството на здравеопазването продължават преговорите с кредиторите на болницата, с цел договаряне на разсрочване на задълженията. Очаква се да бъде постигнато споразумение с някои от кредиторите, за да може лечебното заведение да осъществява дейностите, за които има договор с НЗОК/РЗОК, както и да осигурява на населението спешна медицинска помощ и ТЕЛК, за които има договор с МЗ.", "date": "2019.06.03", "title": "МЗ преведе авансова субсидия на болницата във Враца"}
{"url": "http://www.focus-news.net/news/2019/06/03/2665826/mariya-gabriel-gerb-ostavam-evrokomisar-premierat-boyko-borisov-napalno-odobri-moeto-reshenie.html", "text": "Оставам еврокомисар, премиерът Бойко Борисов напълно одобри моето решение. Това каза водачът на евролистата на ГЕРБ Мария Габриел в предaването \"Лице в лице\" по  бТВ . \"Тази сутрин говорих и с премиера Борисов и той напълно одобри моето решение. Решението ми е да остана еврокомисар. Искам до края на мандата на тази комисия да продължавам да карам да се говори за България с гордост, с уважение за това, че е активна и отстоява силни каузи и че работя за политики, които не са абстрактни”, каза Мария Габриел. Тя подкрепи решението си с това, че водещата ѝ кауза е „уважавана България в Европа”, затова преценила, че е по-важно да остане в ЕК. \r\n„Предстоят пет-шест месеца поне преди съставянето на новата ЕК. Въпросът, който аз си зададох, е може ли България да си позволи в този момент, когато едни говорят за намаляване на броя на еврокомисарите, други говорят за това, че следват важни решения за чакалнята за еврозоната, за механизма за сътрудничество, за Шенген. Трети говорят как от нищо ресор дигитална икономика и общество съм го превърнала в един от най-мощните ресори в ЕК и неслучайно това е един от приоритетите на всички държави в ЕС. В този контекст фактът е, че не мога да си позволя да не остана еврокомисар, не мога да си помисля за миг, че България в следващите шест месеца няма да има представител в ЕК”, каза още Мария Габриел.", "date": "2019.06.03", "title": "Мария Габриел, ГЕРБ: Оставам еврокомисар, премиерът Бойко Борисов напълно одобри моето решение"}
{"url": "http://www.focus-news.net/news/2019/06/03/2665828/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79 и второкласен път 19 Симитли-Гоце Делчев. Няма въведени ограничения за движение и ремонтни дейности по пътищата от републиканската пътна мрежа. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.06.03", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/06/03/2665812/normalizira-se-obstanovkata-sled-intenzivnite-valezhi-v-zapadna-i-tsentralna-balgariyaobzor.html", "text": "Нормализира се обстановката след интензивните валежи, които паднаха на 2 и 3 юни в Западна и Централна България. Жълт код за интензивни валежи, гръмотевични бури и условия за градушки беше обявен в западните и централни райони. Най-големи количества валежи бяха измерени в областите Пловдив, Велико Търново, Казанлък, Русе, Пазарджик и др. Пловдив \r\nОколо 1000 сигнала са получени за произшествия след интензивния дъжд в Пловдив. По данни на НИМХ количествата валежи са били около 70 л/кв. м. Заради усложнената метеорологична обстановка в града заседава кризисен щаб, ръководен от началника на ОДМВР-Пловдив старши комисар Атанас Илков. На място пристигнаха и министърът на вътрешните работи Младен Маринов и директорът на ГДПБЗН гл. комисар Николай Николов, които направиха оглед на щетите. Ситуацията постепенно се нормализира, няма сигнали за бедстващи и пострадали хора. Единствените поражения по инфраструктурата в града са по настилката на бул. „Санкт Петербург“. Очаква се ремонт да бъда извършен в най-кратки срокове. \r\nМинистър Младен Маринов заяви, че над 12 са били критичните точки в Пловдив по време на пороя. „Една от тях е при управлението на НКЖИ в града, където половин метър вода само ни делеше от товa да бъдат залети всички елтабла, които да доведат до изключване на напрежението по линията, но се справихме отлично”, каза той. Вътрешният министър благодари на всички от кризисния щаб, които са работили през цялата нощ - районни кметове, областен управител, служители на пожарната и на МВР. От своя страна, гл.  комисар Николай Николов заяви, че около 30 души са били евакуирани и извадени от автомобилите си по време на пороя. Имало е и евакуация на хора към по-високи етажи за осигуряване на безопасност на деца и възрастни, както и на лежащо болни. \r\nАсеновград също пострада от поройните валежи. Разрушена е асфалтовата настилка на няколко улици в града, като най-засегната е улица „Конушка“, където водната стихия е откъснала парчета асфалт. Проблеми има и в кварталите „Горни Воден“ и „Долни Воден“, където са разрушени пътни настилки и тротоари. Общински кризисен щаб с цел превенция бе свикан и в Карлово. Беше разпоредено на кметовете на населените места от общината да предприемат превантивни мерки по обезопасяване на невралгични точки и наблюдение на отводнителните шахти. Велико Търново \r\n21 л/кв. м са отчетените количества валежи във Велико Търново. 11 са получените сигнали за наводнени сгради и улици, закъсали автомобили и паднали дървета. Придошли води на река Янтра затлачиха с дървета моста на пътя Горна Оряховица – Първомайци и наводниха двора на църквата „Св. 40 мъченици\". Специализирана техника разчисти отворите на мостовото съоръжение и изпомпи водата от двора на храма. Предприети са мерки за наблюдение на коритото на Янтра и за ранно предупреждение на хората за евакуиране при необходимост. \r\nЧастично бедствено положение беше обявено в Община Горна Оряховица. Сутринта на 3 юни Александровският мост до Първомайци беше затворен, тъй като дъгите му бяха затлачени от клони и дънери, довлечени от реката. Специализирана техника почисти събралите се наноси вследствие на обилния дъжд. Непрекъснато се следят нивата на реките в цялата област, както и в съседните райони. Казанлък \r\nВ Казанлък също бяха измерени количества валежи от 21 л/кв. м. Вътрешният министър Младен Маринов посети града, за да направи проверка на щетите. Той обясни, че бързата реакция на общината, полицията и екипите на пожарната безопасност е допринесла за минимализиране на щетите в района. „Хубаво е, че много хора са откликнали и са се притекли на помощ на пострадалите. Това е показателен знак, че в обществото се възражда традиционната за българина съпричастност към проблемите на другите“, коментира Маринов и изрази увереност, че с общи усилия на хората ще бъде помогнато да възстановят щетите. „Прави се всичко възможно за минимализиране на щетите, благодарение на ракетните площадки районът е предпазен от градушка, което би довело до сериозни загуби за стопаните и за селскостопанската продукция“, заяви вътрешният министър. Стара Загора \r\nНад 60 са сигналите за отводняване на сгради и дворове, паднали дървета и закъсали автомобили и автобуси след проливния дъжд в Стара Загора. Екипи на пожарната са евакуирали хора от закъсал автобус към село Горно Ботево, извършено е отводняване на жилищни сгради в Стара Загора и село Християново. Екипи на РСПБЗН - Казанлък са участвали в евакуиране на хора в село Средногорово от залети с вода къщи и дворове от придошлите води на река Гюрлийска. Екипи на РСПБЗН - Гурково са участвали в евакуиране на хора в Николаево и отводняване на залети с вода къщи и дворове от паднали интензивни валежи от дъжд. Екипи на РСПБЗН - Опан са участвали в евакуиране на майка и две деца от къща залята с вода в село Бяло поле, община Опан и залети с вода къщи и дворове в село Опан и в село Тракия. В селата Горно Ботево, Яворово и Ракитница са отстранени паднали дървета по пътното платно и е осигурено нормално преминаване на автомобилите. В ТЕЦ 2 са работили 2 екипа от ПБЗН за отводняване на шламова помпена станция-3 и сгуроотвал.  \r\nЧастично бедствено положение е обявено на територията на старозагорската община Опан заради интензивните валежи в района. Те са причинили наводнения в домовете на много хора и в селскостопански постройки. Силният вятър е съборил дървета, има залята от водата инфраструктура, както и преливащи дерета. \r\nМножество сигнали за наводнени имоти и съборени дървета са получени и в областите  Пазарджик, Кюстендил, Видин, Сливен, Кърджали  и др. Няма пострадали хора и нанесени сериозни материални щети. \r\nВъв връзка с критичните нива на язовирите и реките  министърът на околната среда и водите Нено Димов  заяви, че няма информация за прелели водни басейни. Активиран е щабът за наблюдението им. „Ние следим постоянно прогнозите и сме в контакт с НИМХ. Очаква се валежи да има и в Северозападна България, така че там, където има прогноза, там са и наблюденията. Ресурсът, с който разполагаме, е на терен и хората там докладват за ситуацията“ поясни министър Димов.", "date": "2019.06.03", "title": "Нормализира се обстановката след интензивните валежи в Западна и Централна България(ОБЗОР)"}
{"url": "http://www.focus-news.net/news/2019/06/03/2665827/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Движението от и към пункта се осъществява без проблеми, пътните настилки на места са мокри. Няма образували се колони от чакащи автомобили и въведени ограничения за движението на превозните средства. \r\nВенцеслав ИЛЧЕВ", "date": "2019.06.03", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/03/2665824/veliko-tarnovo-patsient-na-bolnitsata-v-gorna-oryahovitsa-e-izbyagal-i-e-otkradnal-skap-kabel-ot-lechebnoto-zavedenie.html", "text": "Пациент на болницата в Горна Оряховица си е тръгнал по собствена инициатива от болничното заведение и е откраднал кабел на апаратура на стойност 500 лв. Това съобщиха от пресцентъра на  Областна дирекция на МВР – Велико Търново . Сигнал за случая е получен около 19.00 часа вчера. По данни на персонала 69-годишния пациент от града е напуснал болницата без да бъде изписан и е откраднал специализиран кабел от медицинска апаратура. След намесата на полицията мъжът е бил установен, а кабелът - върнат в болницата. По случая е образувана преписка.", "date": "2019.06.03", "title": "Велико Търново: Пациент на болницата в Горна Оряховица е избягал и е откраднал скъп кабел от лечебното заведение"}
{"url": "http://www.focus-news.net/news/2019/06/03/2665825/pregled-na-mezhdunarodnite-novini-do-18-chasa-agentsiya-fokus.html", "text": "Общото състояние на най-богатите руснаци за първите пет месеца от 2019 година се е увеличило с 22,729 млрд. долара, предава руската агенция  EA Daily  като се позовава на данните от рейтинга на Bloomberg Billionaires Index (BBI). \r\nНа първо място сред руските милиардери в списъка на BBI е съсобственика на „Новатек“ Леонид Михелсон, чието състояние е нараснало с 3,22 млрд. долара от началото на годината – до 22,7 млрд. На второ и трето място са основният акционер в групата НЛМК Владимир Лисин, който е увеличил богатството си с 3,44 млрд долара – до 21,3 и един от основните собственици на „Норникел“ Владимир Потанин, който е увеличил състоянието си с 1,4 млрд долара до 21. \r\nОсновният собственик на \"Северстал\" Алексей Мордашов е на четвърто място (състоянието му се е увеличило с 1,37 млрд. долара до 18,8 млрд. долара), а съсобственикът на \"Лукойл\" Вагит Алекперов е на пето място с богатство от 17,9 млрд. Долара ( от началото на годината се е увеличило с 1,88 млрд. долара). \r\nГенадий Тимченко е на шесто място, притежава дялове в  „Новатек“ и „Сибур“ - богатството му се е увеличило с 3.1 млрд. долара до 16.9 млрд. Долара. Седмото място е заето от Алишер Усманов (Металоинвест, Мегафон) с богатство от 16,4 млрд. долара (увеличение от 2,22 млрд. долара). \r\nСлед това в списъка са Роман Абрамович, чието състояние се е увеличило с 849 милиона долара – до 15 милиарда и основният собственик на „Ренова“ Виктор Вакселберг (неговият капитал се е увеличил с 549 милиона долара до 13,7 млрд.). Десетката затваря основният акционер „Еврохим“ и СУЕК Андрей Мелниченко с капитал от 13,4 млрд. долара – увеличение с 940 милиона. \r\nТрябва да се отбележи, че индексът BBI се изчислява въз основа на стойността на акциите на компаниите, в които милиардерите притежават акции. За някои компании изчислението се основава на съотношението между капитализацията на дружеството и EBITDA или цената на акцията към печалбата на акция. Като цяло рейтингът на BBI включва 500-те най-богати хора в света, от руснаците в момента той включва 22 души. \r\n***  Опозиционната „Нова демокрация“ има преднина от девет процента пред управляващата в Атина СИРИЗА и ще успее да сформира еднопартийно правителство. Това показва ново проучване на агенция „Пулс\" за гръцката телевизия Скай, проведено преди предсрочните парламентарни избори в Гърция на 7 юли, предава скопското електронно издание  „Локално“ . \r\nСпоред анкетата, която е първата след европейските избори миналата седмица, „Нова демокрация“ събира между 31,5 до 36,5%, а СИРИЗА -  22,5 до 27,5%. Следва „Движение за промяна“, Комунистическата партия, „Златна зора“и „Гръцко решение“. \r\nИзследването също анализира два възможни сценария за разпределение на партиите в гръцкия парламент и по този начин възможността за формиране на еднопартийно правителство. И в двата случая, според анкетата, „Нова демокрация“ си осигурява необходимите 151 депутати, за да формира самостоятелно правителство. \r\nСпоред първия сценарий след изборите на 7 юли в  гръцкия парламент ще влязат седем партии. Най-много места -151 – ще има партията на Кириакос Мицотакис. СИРИЗА ще бъде със 74, „Движение за промяна“ -23, Комунистическата партия -16, „Златна зора“ – 15. Девет места ще получи партията на Янис Варуфакис. \r\nВторият сценарий предвижда шестпартиен парламент, т.е. партията на Янис Варуфакис остава извън парламента. Според тази прогноза „Нова демокрация“ ще има 154 депутати, СИРИЗА-77, „Движение на промяна“ - 25, Комунистическа партия - 17, „Златна зора“ – 15, а „Гръцко решение“ – 12. \r\nЗа 31% от анкетираните най-добре за страната би било след изборите „Нова демокрация“ да сформира еднопартийно правителство. 17 на сто са подкрепили оставането на СИРИЗА, а 16 на сто са на мнение, че най-добре би била коалиция с опозицията. 15% си пожелават еднопартийно правителство на СИРИЗА, а 10% - коалиция с „Нова демокрация“ и други партии.  \r\n37% от респондентите посочват на въпроса кой е най-подходящ за премиера лидера на „Нова демокрация“  Киракос Мицотакис, а около 27% подкрепят сегашния лидер на гръцкото правителство Алексис Ципрас. „Никой от двамата\" е отговорът, избран от 31% от респондентите. \r\nИзследването е проведено между 30 май и 1 юни сред 1358 души. \r\n***  Споразумението между Евразийския икономически съюз (ЕАИС) и Сърбия за свободна търговия може да бъде подписано до края на годината, заяви в понеделник председателят на Държавната дума на Русия Вячеслав Володин в Белград по време на откриването на четвъртото заседание за сътрудничество между долната камара на руския палрамент и сръбската Скущина, предава  ТАСС . \r\n„Споразумението за свободна търговия между ЕАИС и Сърбия, чието подписване се очаква до края на годината, ще отвори пазара за сръбски стоки в страни с население от около 180 милиона души“, отбеляза той. \r\n*** Християндемократическия съюз (ХДС) иска да остане на власт със своите коалиционни партньори от Германската социалдемократическа партия (ГСДП), заяви лидерът на дясноцентристите Анегрет Крамп-Каренбауер в понеделник, след като Андреа Налес се оттегли от поста председател на ГСДП, предава  Reuters . \r\n„ХДС иска да продължи да носи отговорност за нашата страна. Искаме да продължим мандата на правителството“, заяви АКК, както е известна сред световните медии. \r\n„Германия трябва да може да действа и да е готова за бъдещето и ние се надяваме силно, че социалдемократите ще вземат решение, което ще позволи това да е възможно“, добави политикът. \r\n*** Кралица Елизабет II и принц Чарлз посрещнаха президента на САЩ Доналд Тръмп и първата дама Мелания в Бъкингамския дворец в понеделник в началото на тридневната държавна визита на американския лидер, предава  AFP . \r\nТръмп се здрависа с кралицата преди да влезе в двореца за обеден прием, като беше приветстван с кралски салют от 41 оръдия. \r\n***  Дясноцентристката опозиционна „Нова Демокрация“ спечели пълна победа на балотажите на местните и регионалните избори в Гърция в неделя, като нейните кандидати взеха кметството в Атина и губернаторството в почти всички региони на страната, пише електронното издание на вестник  Kathimerini . \r\nВ неделя вечерта Георгиос Патулис, подкрепяният от Нова Демокрация кандидат за регионален губернатор на Атина, детронира левия си опонент, сегашният кмет Раура Дуру, спечелвайки 65,75% от гласовете срещу нейните 34,2%, а Костас Бакояни, също консерватор получи 65,26% от гласовете срещу 34,75% за Насос Илиопулос от левицата СИРИЗА и стана новият кмет на столицата. \r\nВ Солун независимият кандидат и член на „Нова Демокрация Константинос Зервас спечели изборите за градоначалник с 66,76% срещу 33,24% за официалният кандидат на консерваторите Никос Тахиаос. \r\nВ основният гръцки пристанищен град – Пирея, настоящият кмет и независим канидадт Янис Моралис спечели балотажа с 57,84% от гласовете срещу 42,16% за Николас Влахакис от „Нова Демокрация“. \r\nКато обяви „голяма победа“, новият кмет на Атина Патулис призова тези, които са го подкрепили в кампанията сега да помогнат за справянето с регионалните проблеми. „Помолих ви да дадем ново начало на Атика и ние го постигнахме“, каза той на празнуващата тълпа. „Заслужаваме по-добро и ще подобрим нещата“. \r\nВ оправдание за поражението си Дуру заяви, че „ние се изправихме срещу дезинформацията и експлоатацията на две национални трагедии с нашите убеждения“, визирайки наводненията в Мандра, Западна Атика, през 2017 година и пожара в източно-атическия курорт Мати през миналото лято. \r\nПо-рано вечерта лидерът на НД Кириакос Мицотакис, чичото на Бакоянис, заяви, че изборните резултати предвещават голяма политическа промяна за страната. \"Картата е боядисана в синьо, но в този случай, синьото не е цветът на нашата партия, а на нашата страна\", каза той. Политикът също така описа предстоящите предсрочни парламентарни избори като \"критични\", като каза, че тези избори ще доведат до това \"надеждата да стане реалността, която искаме в Гърция\". \r\nПремиерът Алексис Ципрас също говори пред журналистите в неделя вечерта, като обяви, че в политиката и в живота „е важно освен да можеш да печелиш, да знаеш също как да губиш“. Той подчерта, че СИРИЗА ще събере всичките си сили за „битката на битките – парламентарните избори“. В изказване по-рано през деня, след като пусна бюлетината си, Ципрас призова гражданите да изберат „прогресивните“ кандидати и изтъкна новата система на пропорционално представителство, която правителството въведе като насърчаваща сътрудничеството, но критиците определиха като опит за запазване на влиянието на СИРИЗА. \r\nВ статия за „Катимерини“ в неделя, бившият консервативен премиер Андонис Самарас отбеляза, че СИРИЗА е на път да и бъде свалена „след четири и половина години токсично правителство“. \r\n„Обществото трябва да изцери раните, които остави СИРИЗА“, заяви той, като добави, че левицата е направила и нещо позитивно. „Тя унищожи мита, че в Гърция левицата също се срина и разруши мита за т.нар. „прогресивност“. Тя доказа, че в същността си е дълбоко реакционна. Че няма визия за бъдещето. Че живее с призраците от миналото. \r\n***  Бившият президент на Украйна Леонид Кучма се връща в Тристранната контактна група (ТКГ) за уреждане на ситуацията в Донбас, предава информационната агенция  УНИАН , като допълва, че предстои възобновяване на преговорите в беларуската столица Минск. \r\nПрипомня се, че Кучма стана официален представител на Украйна в преговорите на 2 февруари 2015 г., но в началото на октомври 2017 г. се оттегли от ТКГ. Агенцията подчертава, че новият държавен глава на страната Владимир Зеленски е споделил на съвместен брифинг с Кучма, че в Донбас се подготвят за „великденско примирие“. Съгласно думите му, заседание на ТКГ ще се проведе на 5 юни. То ще бъде водено от Кучма. \r\n***  Управляващите в Скопие канят бившия премиер Никола Груевски да представи оставката си в Събранието, докато опозицията от ВМРО-ДПМНЕ твърди, че тя може да бъде представена и по пощата, предава македонската електронна медия  „Плюс Инфо“ . \r\nГруевски, който получи убежище в Унгария, обяви през уикенда, че ще подаде оставка, но остава неясно как точно ще го направи. \r\nПарламентарната група на ВМРО-ДПМНЕ разбира, че техният почетен председател може да подаде оставка от Унгария, докато в СДСМ и коалицията са на мнение, че Груевски ще трябва да се върне в Македония. \r\nРазличните съображения се дължат на различни тълкувания на Конституцията. \r\n„Депутатът може да подаде оставка. Депутатът лично се оттегля на заседание на Събранието”, гласи чл. 65 от Конституцията, а същото е записано в Правилника за дейността на законодателния орган в Скопие. \r\nВ управляващото мнозинство част от интерпретациите са, че Конституцията ясно постановява, че Груевски трябва да се върне и лично да подаде оставка на парламентарна сесия. \r\nЧрез „Фейсбук“ вицепредседателят на парламента Горан Мисовски изпрати покана, която цитира статията от конституцията: „Никола, чакаме те в Събранието“. Със сигурност обаче Груевски няма да се реши на подобна стъпка, защото ще бъде арестуван незабавно. \r\nВ редиците на партията, чийто почетен председател е той, тълкуването на чл. 65 гласи, че депутатът трябва лично да подпише оставката, но не и да я представи лично. \r\nПарламентарната група на ВМРО-ДПМНЕ в Събранието все още не е получила никакво изявление от Груевски, подчертава медията, като припомня, че все пак не е минало много време от обявяване на оставката му. \r\nОчакванията са, че успоредно с оставката на Груевски, парламентът ще реши да финализира и процедурата за отстраняването му от длъжност поради неоправдано отсъствие от работа за повече от шест месеца. \r\n***  До края на юни, когато приключва румънското председателство на Съвета на Европейския съюз, Сърбия ще отвори само една глава от преговорите за членство в Общността, разкрива електронното издание на белградския ежедневник  „Вечернье Новости“ , като се позовава на информация от дипломатическите кръгове в Брюксел.  \r\nТова ще бъде глава 9, която се отнася до финансовите услуги, но не е постигнато окончателно споразумение между държавите-членки. С други думи, не се изключва възможността през юни на междуправителствената конференция на Сърбия и ЕС да бъде обявено, че Белград няма да отвори нито една глава през следващите седмици. \r\nОт редакцията определят информацията като „студен душ за нашата европейска интеграция“, като същевременно подчертават, че тя се дължи на ситуацията в самия ЕС, изправен пред множество проблеми, и на опитите да се окаже допълнителен натиск върху Белград в процеса за уреждане на косовския въпрос. \r\n„Бавният темп на нашата европейска интеграция е продиктуван от отделни държави-членки, като Хърватия, която използва всяка възможност да постави Сърбия на преден план в ЕС, като се заеме с откритите въпроси, които имаме с тази страна. Това правят и балтийските страни, които критикуват близките ни отношения с Русия“, пише изданието. \r\n„Въпреки това, след последния доклад на Европейската комисия за напредъка на Сърбия, рязък в някои части, особено по отношение на върховенството на закона, е ясно, че дори най-влиятелните членове на ЕС не са много готови да ускорят нашия европейски път“, допълва вестникът. \r\nОчакванията на Белград бяха за отваряне на поне две глави до края на юни, но това не е  реалистично.  \r\nВ преговорите за присъединяване на Сърбия към ЕС от общо 35 са отворени 16, две са затворени временно. Досега западната ни съседка отваря средно по две глави на шест месеца. Ако тенденцията не се запази, ще се стигне до заключението, че Сърбия остава под натиск и че е ключов политически интерес да се постигне споразумение Прищина като ключово условие за възможен напредък в евроинтеграцията. \r\n***  Вероятността за отделен разговор между президентите на Русия и САЩ Владимир Путин и Доналд Тръмп в периферията на срещата на върха на Г-20 в Осака остава, но досега Вашингтон не е предложил официално на Москва подобно нещо. Това заяви говорителят на Кремъл Дмитрий Песков в интервю за RT, цитирано от информационната агенция  TACC . \r\n„Все още не е известно дали тази среща ще се проведе изобщо. Досега от САЩ не са правени официални съобщения\" по въпроса, подчерта Песков. \r\nТой припомни, че на срещата с Путин в Сочи (14 май) държавният секретар на САЩ Майкъл Помпео „говори за потенциалната готовност за провеждане на такава среща, но това не е достатъчно\". Според представителя на Кремъл преговорите по въпроса трябва по някакъв начин да започнат на официалното ниво.  \r\nПесков отклони директен отговор на въпроса какво би направил Путин, ако Тръмп предложи провеждането на среща. Съгласно думите му, отговорът на този въпрос е очевиден. „Когато Владимир Путин говори за нещо, това не са празни думи. И ако реши нещо, думите му винаги се потвърждават от дела. Аз съм абсолютно сигурен в това, сто процента\". \r\nТръмп заяви по-рано, че възнамерява да се срещне с руския лидер на срещата на върха на Г-20, която ще се проведе в Осака от 28 до 29 юни. По-късно руският външен министър Сергей Лавров, на съвместна конференция с държавния секретар на САЩ Майкъл Помпео след разговори в Сочи, заяви, че Москва ще подкрепи предложение за такава среща, ако такова бъде официално представено.", "date": "2019.06.03", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/03/2665831/kyustendil-s-normalna-intenzivnost-e-trafikat-po-patishtata-v-oblastta-patnite-nastilki-sa-mokri.html", "text": "С нормална интензивност е трафикът по пътищата в област Кюстендил, пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.06.03", "title": "Кюстендил: С нормална интензивност е трафикът по пътищата в областта, пътните настилки са мокри"}
{"url": "http://www.focus-news.net/news/2019/06/03/2665834/tass-shestmetrov-naduvaem-donald-tramp-v-peleni-ochakva-amerikanskiya-prezident-v-dablin.html", "text": "Шестметров надуваем балон, изобразяващ американския президент Доналд Тръмп като озлобено бебе в пелена, ще бъде пуснат в небето над Дъблин от протестиращи по време на официалното посещение на ръководителя на Белия дом в Ирландия, съобщи Irish Independent, предава  ТАСС . \r\n“Baby Trump” ще бъде доставен от Лондон, където демонстрантите го използваха за първи път през юли 2018 година, за да изразят своето несъгласие с политиката на американския президент, съобщава изданието. \r\n„Искаме да покажем на света, че Тръмп не е добре дошъл гост в Ирландия“ - обяснява Шия Фланаган, организатор на протестите, които ще се проведат в центъра на Дъблин в четвъртък. Противниците на държавния глава на САЩ планират да се съберат близо до летище Шанън, където при пристигането си на острова на 5 юни Тръмп планира да проведе разговори с лидера на ирландското правителство Лео Варадкар. \r\nВ средата на май, когато Вашингтон обяви посещението на президента в Ирландия като част от европейското си турне, Варадкар, приветствайки новината, каза също, че няма нищо против протестите. \"Мирните протести са елемент от демокрацията. Никога няма да критикувам хората, че изразяват позицията си по подобен начин\", каза ирландският премиер. \r\nПревод и редакция:", "date": "2019.06.03", "title": "ТАСС: Шестметров надуваем Доналд Тръмп в пелени очаква американския президент в Дъблин"}
{"url": "http://www.focus-news.net/news/2019/06/03/2665829/smolyan-mokri-sa-patishtata-v-oblastta-dvizhenieto-se-osashtestvyava-normalno.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, а заради валежите през деня, които продължават на места, пътните настилки са мокри. През деня не са получавани сигнали за инциденти по пътищата в областта. \r\nПрез прохода Пампорово целогодишно е забранено движението на товарни автомобили над 3,5 тона. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.03", "title": "Смолян: Мокри са пътищата в областта, движението се осъществява нормално"}
{"url": "http://www.focus-news.net/news/2019/06/03/2665835/burgas-mokri-sa-patnite-nastilki-v-rayona-na-sozopol-i-nyakoi-drugi-chasti-ot-oblastta.html", "text": "Мокри са пътните настилки в района на град Созопол и в някои други части от областта. Това съобщиха за  Радио „Фокус“-Бургас  от Областното пътно управление. Видимостта е добра движението е нормално натоварено. До 15 август т. г. движението по път Слънчев Бряг – Бургас в участъка при обхода на на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци.  \r\nВ град Бургас движението е натоварено по някои участъци. Интензивен е трафикът в централна градска част – по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща и по бул. „Стефан Стамболов“ при МБАЛ-„Бургас“.  \r\nДеница ДИМИТРОВА", "date": "2019.06.03", "title": "Бургас: Мокри са пътните настилки в района на Созопол и някои други части от областта"}
{"url": "http://www.focus-news.net/news/2019/06/03/2665833/ivan-takov-bsp-sofiya-sagata-s-remontite-v-sofiya-ne-priklyuchva-nova-portsiya-se-ochakva-prez-lyatoto.html", "text": "Сагата с ремонтите в София не приключва, нова порция се очаква през лятото. Това каза в предаването „Софийска трибуна“ по  Радио „Фокус“  общинският съветник от БСП в Столичния общински съвет /СОС/ Иван Таков. Показателна е липсата на типичните фанфари и рязане на лентички при последните ремонти, отбеляза той. „И на „Графа“ нещата с Акт 15 минаха малко под сурдинка, предполагам, че няма да има голямо веселие и след Акт 16, защото няма много доволни след този ремонт“, коментира Таков. Според столичани София заслужава много повече от това, което получава, поне като качество, уточни той. „Хубаво е да има ремонти, но те трябва да се правят с мисъл. БСП е за ремонтите, но първо трябва да има стриктен контрол от страна на Столична община и да се ремонтира качествено, защото все пак се харчи публичен ресурс. За „Граф Игнатиев“ са похарчени 24 млн. лв. Това е публичен ресурс, който трябва да бъде изразходван по възможно най-добрия начин, защото се предполага, че този ремонт трябва да издържи поне 3о години, а още от началото виждаме купчина безумия и липса на естетика“, отбеляза общинският съветник от левицата, като даде пример и с ремонтите на „Дондуков“, „Константин Величков“ и бул. „България“.  По думите му управляващите в Столична община затварят очите си от години, но вече никой не вярва на оправданията, че е хубаво, но още не е готови и на заявките, че ще глобят изпълнителите. „Въпросът не е да бъде глобен изпълнителят, а да бъде контролиран така, че да свърши работата си както трябва. На „Граф Игнатиев“ глобата е около 100 хил. лв. Съмнявам се, че на фона на проект, който е от 24 млн. лв., това е от особено голямо значение за изпълнителя“, обясни Иван Таков. Според него обаче основната вина е във възложителя и върху контрола, който е упражнявал по време на целия ремонт. „Положителното е, че обществото вече не остава безучастно и реагира остро на подобни безобразия, които се случват в София“, добави Иван Таков.  \r\nВеселка ИВАНОВА Пълния текст на интервюто четете по-късно в „Мнение”", "date": "2019.06.03", "title": "Иван Таков, БСП-София: Сагата с ремонтите в София не приключва, нова порция се очаква през лятото"}
{"url": "http://www.focus-news.net/news/2019/06/03/2665836/nimh-utre-shte-prodalzhat-valezhite-v-zapadna-i-tsentralna-balgariya-na-mesta-shte-sa-pridruzheni-s-gradushki-i-gramotevitsi.html", "text": "През следващото денонощие облачността ще е значителна и с временни прекъсвания ще продължи да вали дъжд. Главно в Западна и Централна България краткотрайните валежи, на места отново ще са интензивни, придружени с гръмотевици, градушки и временно усилване на вятъра. Привечер валежите ще отслабват и на много места ще спрат. Над източните райони облачността временно ще се разкъсва и намалява. Ще има и валежи, но на по-малко места и по-слаби. В западната половина от страната ще е почти тихо, в източната ще духа до умерен югоизточен вятър. Максималните температури ще са между 20° и 25°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . \r\nПо Черноморието облачността ще е разкъсана, на места ще има превалявания от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 21-24°. Температурата на морската вода е 21-23°, на север от нос Калиакра е около 17°. Вълнението на морето ще е 1-2 бала. \r\nНад планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен вятър: в масивите от Западна България – от запад-северозапад, а в Източна - от юг-югоизток. Максималната температура на височина 1200 метра около 16°, на 2000 метра – около 9°. \r\nАтмосферното налягане е близко до средното за юни и ще остане без съществена промяна. \r\nВ сряда и четвъртък въздушната маса над страната ще остане неустойчива. В следобедните часове и до полунощ ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури. Остава повишена вероятността за локални интензивни явления и градушки, но в сравнение с предишните дни, те ще са на по-малко места. Преди обяд и в източните райони ще е почти без валежи. Там ще има и повече слънчеви часове, ще духа слаб вятър с южна компонента, температурите ще са по-високи. Максималните в четвъртък ще са предимно между 22° и 27°. В петък вятърът ще се обърне от северозапад, ще остане слаб. Валежите в западната половина от страната ще намалеят, но се повишава вероятността за превалявания, придружени с гръмотевици на изток; на отделни места в планините в следобедните часове също ще превали краткотраен дъжд. Преди обяд ще бъде слънчево. Ще се затопли и максималните температури ще са между 24° и 29°.", "date": "2019.06.03", "title": "НИМХ: Утре ще продължат валежите в Западна и Централна България, на места ще са придружени с градушки и гръмотевици"}
{"url": "http://www.focus-news.net/news/2019/06/03/2665837/sliven-normalno-prohodimi-sa-patishtata-v-oblastta-dvizhenieto-e-natovareno.html", "text": "Нормално проходими са пътищата в Сливенска област, съобщиха от  Областното пътно управление . Движението е натоварено. \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.06.03", "title": "Сливен: Нормално проходими са пътищата в областта, движението е натоварено"}
{"url": "http://www.focus-news.net/news/2019/06/03/2665838/ministar-mladen-marinov-inspektira-kritichnite-uchastatsi-na-reka-yantra-vav-veliko-tarnovo.html", "text": "Министърът на вътрешните работи Младен Маринов и директорът на Главна дирекция „Пожарна безопасност и защита на населението“ към МВР главен комисар Николай Николов инспектираха критичните участъци от река Янтра във Велико Търново, предаде репортер на  Радио „Фокус“ – Велико Търново . Те бяха съпровождани от кмета на Общината инж. Даниел Панов и областния управител проф. д-р Любомира Попова. Те посетиха църквата „Св. 40 мъченици“, която тази сутрин бе залята от придошлите води на река Янтра. Към този момент нивото на реката е спаднало с над 200 см. Министър Маринов посочи, че целта на огледа е да се установят проблемните зони, за да може да се реагира адекватно и да се предотвратят бедствени ситуации при последващи обилни валежи и покачване нивото на реката. „С природата не можем да се борим, но можем да предотвратяване нередности, които зависят от човека. Причините за наводненията на места са поради чисто обективни причините, а някъде фактор е човешката немарливост като непочистени шахти и речни корита. Превенцията е от изключително значение, тъй като на фона на всички бедствия в световен мащаб, България е пожалена. Въпреки това ние не трябва да се отпускаме, а трябва да си свършим нашата работата. Там, където работата е свършена качествено, рискът е много по-малък“, посочи министър Маринов. \r\nДнес той беше на посещение и в Пловдив и Казанлък, където също имаше проблеми след обилните валежи. По думите му най-сериозна е била ситуацията в Пловдив, където са паднали най-много количества дъжд. Там е имало наводнени болници и подлези и са били евакуирани хора. На критичните точки са били изпратени допълнителни екипи от Кърджали и София, които са подпомогнали отводнителните дейности. В тях са се включили и много доброволци. \r\nНадежда КРЪСТЕВА", "date": "2019.06.03", "title": "Министър Младен Маринов инспектира критичните участъци на река Янтра във Велико Търново"}
{"url": "http://www.focus-news.net/news/2019/06/03/2665840/sitel-makedoniya-istorichesko-zasedanie-na-severnoatlanticheskiya-savet-na-nato-v-makedoniya.html", "text": "Историческото посещение на Северноатлантическия съвет е потвърждение за готовността на НАТО да отвори вратите си за Македония. Генералният секретар на Алианса заяви, че е доволен от динамиката на реформите, като подчерта, че компромисът за името е разходно-ефективна стъпка, която ще донесе по-добро бъдеще за страната, предава скопският телевизионен канал  „Сител“ . \r\nПремиерът Зоран Заев заяви, че Македония вече усеща ползите от подписването на протокола за присъединяване. Според него от февруари в страната непрекъснато нарастват преките чуждестранни инвестиции, което се е отразило на намаляването на безработицата и нарастването на заплатите. \r\nМинистър-председателят посочи, че е доволен от динамиката, с която държавите-членки ратифицират протокола за присъединяване, като изрази надежда, че държавата ще стане член на НАТО до края на годината или началото на следващата. \r\nПосещението на Столтенберг и 29 посланици на държавите-членки е първото посещение след подписването на протокола за присъединяване през февруари тази година. Оттогава той е ратифициран в парламентите на 13 държави-членки. \r\nПревод и редакция:", "date": "2019.06.03", "title": "„Сител“ (Македония): Историческо заседание на Северноатлантическия съвет на НАТО в Македония"}
{"url": "http://www.focus-news.net/news/2019/06/03/2665830/yeni-safak-turskiyat-iznos-dostigna-nay-visokite-si-mesechni-stoynosti-prez-may.html", "text": "Износът на Турция е достигнал най-високите нива в историята на месечна база през май тази година с 16,8 млрд. долара, обяви министърът на търговията на страната в понеделник, цитиран от електронното издание на ежедневника  Yeni Safak . \r\nСпоред генералната търговска система, износът на Турция е бил с 11,46% повече спрямо същия месец на миналата година. \r\nВносът на страната през май възлиза на 18,5 млрд. долара – с 19,85% спрямо този преди година. \r\n„Външнотърговското салдо на Турция през май е дефицит от 1,7 млрд. долара, като се е подобрило от дефицит от 8,1 млрд. долара преди година“, посочи Рухсар Пекчан. \r\nТя отбеляза също, че през май коефициентът на покритие на износа към вноса е 90,5%. \r\nПри изчисляването на външнотърговската статистика се използват два различни метода - специалната търговска система и общата търговска система. \r\nИзчисленията, базирани на специалната система за търговия, не включват свободните зони и митническите складове. \r\nОбщата търговска система е по-широко понятие, включващо митнически складове, всички видове свободни зони, зона за свободно движение и помещения за вътрешна обработка. \r\nДо края на всеки месец турската статистическа служба TurkStat публикува окончателните данни за външната търговия за предходния месец, като министерството на търговията обявява предварителни данни за общата търговска система през първата седмица на всеки месец. \r\nПревод и редакция:", "date": "2019.06.03", "title": "Yeni Safak: Турският износ достигна най-високите си месечни стойности през май"}
{"url": "http://www.focus-news.net/news/2019/06/03/2665842/sport-chelsi-nyama-da-spira-mauritsio-sari-za-yuventus.html", "text": "Челси няма да застава срещу желанието на Маурицио Сари да поеме Ювентус и съвсем скоро ще освободи италианеца от неговия договор. Според \"Скай Италия\" още в петък Сари е говорил със силния човек на \"Стамфорд Бридж\" Марина Грановксая и е изразил пред нея своето желание да се завърне в родината си. Тя е обещала, че ще предаде неговото искане на собственика Роман Абрамович. Според \"Скай Италия\" руският милиардер също няма проблеми с напускането на Сари и съвсем скоро договорът му с Челси ще бъде прекратен. В очакване на потвърждението за тази новина \"бианконерите\" вече са започнали работа по привличането на десния бек на Тотнъм Киърън Трипиър, към когото интерес има и Наполи. Предполага се, че на мястото на Сари в Челси ще бъде поканен бившия наставник на Юве Масимилиано Алегри.", "date": "2019.06.03", "title": "Спорт: Челси няма да спира Маурицио Сари за Ювентус"}
{"url": "http://www.focus-news.net/news/2019/06/03/2665832/kazanlak-obshtinata-shte-vazstanovi-zasegnatata-ot-navodnenieto-patna-infrastruktura-v-srednogorovo-na-sobstvenitsite-na-dvata-postradali-imota-shte-se-izplati-obezshtetenie.html", "text": "Нормализирана е обстановката в село Средногорово след вчерашното наводнение, причинено от придошлите води на река Гюрля в резултат на обилните валежи в Средна гора, каза за  Радио „Фокус”  кметът на селото Илиян Илиев. Той поясни, че към момента водоотокът е нормализиран, реката се е прибрала в коритото си. В резултат на разливът и са наводнени два – три имота, които се намират в близост до реката. В един от имотите е пострадала земеделска продукция, в друг е залят приземен етаж с покъщнината. „Но къщата е застрахована”, поясни кметът на Средногорово.  \r\nНа място днес в селото бе кметът на Община Казанлък Галина Стоянова, за да се запознае със създалата се обстановка. Направена е организация и в утрешния ден служител на Дирекция „Социално подзпомагане” ще посети пострадалите, за да може потърпевшите да подадат молба за отпускане на еднократна помощ. Молбите ще бъдат разгледани на юнската сесия на Общинския съвет, който трябва да се произнесе по тях и да вземе решение. Сумата ще трябва да покрие разходите по почистване и възстановяване на имотите. \r\nНа кмета на Средногорово е възложено да изготви докладна, в която да бъдат описани нанесените щети по инфраструктурата на селото. Със средства на Община Казанлък ще бъдат възстановени три-четири пътни артерии в населеното място. Общината ще поеме и разходите за наемане на 55-тонна машина, която ще мине по протежението на река Гюрл”, за да почисти натрупаните наноси, както и да издълбае коритото с още един метър, за да може при повторни проливни валежи реката да поеме големи количества вода. „Това може да стане не по-рано след пет-шест дни”, поясни кметът на Средногорово и подчерта, че последно основно с помощта на 36-тонна машина е правено почистване на коритото на река Гюрля. \r\nНормална е и обстановката в село Горно Черковище, където във вчерашния ден водите на река Гюрла също излязоха от коритото, в резултат на което бяха наводнени пешеходни мостове, частично дворни места, лозе и черешова градина. Няма наводнени постройки. „След като водата се оттече, ще можем да влезем и да почистим коритото от наноси. В отделни участъци реката трябва да се коригира”, каза кметът на Горно Черковище Антон Антонов. \r\nКметовете и на двете села поддържат непрекъсната връзка с „Гражданска защита”, пожарната и Общината за ситуацията. \r\nРъководителят на аварийно-спасителната група към Община Казанлък Слави Иванов увери, че няма проблем с водните басейни на останалата част от територията на община Казанлък. „Няма такива количества валежи на територията на общината. Нивото на язовир „Синя река“, който се намира над село Бузовград, е с такова ниво, че да създава някаква опасност. Още в началото на пролетта намалихме нивото, с оглед на прогнозите за дъждове. Проблемът е само в количеството валежи в Средна гора“ , обясни Иванов. \r\nСлавяна ГАЙДАРОВА", "date": "2019.06.03", "title": "Казанлък: Общината ще възстанови засегнатата от наводнението пътна инфраструктура в Средногорово, на собствениците на двата пострадали имота ще се изплати обезщетение"}
{"url": "http://www.focus-news.net/news/2019/06/03/2665839/predstoyashti-sabitiya-v-stranata-za-4-yuni-agentsiya-fokus.html", "text": "*** \r\nОт 15.30 часа в хотел „Черно море“, зала 1 „Варна“, ул. „Сливница“ 33, министърът на регионалното развитие и благоустройството Петя Аврамова ще посети Варна, където ще участва в среща - дискусия „Образцова община“.  \r\n*** \r\nОт 09.00 часа в Интерконтинентал Хотел София ще се проведе конференция „Бъдещето на вашия бизнес в Облака – сигурност и ефективност“. \r\n*** \r\nОт 09.30 часа 2 състав на Софийския градски съд ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилка. \r\n*** \r\nОт 09.30 часа 16 състав на Специализирания наказателен съд ще гледа делото срещу Добромир М., Георги А. и др., обвинени в образуване и ръководене на организирана престъпна група.  \r\n*** \r\nОт 10.00 часа 6 състав на Специализирания наказателен съд ще гледа делото срещу Радослав К., чл. 65 НПК – молба за изменение на МН. \r\n*** \r\nОт 10.00 часа в Национален пресклуб БТА Институт за развитие на публичната среда ще представи анализ за изборите за Европейски парламент: преференциите, машинното гласуване и информираността на избирателите. \r\n*** \r\nОт 10.00 часа в сградата на КЕВР на бул. „Княз Ал. Дондуков“ № 8-10, ет. 4, ще се проведе открито заседание за обсъждане на доклад относно утвърждаване на цени в сектор „Електроенергетика“ за периода 01.07.2019 г. – 30.06.2020 г. \r\n*** \r\nОт 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно извършване на регулаторен преглед и утвърждаване на цени на топлинна енергия и определяне на цени и премии за електрическа енергия, произведена от високоефективно комбинирано производство на дружества от сектор „Топлоенергетика“ от 01.07.2019 г. \r\n*** \r\nОт 10.00 часа в сградата на КЕВР на бул. „Княз Дондуков“ 8-10, ет. 4 ще се проведе открито заседание за обсъждане на доклад относно утвърждаване на цена за разпределение на тягова електрическа енергия по разпределителните мрежи на железопътния транспорт. \r\n*** \r\nОт 11.00 часа в Националния пресклуб на БTA ще се състои представянето на доклада „Състоянието на достъпа до информация в България 2018“. \r\n*** \r\nОт 12.00 часа в Националния пресклуб на БTA ще бъде представен новият политически проект „Партия на новите българи“ (ПНБ). \r\n*** \r\nОт 12.30 часа АБВ ще даде пресконференция в централата на партията. \r\n*** \r\nОт 13.00 часа 3 състав на Специализирания наказателен съд ще гледа делото срещу Георги Г. и др., обвинени в образуване и ръководене на организирана престъпна група.  \r\n*** \r\nОт 14.30 часа 16 състав на Специализирания наказателен съд ще гледа делото срещу Давид М.., чл. 65 НПК – молба за изменение на МН. \r\n*** \r\nОт 14.00 часа в зала „Изток“ на Народното събрание Комисията по енергетика организира кръгла маса, на която да бъде представена концепция реализацията на газов хъб ”Балкан“. \r\n*** \r\nОт 14.00 часа в сградата на Народното събрание на пл. \"Княз Александър I\" №1, зала 238, Комисията по правни въпроси ще проведе заседание.  \r\n*** \r\nОт 18.00 часа в откритото дворно пространство на Галерия Арте ще бъде представена изложба на скулптура на Стоимен Марков. \r\n*** \r\nОт 18.00 часа в в зала 19 на Института за етнология и фолклористика с Етнографски музей – БАН, ул. „Московска“ 6 А, ще се състои представяне на том 1, 2018 и том 2, 2019, на  списание The Yearbook of Balkan and Baltic Studies. \r\n*** \r\nОт 19.00 часа в София Тех Парк, зала „Джон Атанасов“, ще се състои Петия юбилеен годишен бал на КРИБ под патронажа на премиера Бойко Борисов. \r\n*** \r\nОт 19.00 часа в ТС при НЧ „Йордан Йовков-1894\" ще бъде представена „Криворазбраната цивилизация\" от Добри Войников реисьор Петър Чапкънов. \r\n*** \r\nОт 10.30 часа в „Залата на славата“ в Спортен комплекс „Черно море“ ще се проведе пресконференция по повод олимпийската и световна квалификация по плуване, която ще се проведе на комплекс „Приморски“ във Варна от 7 до 9 юни. \r\n*** \r\nОт 12.00 часа в залата на Радио Варна ще се проведе пресконференция във връзка с 5-те представления на мюзикъла MAMMA MIA. \r\n*** \r\nОт 21.30 часа в Археологически музей – Варна ще се проведе концерт на Световноизвестния артист Иво Димчев.   \r\n*** \r\nОт 18.00 часа в Градската художествена галерия „Борис Георгиев“ ще бъде открита изложба живопис, рисунки и инсталации на Роберт Баръмов. \r\n*** \r\nОт 10.00 часа в пресклуба на БТА ще се състои пресконференция на Общинското ръководство на БСП в Горна Оряховица. \r\n*** \r\nОт 11.00 часа в пресклуба на БТА ще се състои пресконференция на народните представители от БСП за България.  \r\n*** \r\nОт 16.00 часа в парк „Марно поле“ ще се проведе протест срещу корупцията, неефективната съдебна система, ниските доходи и пенсии. \r\n*** \r\nОт 11.00 часа в залата на Общински съвет - Видин, кметът на Общината Огнян Ценков и Мартин Заимов, изпълнителен директор на Регионален фонд за градско развитие, ще подпишат договор за инвестиционен кредит за изпълнение на проект \"Реставрация и адаптация на Синагога-Видин в културен обект \"Културен център \"Жул Паскин\",  по Оперативна програма \"Региони в растеж\" 2014-2020. \r\n*** \r\nОт 19.00 часа в Камерна зала на ДКТ ще се играе „Ромео и Жулиета“ от Уилям Шекспир. \r\n*** \r\nОт 17.30 часа в Народно читалище „Й. Йовков-1870 г.“, Зала „Зорница“, ще бъдат отбелязани 149 години Народно читалище „Йордан Йовков -1870 г.“ \r\n*** \r\nОт 18.00 часа в Регионална библиотека „Дора Габе“, Фоайе с пиано, ще се състои представяне на историческия парк в с. Неофит Рилски, Варненско. \r\n*** \r\nОт 17.00 часа в ХГ ,,Христо Градечлиев“ ще се състои „Роза“ – ритъм и поезия от слънчева Италия-изложба живопис.  \r\n*** \r\nОт 10.30 часа в офиса на обществения посредник за територията на община Кюстендил Васил Иванов ще се проведе пресконференция.  \r\n*** \r\nОт 17.00 часа  в „Синята зала” на читалище „Братство 1869” - Кюстендил ще се проведе Възпоменателна вечер „Първите праведници от Кюстендил”.  \r\n*** \r\nОт 16.00 часа на площад „Жеравица“ в Монтана ще бъдат обособени щандове с информационни материали за военната професия и за служба в доброволния резерв от Военно окръжие – Монтана. От 18.30 часа на площада ще се проведе концерт на Представителния ансамбъл на Въоръжените сили, Представителния духов оркестър на Сухопътните войски. \r\n*** \r\nОт 19.30 часа в Голяма зала на Драматичен театър – Монтана Мариус Куркенски отново ще играе пред монтанска публика. \r\n*** \r\nОт 18.00 часа в Къща на художниците се открива изложба живопис на Маринела Новакова. \r\n*** \r\nОт 18.00 часа в Арт център - 3 се открива изложба живопис на Васимир Марков. \r\n*** \r\nОт 18.30 часа в зала ,,Катя Попова\" ще се играе постновката ,,Лоши деца\" от Михаела  Михайлов (по действителен случай), гостуване на  ДТ Търговище с дискусия по темата за насилието в училище след края на представлението. \r\n*** \r\nОт 09.00 часа в залата на Общински съвет – Пловдив ще се проведе заседание на общинските съветници.   \r\n*** \r\nВ 09.00 часа в зала 10 на Окръжния съд ще се проведе заседание по делото срещу началникът на сектор „Охранителна полиция“ в Трето РУ „Полиция“ на ОД на МВР – гр. Пловдив Стоян П., обвинен във взимане на подкуп и набавяне на имотна облага. \r\n*** \r\nВ 10.00 часа в зала 2 на Районния съд ще се проведе заседание по делото срещу Иван Б. и Анна К., обвинени за съставяне и за преправяне на български и чуждестранни документи за самоличност, свидетелства за управление на превозни средства, документи, удостоверяващи лични или регистрационни данни, документ за правоспособност, нотариални удостоверявания, като деянието е извършено с цел имотна облага.   \r\n*** \r\nВ 10.30 часа в Малка конферентна зала на ДК „Борис Христов“ ще се проведе пресконференция по повод фестивала ''Пловдив чете''.   \r\n*** \r\nВ 15.00 часа в зала 10 на Окръжния съд ще се проведе заседание по делото срещу молдовския гражданин Евгени Н., обвинен за разбиване на терминални устройства – банкомати. \r\n*** \r\nОт 09.00 часа в сградата на община Перник  ще се състои презентация за българската въглищна индустрия и региона на Югозападна България. \r\n*** \r\nОт 11.00 часа в сградата на Регионална библиотека „Любен Каравелов“, ще ще бъде открита изложбата „Из книгите на Европа“. \r\n*** \r\nОт 07.00 часа в храм „Рождество Богородично“ ще започнат утреня и божествена света литургия по повод 90-ата годишнина от освещаването на храма и 50-ата годишнина от обявяването на Симитли за град. \r\n *** \r\nВ 11.30 часа в читалище „Св. Климент Охридски“ ще бъде представен документалният сборник „Един живот в служба на Бога“. по прес. \r\n*** \r\nВ 13.00 часа започва конференцията \"Църквата \"Рождество Богородично\" в гр. Симитли: традиции и новаторство.  \r\n*** \r\nОт 14.00 часа в зала „Сливен” 60 деца от 5 и 6 клас от сливенските училища ще вземат участие в състезание по теми, свързани с полицейската работа, изучавани през учебната 2018/2019  по проекта „Работа на полицията в училищата”. \r\n*** \r\nОт 16.30 часа в зала „Май” ще се проведе публично обсъждане на отчета за приходите и разходите на бюджета на Община Сливен за 2018 година. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои творческо ателие – изработване на 3D пана с героите от любими литературни произведения. \r\n*** \r\nОт 13.00 часа в зала „П. Р. Славейков“, в сградата на Община Стара Загора, ще се състои информационен бизнес форум на тема „Искаш бизнесът ти да расте? Ние имаме експерти и ноу-хау.“ Брифинг за представители на медиите с лекторите ще се проведе между 12.30 и 12.50 ч. \r\n*** \r\nОт 17.30 часа центърът за подкрепа за личностно развитие към Община Стара Загора ще открие годишна изложба на школите по живопис, малка пластика и приложни изкуства. \r\n*** \r\nОт 20.00 часа случи в общинската спортна зала „Стара Загора“ легендарният барабанист Иън Пейс от „Дийп Пърпъл“ ще изнесе концерт. \r\n*** \r\nОт 20.30 часа в Лапидариума в двора на Регионален исторически музей – Стара Загора  ще  бъде представена едноактната комична опера „Слугинята господарка“ от Джовани Перголези. \r\n*** \r\nОт 11.00 часа в СТК „Стоян Ангелов-Чингиза\" при НЧ „Пробуда-1896\" ще бъде представена постановката \"Българи от старо време\" от Любен Каравелов режисьор Александър Александров, сценография Петя Демирова.   \r\nОт 10.00 часа деца от екоклуб „Зелени патрули“ на СУ „Панайот Волов“ ще почистят паркинга пред лесопарк „Кьошковете“, проявата е по повод 5 юни- Световен ден на околната среда.     \r\nОт 10.00 часа в зала 203 на общината ще се състои брифинг.    \r\nОт 17.00 часа в НЧ „Напредък“ ще бъде представена книгата “Последният рокендрол“.", "date": "2019.06.03", "title": "Предстоящи събития в страната за 4 юни (Агенция „Фокус“)"}
{"url": "http://www.focus-news.net/news/2019/06/03/2665844/lilyana-pavlova-gerb-razbrah-che-stavam-evrodeputat-dnes-sled-reshenieto-na-mariya-gabriel.html", "text": "Мария Габриел трябваше да вземе това решение - избраните за евродепутати еврокомисари трябва да направят своя избор, защото не могат да заемат и двете позиции. Аз разбрах, че ставам евродепутат днес, когато беше взето това решение. Това заяви Лиляна Павлова в предаването \"Още от деня\" по  БНТ  часове, след като стана ясно, че водачът на листата на ГЕРБ Мария Габриел остава еврокомисар и тя отива на нейно място като евродепутат в Брюксел. \r\n\"Ситуацията е такава, че няма ясен консенсус кога и кои ще бъдат тримата нови лидери на трите ключови позиции в ЕС\", коментира Павлова. По думите ѝ това означава, че Мария Габриел може да бъде еврокомисар повече от няколко месеца, колкото остават на сегашната Европейска комисия. \"България трябва да бъде представена със своите достойни кандидати във всички европейски институции\", допълни Павлова. \r\nПо въпроса за обединението със СДС за евроизборите, Павлова заяви: \"Вярвам, че това е една правилно протегната ръка към това да имаме обединение в дясното, защото България има нужда не да търсим какво ни дели, а какво ни обединява\". \r\n\"Тази коалиция доказа, че работи\" - така Павлова отговори на въпроса дали обединението на ГЕРБ с десницата ще продължи и на предстоящите местни избори през октомври. \r\nЛиляна Павлова коментира и оставката на втория човек в ГЕРБ - зам.-председателят Цветан Цветанов. \"Витаеше във въздуха, че има някакво напрежение, че има някакво недоверие между г-н Борисов и г-н Цветанов. Но това е въпрос на отношения, които двамата са градили с години. \r\nГЕРБ е преди всичко на хората, които са част от тази партия\", допълни Павлова. \"Да, г-н Цветанов беше мотор, един организационен двигател, но той е част от една огромна пирамида, хора със сърце и душа, които са двигатели на тази партия\", коментира още тя.", "date": "2019.06.03", "title": "Лиляна Павлова, ГЕРБ: Разбрах, че ставам евродепутат днес, след решението на Мария Габриел"}
{"url": "http://www.focus-news.net/news/2019/06/03/2665846/washington-examiner-kmetat-na-london-pusna-video-v-koeto-kritikuva-lipsata-na-feministki-tsennosti-u-donald-tramp.html", "text": "Кметът на Лондон Садик Хан записа видео за лайфстайл списанието „Ел“ (Elle), в което критикува президента на САЩ Доналд Тръмп, за това, че ценностите му не са феминистки и се различават от тези в столицата на Великобритания, пише Washington Examiner. \r\nВидеото, публикувано в понеделник, започва с това как Хан държи знак с думите \"Уважаеми Тръмп ... Elle\" в сграда с изглед към част от града. \r\n„Президенте Тръмп, ако гледате това, вашите ценности и това, за което се борите, са напълно различни от ценностите на Лондон и тези в страната“, заяви градоначалникът на Лондон във видеоклипчето, публикувано в „Туитъра“ на „Ел“. „Ние смятаме, че многообразието не е слабост, различието е сила, ние уважаваме жените и мислим, че те са равни на мъжете, мислим, че е важно да защитаваме правата на всички нас и конкретно на уязвимите и маргинализираните“. \r\nХан обвинява Тръмп за последните закони за борба с абортите, приети в щати, като Джорджия и Алабама, които според него са \"отстъпление\" от правата на жените. \r\nКъм края на видеоклипа кметът призовава мъжете да помогнат в борбата за равенство. \r\n\"Всички ние трябва да бъдем феминистки, а това означава и мъжете и момчетата\", каза той. \"Ето защо в наш интерес е да бъдем феминистки.\" \r\nДоналд Тръмп нападна кмета на Лондон по-рано през деня, докато пътуваше за държавната си визита във Великобритания. \r\n„Садик Хан, който според всички сведения върши ужасна работа като кмет на Лондон, беше глупаво „нагъл“ спрямо визитата на президента на САЩ, далеч най-важният съюзник на Обединеното кралство. Той е безнадежден неудачник, който трябва да се съсредоточи върху престъпността в Лондон, а не върху мен“, написа държавният глава на САЩ в „Туитър“ в понеделник сутринта. „Хан ми напомня силно на нашия много глупав и некомпетентен кмет на Ню Йорк Бил де Блазио, който също върши ужасна работа“. \r\nКонфликтът между двамата започна, когато в събота градоначалникът написа статия за Observer, в която заяви, че е „небританско да се разпъне червения килим за Доналд Тръмп“. \r\n„Донмалд Тръмп е само един от най-неприятните примери за нарастващата глобална заплаха“, заяви Хан, като посочи, че американският президент е един от „фашистите на XX век“. \r\nПревод и редакция:", "date": "2019.06.03", "title": "Washington Examiner: Кметът на Лондон пусна видео, в което критикува липсата на „феминистки“ ценности у Доналд Тръмп"}
{"url": "http://www.focus-news.net/news/2019/06/03/2665848/veliko-tarnovo-detska-gradina-radost-v-svishtov-otpraznuva-45-godishen-yubiley-s-valnuvasht-spektakal.html", "text": "В препълнения салон на Първо българско народно читалище „Еленка и Кирил Д. Аврамови – 1856“ в Свищов детска градина „Радост“ отпразнува своя 45-годишен рожден ден. Това съобщиха от пресцентъра на Община Свищов.  Директорът на детската градина Лилия Тодорова приветства децата и персонала с празника и благодари на родителите, спомоществователите, Регионално управление на образованието (РУО) – Велико Търново и Община Свищов за безценната подкрепата, която срещат у тях. Тя подчерта, че по проект на Община Свищов, през 2017 година детската градина е била обновена  и се е превърнала в още по-слънчев, по-топъл и красив дом. „Благодарим за постоянната подкрепа на Община Свищов, на кмета, на заместник-кметовете, на началник отдел „Образование“. Заедно вървим напред и решаваме проблемите!“, каза развълнувана Тодорова. \r\nПразникът, който продължи два часа, се превърна в истински спектакъл и даде възможност за изява на целия персонал на градината, на децата и дори на родителите, които демонстрираха завидни театрални възможности. Начинът, по който бяха увлечени всички участници в тържеството показа уникален творчески подход и екипност, които са изключително ценни при работата с деца. Пресъздаденият драматизъм в борбата между доброто и злото показа на малчуганите, че със силна вяра в доброто и мъничко вълшебство, дори най-смелите мечти се сбъдват. \r\nСпециални гости на празника бяха: кметът на Свищов Генчо Генчев, гл. експерт в направление „Предучилищно образование“ при РУО – Велико Търново Екатерина Миновска, ресорният заместник-кмет на Свищов Анелия Димитрова, председателят на Общинския съвет д-р Кристиян Кирилов, секретарят на Общината Любомира Петрова, директорът на дирекция „Култура и културно наследство“ Росен Маринов и началникът на общинския отдел „Образование“ Румяна Кузева. \r\nПриветствени слова по повод 45-годишния юбилей поднесоха кметът на Община Свищов Генчо Генчев и  Екатерина Миновска, която предаде специални поздрави от името на началника на РУО – Велико Търново инж. Розалия Личева. \r\nГоляма празнична торта и цветни конфети бяха финалната изненада, която зарадва малките палавници и още по-големите рожденици на детска градина „Радост“.", "date": "2019.06.03", "title": "Велико Търново: Детска градина „Радост“ в Свищов отпразнува 45-годишен юбилей с вълнуващ спектакъл"}
{"url": "http://www.focus-news.net/news/2019/06/03/2665841/glaven-komisar-nikolay-nikolov-gdpbzn-denonoshtnoto-nablyudenie-na-riskovite-uchastatsi-po-vodoemite-shte-prodalzhi.html", "text": "Денонощното наблюдение на рисковите участъци по водоемите ще продължи. Това каза директорът на Главна дирекция „Пожарна безопасност и защита на населението“ към МВР главен комисар Николай Николов, предаде репортер на  Радио „Фокус“ – Велико Търново . Николов посочи, че наблюдението се осъществява освен от противопожарните екипи, също така и от кметовете на общини и доброволци. „Това са хората, които най-добре знаят критичните участъци. Например за Велико Търново е ясно, че първият проблемен участък е дворът на църквата „Св. 40 мъченици“. Това е своеобразен сигнал, който ни кара да започваме да изграждаме временна дига за защита на църквата. По подобен начин стоят нещата в останалата част от страната“, допълни гл. комисар Николов. Той съобщи, че язовирите се контролират от съответните стопаните и от Държавна агенция за метрологичен и технически надзор (ДАМТН). По данни на агенцията три язовира преливат през преливниците. „Няма място за притеснение“, подчерта гл. комисар Николов. \r\nНадежда КРЪСТЕВА", "date": "2019.06.03", "title": "Главен комисар Николай Николов, ГДПБЗН: Денонощното наблюдение на рисковите участъци по водоемите ще продължи"}
{"url": "http://www.focus-news.net/news/2019/06/03/2665850/burgas-zapochnaha-snimkite-na-kasometrazhen-film-za-trafika-na-hora.html", "text": "Започнаха снимките на късометражен филм за трафика на хора с работно заглавие „Сексуалното робство“. Това съобщиха от пресцентъра на  Община Бургас . Филмът ще пресъздаде историята на младо момиче, въвлечено в сексуална експлоатация от момчето, в което се влюбва. Проектът е на Сдружение „Равновесие“, финансиран е от Общината по Програмата за субсидиране на неправителствени организации и се изпълнява в партньорство с Местната комисия за борба с трафика на хора. Идеята за създаването на филма е продължение на работата на доброволческия екип към местната комисия от миналата година, когато заснет и разпространен видеоклип на същата тема.", "date": "2019.06.03", "title": "Бургас: Започнаха снимките на късометражен филм за трафика на хора"}
{"url": "http://www.focus-news.net/news/2019/06/03/2665847/rumen-hristov-sds-sayuzat-s-gerb-ne-e-predatelstvo-kogato-stava-konkurentsiya-na-bsp.html", "text": "Съюзът с ГЕРБ не е предателство, когато става конкуренция на БСП. Това заяви лидерът на СДС Румен Христов в предаването \"Още от деня\" по  БНТ . \"СДС има решение, което дава право на местните структури да решат по какъв начин ще се явят на местните избори. Тази кампания показа, че на много места има добра стиковка и добра работа, така че аз допускам, че на много места ще има такъв съюз и за местните избори. Остава възможността някъде да се явим с \"Демократична България\", някъде с ВМРО. С ГЕРБ сме говорили бегло, става въпрос за местните структури, не за решение на национално ниво\", допълни Христов. По думите му, на местния вот двете партии най-вероятно ще се явят с отделни листи. \r\n\"Какво се случи след като Реформаторският блок напусна коалицията и се разпаднахме - имаше избори, след което броят на депутатите от БСП се увеличи, а т.нар. автентична десница не присъства в парламента. Затова обединението с ГЕРБ не е предателство към автентичните десни избиратели, когато става въпрос за конкуренция с БСП\", обясни още Христов. \"Ние от 10 години нямаме евродепутат, а сега СДС има една знакова фигура на автентичното дясно в лицето на Александър Йорданов. Малка България вкарва 7 депутати, които отиват в ЕНП, тоест нашата тежест в тази партия, която винаги е помагала на България, ще бъде по-голяма. СДС е 30-годишна партия, от 20 години се правят опити да бъде унищожена - не сме изчезнали от хоризонта и няма да изчезнем\", заяви Румен Христов.", "date": "2019.06.03", "title": "Румен Христов, СДС: Съюзът с ГЕРБ не е предателство, когато става конкуренция на БСП"}
{"url": "http://www.focus-news.net/news/2019/06/03/2665849/sport-svetovnoto-klubno-parvenstvo-shte-se-provede-na-dva-pati-v-katar.html", "text": "Следващите две издания на световното клубно първенство по футбол - през 2019 и 2020 година, ще се проведат в Катар, съобщиха от ФИФА. Шампионатът се провежда от 2000 година и в него участват шампионите от шестте континентални конфедерации и най-силният отбор от страната-домакин.През последните две години турнирът се проведе в ОАЕ. Катар е домакин на световното първенство през 2022 година и домакинството на клубния шампионат ще бъде проверка на готовността на страната да организира Мондиала.", "date": "2019.06.03", "title": "Спорт: Световното клубно първенство ще се проведе на два пъти в Катар"}
{"url": "http://www.focus-news.net/news/2019/06/03/2665843/aleksandar-andreev-tsik-mustafa-karadaya-i-delyan-peevski-podadoha-svoite-molbi-za-otteglyane-ot-evrodeputatskite-si-mandati-predi-da-bade-obyaveno-reshenieto-na-tsik.html", "text": "Мустафа Карадайъ и Делян Пеевски подадоха своите молби за оттегляне от евродепутатските си мандати преди да бъде обявено решението на ЦИК. Това заяви говорителят на Централната избирателна комисия Александър Андреев в предаването „Лице в лице” по  бТВ . Двамата бяха на първо и второ място в листата на ДПС в изборите на Европейски парламент, официално партията спечели три мандата. \r\n„Тe се оттеглиха преди да бъде обявено, че са избрани. Тогава протече дебат дали това е допустимо – няма законов текст, който да регламентира, че един кандидат за член на Европейския парламент не може да подаде своето оттегляне”, заяви говорителят на ЦИК. Александър Андреев обясни, че разглеждането на казуса от Конституционния съд няма да попречи.  \r\nВодачът на листата на ГЕРБ Мария Габриел пък обяви, че остава еврокомисар и няма да става евродепутат. „В този случай отказът трябва да бъде направен пред Европейският парламент, защото решението, с което са обявени имената на членовете на Европарламента, е обявено вече от ЦИК. Към момента не тече срок за оттегляне на съгласието, защото имаме решение, с което са обявени имената за членовете на Европейския парламент”, допълни Андреев. \r\nТой подчерта, че няма грешка при смятането на мандатите на \"Демократична България\" заради гласовете „не подкрепям никого”. Андреев допълни, че е възможно да се оспори разпределението на мандатите пред Конституционния съд.  \r\nПо отношение на твърдението, че в избирателните списъци има над 1 млн. мъртви души, Андреев заяви, че този въпрос не се отнася към ЦИК. „Избирателните списъци се изготвят въз основа на информация от общините. Ние не можем да кажем дали има проблем, наличието на мъртви души не може да влияе върху определянето на мандати, то влияе върху активността. Аз съм убеден обаче, че не може да говорим за мъртви души”, обясни говорителят на ЦИК.", "date": "2019.06.03", "title": "Александър Андреев, ЦИК: Мустафа Карадайъ и Делян Пеевски подадоха своите молби за оттегляне от евродепутатските си мандати преди да бъде обявено решението на ЦИК"}
{"url": "http://www.focus-news.net/news/2019/06/03/2665851/veliko-tarnovo-xvi-natsionalen-folkloren-sabor-na-katolicheskite-obshtnosti-v-balgariya-2019-se-provede-v-selo-oresh.html", "text": "За шестнадесети пореден път в село Ореш се събраха католици от близо и далеч за Националния фолклорен събор на католическите общности в България. Това съобщиха за  Радио „Фокус“-Велико Търново  от Община Свищов. Тази година Ссъборът бе посветен на Международния ден на детето и годината на Дева Мария – майка на църквата и децата. По традиция събитието започна със света литургия в храм „Непорочно зачатие на Блажена Дева Мария“, а по-късно кметът на селото Любомир Иронов и кметът на Свищов Генчо Генчев поднесоха цветя на паметника на католическия епископ Филип Станиславов, който е и автор на първата печатна книга на новобългарски език „Абагар“. \r\nОфициалното откриване на XVI „Национален фолклорен събор на католическите общности в България“ 2019 беше на открита сцена пред читалището. Приветствени слова произнесоха кметът на населеното място Любомир Иронов, кметът на община Свищов Генчо Генчев и народният представител д-р Станислава Стоянова. Разнообразната празнична програма продължи с концерт на танцови и певчески групи, и изпълнители под наслов „Фолклорът е магия“, а по случай Международния ден на детето бе организиран „Детски празни – веселие“. Кулминацията на XVI-я национален фолклорен събор на католиците беше заключителният концерт на оркестър „Канарите“, който вдигна на крака многобройната публика. \r\nНа събора, заедно с кмета на Свищов, бяха и други представители на общинското ръководство в лицето на председателя на Общинския съвет д-р Кристиян Кирилов, зам.-кмета Борислав Замфиров и директора на дирекция „Култура и културно наследство“ в Общината Росен Маринов.", "date": "2019.06.03", "title": "Велико Търново: XVI „Национален фолклорен събор на католическите общности в България“ 2019 се проведе в село Ореш"}
{"url": "http://www.focus-news.net/news/2019/06/03/2665853/burgas-selo-bata-otbelyaza-svoya-praznik-s-kontsert-narodni-borbi-i-sastezanie-po-motokros.html", "text": "Храм-паметникът „Света Троица“ в село Бата е строен през 1907 – 1909 г. Първоначално празникът на църквата е бил честван на Петдесетница. През годините обаче храмовият празник прераства в тържество на селото и се отбелязва всяка първа неделя от месец юни. И тази година жителите на Бата отбелязаха светлия ден с много настроение и разнообразна програма. Това съобщиха от пресцентъра на  Община Поморие . За любителите на музиката и танца местните самодейни състави изнесоха концерт в амфитеатъра, а за почитателите на високите скорости и спорта беше организирано атрактивно състезание по мотокрос. С това празничните изненади не приключиха. Специален гост за повода бе олимпийският шампион по борба Армен Назарян. Заедно с кмета на Поморие Иван Алексиев и кмета на Бата Георги Георгиев, Назарян откри турнир по народни борби и лично съдийства на някои от срещите. Надпреварата премина при изключителен интерес и редица оспорвани двубои.", "date": "2019.06.03", "title": "Бургас: Село Бата отбеляза своя празник с концерт, народни борби и състезание по мотокрос"}
{"url": "http://www.focus-news.net/news/2019/06/03/2665854/ivaylo-kalfin-na-evroizborite-izbiratelite-glasuvaha-za-zapazvane-na-evropa-no-za-promyana-v-politikite-na-evropeysko-i-natsionalno-nivo.html", "text": "На евроизборите избирателите гласуваха за запазване на Европа, но за промяна в политиките на европейско и национално ниво. Това каза за обзорното предаване  „Това е България“  на  Радио „Фокус“  бившият министър на външните работи и евродепутат Ивайло Калфин. На фона на политическите сътресения в Германия, Австрия, Гърция и други страни, Калфин заяви, че България е една от малкото държави, в която подкрепа получи управляващата партия и статуквото. Калфин допълни, че вече за получаване на мнозинство в ЕП ще е необходим по-широк компромис.  „Ако можеше досега да се правят т.нар. „големи коалиции“ между ЕНП и Групата на социалистите и демократите – вече те не стигат за мнозинство. Участието на либералите и зелените, като най-активните проевропейски партии, ще бъде решаващо за взимането на решения. Това означава по-компромисни решения, по-прозрачни преговори и повече възможности за защита на националния интерес. Разпределението на силите в ЕП вече е ясно, вероятно ще има промени в състава на политическите семейства, но те надали ще са решаващи“, обясни бившият евродепутат. Ивайло Калфин допълни, че след финансовата криза от 2007 г. и миграционната такава, очакванията на европейците са за по-ефективен ЕС, който да не изпада в продължителни периоди на размисъл и колебания, какви действия да взима.  \r\nЦоня СЪБЧЕВА", "date": "2019.06.03", "title": "Ивайло Калфин: На евроизборите избирателите гласуваха за запазване на Европа, но за промяна в политиките на европейско и национално ниво"}
{"url": "http://www.focus-news.net/news/2019/06/03/2665845/predsedatelyat-na-nsorb-i-kmet-na-veliko-tarnovo-daniel-panov-oshte-ot-yuni-minalata-godina-sme-poiskali-ot-evropeyskata-komisiya-dopalnitelni-sredstva-za-preventsiya-na-bedstviyata.html", "text": "Още от юни месец миналата година Националното сдружение на общините в Република България (НСОРБ) е поискало от Европейската комисия допълнителни средства за превенция на бедствията. Това каза председателят на НСОРБ и кмет на Община Велико Търново инж. Даниел Панов, който направи оглед на районна след обилните валежи заедно с министъра на вътрешните работи Младен Маринов, директора на Главна дирекция „Пожарна безопасност и защита на населението“ гл. комисар Николай Николов, директора  на Регионална дирекция „Пожарна безопасност и защита на населението“ – Велико Търново комисар Красимир Кръстев, директора на Областната дирекция на МВР старши комисар Димитър Машов и областния управител проф. Любомира Попова, предаде репортер на  Радио „Фокус“ – Велико Търново . Инж. Панов посочи, че средствата, които се изразходват по време на бедствия, са огромни, но по думите му, ако бъдат отпускани суми за превенция на тези бедствия, ще са необходими по-малко пари.  \r\n„С главния изпълнителен директор на Световната банка г-жа Кристална Георгиева също обсъждахме този въпрос при нейното посещение и смятам, че имаме подкрепа и от нея“, допълни инж. Даниел Панов. Той заяви, че всяка община трябва да си направи допълнителни разчети за това колко средства за превенция на бедствията ще са й необходими. \r\nНадежда КРЪСТЕВА", "date": "2019.06.03", "title": "Председателят на НСОРБ и кмет на Велико Търново Даниел Панов: Още от юни миналата година сме поискали от Европейската комисия допълнителни средства за превенция на бедствията"}
{"url": "http://www.focus-news.net/news/2019/06/03/2665852/afp-shvedskiyat-sad-othvarli-iskaneto-za-zadarzhane-na-asanzh-za-iznasilvane-prez-2010-g.html", "text": "Шведският съд обяви в понеделник, че смята основателя на WikiLeaks Джулиан Асандж за заподозрян по дело за изнасилване от 2010 година, но отказа искане за задържането му, разбивайки надеждите на прокура за бърза екстрадиция от Великобритания, предава  AFP . \r\nОкръжният съд в Упсала заяви, че фактът, че Асанж в момента е в затвора във Великобритания, означава, че той не трябва да бъде официално задържан в Швеция, за да бъде разпитан от шведските прокурори. \r\n\"Тъй като Джулиан Асанж в момента изтърпява присъда за лишаване от свобода, разследването може да продължи с помощта на европейска заповед за разследване, която не изисква задържането на Джулиан Асанж (в Швеция). Съдът не намира за пропорционално задържането на Джулиан Асанж”, се казва в изявлението. \r\nПревод и редакция:", "date": "2019.06.03", "title": "AFP: Шведският съд отхвърли искането за задържане на Асанж за изнасилване през 2010 г."}
{"url": "http://www.focus-news.net/news/2019/06/03/2665855/tass-komisiyata-po-reglamenta-na-pase-se-obyavi-za-uchastie-na-rusiya-v-yunskata-sesiya.html", "text": "Постоянният комитет на Парламентарната асамблея на Съвета на Европа (ПАСЕ) препоръча на всички държави-членки, чиито делегации не участват в работата на този законов орган по различни причини, да могат да представят своите пълномощия на заседанието на ПАСЕ през юни. Това съобщи в понеделник пресслужбата на организацията, предава  ТАСС . \r\n„Като се има предвид решението на Комитета на министрите, прието в Хелзинки на 17 май, както и изключителните обстоятелства, довели до тази ситуация, комисията предлага да се отстъпи от правилата на ПАСЕ, за да може да бъдат поканени парламентите на страните-участници, които не са представени от делегацията в асамблеята - Босна и Херцеговина и и Руската Федерация - да представят своите пълномощия по време на сесията през юни 2019 г.“, се казва в изявлението. \r\nВ пресслужбата се добавя, че разглеждането на правомощията на делегациите следва да се извърши на специално заседание веднага след подаването на съответното заявление. Преди това обаче предложението на регулаторната комисия трябва да бъде одобрено при гласуване по време на лятната сесия, която се открива на 24 юни в Страсбург. \r\nПревод и редакция:", "date": "2019.06.03", "title": "ТАСС: Комисията по регламента на ПАСЕ се обяви за участие на Русия в юнската сесия"}
{"url": "http://www.focus-news.net/news/2019/06/03/2665856/sliven-mladezhi-ot-oblastta-rabotyat-aktivno-v-partnyorstvo-s-upravlyavashtite-po-proekt.html", "text": "Младежи от област Сливен работят активно в партньорство с управляващите по проект, съобщи  Анелия Иванова, ръководител на проекта . Проектът „МОС - младежи за откритост и съпричастност II“ по програма „Еразъм+“ на Европейската комисияс участието на доброволките Кристине от Грузия и Ана от Испания подготвя учениците в процеса на структурния диалог с управляващите и хората, отговорни за решенията по младежките въпроси. \r\nДискусии на тема „Ефективно партньорство с местната власт“ се проведоха в Нова Загора и Котел. Екипите разработиха идеи за поддържане на градския парк в Нова Загора и поставиха въпроса за замърсения въздух от дейността на производствено предприятие. В Котел младите хора желаят да се обособи младежки център с място за лични празници, тихи игри и различни смислени забавления всвободното време. Обсъдиха и несъвършенствата на образователанта система и възможности за уеднаквяване на учебниците от различните редакторски екипи. \r\nВ дискусията участваха зам. кметовете на Община Нова Загора – Ивайло Енев, и на Котел – Шериф Куванджъ, директорът на Младежкия дом Пламена Петкова, както и представители на местните администрации. \r\nЧаст от работата на Младежкия дом като общинска структура за работа с младите хора и Младежкия общински съвет е да ги подпомага в процеса на структурния диалог, както и да изгражда нужните граждански и социални умения и компетентности, които да ги възпитат като добри и отговорни граждани и активни партньори на управляващите.", "date": "2019.06.03", "title": "Сливен: Младежи от областта работят активно в партньорство с управляващите  по проект"}
{"url": "http://www.focus-news.net/news/2019/06/03/2665857/ivaylo-kalfin-sled-evroizborite-shansovete-na-vodeshtite-kandidati-za-predsedatel-na-ek-manfred-veber-i-frans-timermans-namalyavat.html", "text": "След евроизборите шансовете на водещите кандидати за председател на ЕК Манфред Вебер и Франс Тимерманс намаляват. Това каза за обзорното предаване  „Това е България“  на  Радио „Фокус“  бившият министър на външните работи и евродепутат Ивайло Калфин. Той припомни, че досега ЕНП и Групата на социалистите и демократите са си разделяли постовете в ЕП и ЕК.  „Сега това няма как да се случи. Претенциите и на зелените, и на либералите ще бъдат по-големи. Очаквам кандидатите на основните партии за председател на ЕК да бъдат равнопоставени, дори на по-задна позиция, в сравнение с други кандидати. Зелените имаха двама кандидати за председател на Комисията, либералите и Макрон бяха против процеса с „водещи кандидати“, но излъчиха група от 7-8 души. Позициите на Вебер и Тимерманс съвсем не са подсилени след тези избори, обратното – търсят се други варианти“, обясни бившият евродепутат.  Ивайло Калфин допълни, че очаква силни проевропейски политики, насочени към ефективни инструменти за защита на гражданите, като допълни, че темите, свързани с миграцията, икономическия растеж, доходите и намаляване на различията, ще бъдат главните в новия ЕП.  \r\nЦоня СЪБЧЕВА", "date": "2019.06.03", "title": "Ивайло Калфин: След евроизборите шансовете на водещите кандидати за председател на ЕК Манфред Вебер и Франс Тимерманс намаляват"}
{"url": "http://www.focus-news.net/news/2019/06/03/2665858/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Габрово. Това съобщиха за  Радио „Фокус“ – Велико Търново  от Областно пътно управление – Габрово. Времето е слънчево. Температурата е 23 градуса.  \r\nВ прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. По пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтовата настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nДвижението в участък от пътя Скалско – Геша се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срокът за приключване на ремонтите е до 7 юни. \r\nНадежда КРЪСТЕВА", "date": "2019.06.03", "title": "Габрово: Добри са условията за пътуване на територията на областта"}
{"url": "http://www.focus-news.net/news/2019/06/03/2665859/nimh-zhalt-kod-za-obilni-valezhi-i-gramotevitsi-e-obyaven-za-15-oblasti-v-stranata-na-4-yuni.html", "text": "Жълт код за обилни валежи и гръмотевици е обявен за 15 области на страната на 4 юни. Това сочи справка на сайта на  Националния институт по метеорология и хидрология  (НИМХ). Краткотрайни интензивни дъждове с гръмотевици, градушки и временно усилване на вятъра ще има в областите Видин, Монтана, Враца, Плевен, Габрово, Ловеч, София – град, София – област, Перник, Кюстендил, Благоевград, Пазарджик, Пловдив, Смолян и Кърджали. Количествата валежи ще бъдат до 20-25 л/кв.м, на отделни места в планинските части - и повече.", "date": "2019.06.03", "title": "НИМХ: Жълт код за обилни валежи и гръмотевици е обявен за 15 области в страната на 4 юни"}
{"url": "http://www.focus-news.net/news/2019/06/03/2665860/veliko-tarnovo-dobri-sa-usloviyata-za-patuvane-v-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 23 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Лясковски кантон – Миндя  се осъществява в една лента поради изпълнение на дейности по ремонт на пътната настилка. То се регулира с пътни знаци и регулировчици. Поради ремонт на асфалтовата настилка движението по пътя Поликраище – Горна Оряховица се осъществява в една лента. Трафикът ще се регулира с пътни знаци и регулировчици до 15 юни. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nДвижението в участък от пътя Джулюница – до границата с област Търговище, се осъществява с повишено внимание поради отстраняване на растителност. Участъкът е сигнализиран с пътни знаци. \r\nС повишено внимание се осъществява движението в участък от пътя Горна Оряховица – Велико Търново поради изсичане на храсти и косене на трева. Трафикът се регулира с пътни знаци, а при необходимост от регулировчици. Срокът е  до 18.00 часа на 10 юни. \r\nНадежда КРЪСТЕВА", "date": "2019.06.03", "title": "Велико Търново. Добри са условията за пътуване в областта"}
{"url": "http://www.focus-news.net/news/2019/06/03/2665861/korrespondent-ukrayna-zelenski-i-sasht-kakvo-ochakvat-ot-ukrayna-vav-vashigtoni.html", "text": "Владимир Зеленски отива във Вашингтон. Той беше лично поканен от Тръмп. Срещата може да се проведе през август - септември. Украинското издание  „Корреспондент“  изяснява какво се очаква от Зеленски в САЩ. Материалът е представен без редакторска намеса. Такса за поддръжка \r\n„Ще се проведе съществен разговор за разрешаване на конфликта в Донбас... Важен въпрос към Зеленски на преговорите: „За какво са изливали в Украйна долари американците през всички тези години?“ Дошъл е моментът за реални бизнес-проекти: земя, газодобив, пристанища и т.н.“, пише изданието „Зеркало Недели“ за предстоящата среща. \r\nЕкспертът по международни въпроси, Антон Кухухидзе, смята, че по време на срещата ще бъдат обсъдени актуални въпроси за Украйна. \r\n„Това ще бъде среща-запознаване, сверка на часовниците, какво и как се планира в отношенията между Украйна и САЩ. Ще има формална и неформална страна. Официалната страна засяга Донбас, процесът в Минск, териториалната цялост на Украйна. Вторият въпрос е реформата в Украйна, борбата с корупцията. Неформално: най-вероятно г-н Джулиани ще каже, че враговете на Тръмп са заобиколили Зеленски. Те ще решат какво да правят, как да бъе, как да изграждат диалог“, смята експертът. След Путин \r\nСрещата на Тръмп и Зеленски може да се състои през август или септември 2019 г. - след новата среща на Тръмп и руския президент Владимир Путин, която се очаква в края на юни на срещата на високо равнище на Г-20 в Осака, Япония. По-конкретно по време на преговорите между САЩ и Украйна можем да говорим за „съществено“ уреждане на военния конфликт в Донбас. Зеленски е благодарен \r\nВ Камарата на представителите на Конгреса на САЩ бе представен законопроект, предвиждащ засилена подкрепа за суверенитета и териториалната цялост на Украйна, разширяването на военната помощ и предоставянето на статута на главен американски военнополитически съюзник на Украйна. \r\n„Законопроектът предвижда възможността Украйна да получи статут на основен съюзник на Съединените щати извън НАТО за периода от датата на одобрението на този документ, докато нашата държава не се присъедини към Северноатлантическия съюз. Този статут може да се използва за опростяване на процедурата за прехвърляне на средства за отбрана в Украйна“, се казва в изявление на украинското посолство в САЩ. \r\nПрез 2014 г. бившият президент Петро Порошенко поиска предоставянето на такъв статут на Украйна, но американският му колега Барак Обама отказа, въпреки решението на Сенатската комисия. \r\nЗаконопроектът за засилване на подкрепата за Украйна, който беше представен в Камарата на представителите на Конгреса на САЩ, е важен сигнал за силно стратегическо партньорство между двете страни, каза Зеленски на 1 юни. \r\n\"Благодаря на Съединените американски щати за постоянната подкрепа на териториалната цялост на Украйна\", заяви държавният глава. \r\nТой благодари и на президента на САЩ Доналд Тръмп за това, че го покани на официално посещение във Вашингтон. Нов посланик в Украйна \r\nВ Киев пристигна американският дипломат Кристина Куин, която стана временно поверен в делата на САЩ в Украйна. \r\nОт 2013 г. до април 2019 г. ТЯ работи като заместник-началник на мисията / министър-съветник по икономическите въпроси в посолството на САЩ в Париж. \r\nДипломатът е работила на сходни позиции в посолствата на САЩ в Тайланд, Великобритания, беше директор за Европейския съюз, Украйна и Беларус в Съвета за национална сигурност в изпълнителния офис на президента. \r\nКуин е член на американското посолство в Русия, американската мисия в Европейския съюз, в дипломатическите мисии във Филипините, работи в Държавния департамент на САЩ за отношенията с ЕС. Ами Путин? \r\nСрещата на президента на Украйна Владимир Зеленски и ръководителят на Руската федерация Владимир Путин ще се проведе не по-рано от август, смята политическият анализатор Владимир Фесенко. \r\n„Има искане за преговори. И има нужда. Мисля, че Зеленски има голямо желание да участва в преговори. Путин няма чак толкова голямо желание да възобнови преговорите, но има интерес към Зеленски. Има нужда от Франция, Германия, САЩ. Но случилото се сега е тактика. А нашият президент не е съвсем готов за активни преговори. А сега Путин играе такава тактическа игра - той просто не форсира преговорите”, казва Фесенко. \r\nСпоред експерта такава среща е възможна след парламентарните избори в Украйна и след редица срещи на Зеленски с лидери на други страни. \r\nПревод и редакция:", "date": "2019.06.03", "title": "„Корреспондент“ (Украйна): Зеленски и САЩ. Какво очакват от Украйна във Вашигтон?"}
{"url": "http://www.focus-news.net/news/2019/06/03/2665868/metodi-popov-ruo-blagoevgrad-sedmoklasnitsite-mogat-podadat-zayavleniya-za-izpit-po-chuzhd-ezik-i-za-proverka-na-sposobnostite-do-5-yuni.html", "text": "Седмокласниците могат подадат заявления за изпит по чужд език и за проверка на способностите до 5 юни. Това каза за  Радио „Фокус“-Пирин  Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград. По думите му това са изпити, на който учениците могат да се явят по собствено желание. „Изпитът по чужд език е определен за 21 юни“, добави Методи Попов. Той уточни, че не се подават заявления за участието на изпитите по български език и математика. „Изключение прави желанието за явяване на изпит по чужд език и на изпит за проверка на способностите по изобразително изкуство, музика и спорт“, допълни Методи Попов. Той каза още, че на територията на Благоевградска област няма училище, което да е планирало в държавния план-прием паралелка с преподаване на спорт и следователно няма да се провежда изпит по този предмет. „Учениците могат да се запознаят в кои други области на страната могат да кандидатстват ако искат да изучават спорт и да се явят на изпит за проверка за способностите по това направление“, каза още Методи Попов. \r\nДенис НИКИФОРОВ", "date": "2019.06.03", "title": "Методи Попов, РУО-Благоевград: Седмокласниците могат подадат заявления за изпит по чужд език и за проверка на способностите до 5 юни"}
{"url": "http://www.focus-news.net/news/2019/06/03/2665866/gd-granichna-politsiya-trafikat-na-gkpp-kardam-e-intenziven-na-vhod-v-stranata.html", "text": "Трафикът на ГКПП \"Кардам\" на българо-румънската граница е интензивен на вход в страната. Това съобщиха от  ГД \"Гранична полиция\" . \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове. \r\nНа ГКПП \"Лесово\" ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до август.", "date": "2019.06.03", "title": "ГД \"Гранична полиция\": Трафикът на ГКПП \"Кардам\" е интензивен на вход в страната"}
{"url": "http://www.focus-news.net/news/2019/06/03/2665869/slavcho-peev-obshtinski-dramatichen-teatar-dupnitsa-nevena-kokanova-beshe-edno-strahotno-krasivo-mazhko-i-vseotdayno-sashtestvo.html", "text": "Невена Коканова беше едно страхотно красиво, мъжко и всеотдайно същество. Това каза пред  Радио „Фокус” – Кюстендил  Славчо Пеев, художествен ръководител на Общински драматичен театър „Невена Коканова” – Дупница, по повод 19-та годишнина от смъртта на актрисата. „Аз никога не съм я забравял. Невена беше едно уникално същество. Това беше един човек, когато го познаваш добре – ти се раждаш отново. Тя имаше уникално чувство за снимка, за светлина. Малко преди да се снима,след като наредят мизансцена тя усещаше какво пада върху нейното лице. Заставаше така, сякаш това бе най-красивото лице на този свят. Това бе уникален и добър човек, който бе готов на момента да помогне. Притежаваше невероятна женственост и заедно с това мъжка готовност”, каза Славчо Пеев. По думите му никога не трябва да се забравя примата на българското кино. До края на годината трябва да бъде изграден паметник на Невена Коканова в Дупница. \r\nВенцеслав ИЛЧЕВ", "date": "2019.06.03", "title": "Славчо Пеев, Общински драматичен театър – Дупница: Невена Коканова беше едно страхотно красиво, мъжко и всеотдайно същество"}
{"url": "http://www.focus-news.net/news/2019/06/03/2665867/afp-makron-priema-rolyata-si-na-loshoto-chenge-v-razgovorite-za-brekzit.html", "text": "Френският президент Еманюел Макрон заяви в понеделник, че изцяло е приел ролята си на „лошото ченге“ в преговорите за излизане на Великобритания от Европейския съюз, като е настоял за по-кратка отсрочка на Брекзит, предава  AFP . \r\nМакрон настоя за твърда линия срещу Лондон, след като британските законодатели отказаха да подкрепят споразумението за излизане, постигнато от премиера Тереза Мей и Брюксел. \r\n„Винаги ме изобразяват като лошия човек в стаята... приемам тази си роля, защото мисля, че е голяма грешка да отлагаме“, каза Макрон на среща на ръководителите на международните банки в Елисейския дворец в Париж. \r\nСлед първото удължаване в края на март лидерите на ЕС дадоха на Великобритания до края на октомври да намери начин да избегне напускането без сделка, което потенциално ще предизвика хаос в търговията. \r\nТова беше компромис между Макрон и други, готови да приемат Брекзит без сделка, както и други лидери на ЕС, които бяха готови да дадат на Великобритания още повече време. \r\n\"Мисля, че това е окончателният краен срок, защото не искам новата комисия и новата изпълнителна власт да трябва да се справят с този проблем\", обясни Макрон. \r\nТой предупреди, че възобновяването на преговорите за сделка за Брекзит е невъзможно, но също така заяви, че не вижда как Великобритания ще одобри сделката \"без нови общи избори или референдум за договореното\". \r\nБританската политика беше хвърлена в хаос около излизането от ЕС, след като дузина политици се кандидатираха да наследят премиера Тереза Мей, която обяви оставката си миналия месец заради нежеланието на мнозина в нейната партия тя да води „Торите“. \r\nВъпреки това Макрон предположи, че лидерите на ЕС биха желали да дадат повече време в случай на обещание за нов референдум за Брелзот или ако има желание да се договори \"нещо съвсем ново\". \r\n„До последния момент, единственият, който е в състояние да спре Брекзит, е правителството на Великобритания“, заяви той. \r\nПревод и редакция:", "date": "2019.06.03", "title": "AFP: Макрон приема ролята си на „лошото ченге“ в разговорите за Брекзит"}
{"url": "http://www.focus-news.net/news/2019/06/03/2665870/nikolay-kirov-sayuz-na-zarnoproizvoditelite-burgas-posevite-v-oblastta-i-kam-dneshna-data-prodalzhavat-da-se-razvivat-dobre.html", "text": "Посетите посеви в област Бургас и към днешна дата продължават да се развиват добре. Това каза за  Радио „Фокус“ – Бургас  Николай Киров, председател на Съюза на зърнопроизводителите в Бургас. По думите му падналите дъждове през последните дни се отразяват много добре на растенията. „Важното е, че количествата паднали дъждове не са много като в Централна и Западна България. Доколкото имам информация, нямаме поражения от градушки“, каза още Киров и добави, че на места се е наложило да се повтори пръскането с фугнициди за гъбични заболявания. „Аз примерно пръскам три пъти и по този начин запазвам още 20 дни посевите от заболявания, колкото е карантинният период, в който препаратът държи“, посочи зърнопроизводителят. Според Киров, където не е пръскано, е възможно посевите да заболеят, което по думите му не толкова  страшно, но има вероятност от редуциране на добивите, ако се развият болести от вида на гъбичните заболявания.   \r\n„В региона на Източна България ако има превалявания от дъжд през следващите седмици, то се очаква също да с слаби, което е удовлетворително“, заяви Николай Киров. „Като гледам в другите региони всеки ден вали,паднаха  валежи около 60-80 л/м2. за по час или два и е много възможно растенията при тях да заболеят, както стана миналата година при нас, когато се получи коренно угниване“, коментира Киров. Според думите му големите количества валежи не са благоприятни. „Липсата  на вода е лошо, но многото вода е още по-лошо“, добави зърнопроизводителят. По думите му към момента посевите са в развитие на восъчна зрялост, пшеницата и ечемика са почти узрели. „Около 20-ти- 25-ти юни се надавам да започнем с жътвата на ечемика, ако всичко е нормално. Също така искаме да няма много високи температури, тъй като в нашия регион има т.нар. вятър суховей, при който температурата на въздуха се вдига над 35°, което не е добре за посевите да узреят толкова бързо“, заяви Киров и добави,че засега прогнозите са, че температурите ще бъдат около 25- 27°, което е благоприятно за развиването на посевите. \r\nДеница ДИМИТРОВА", "date": "2019.06.03", "title": "Николай Киров, Съюз на зърнопроизводителите – Бургас: Посевите в областта и към днешна дата продължават да се развиват добре"}
{"url": "http://www.focus-news.net/news/2019/06/03/2665871/sport-andi-mari-se-vrashta-na-korta-v-kuins.html", "text": "Голямата звезда на британския тенис Анди Мъри ще направи завръщането си на корта по време на турнира по двойки във Февър-Трий Чемпиъншипс в Куинс Клъбо по-късно през този месец.32-годишният носител на три титли от Големия шлем не е играл в професионален мач от януари насам, когато участва на Australian Open 2019. Тогава Мъри допусна загуба от Роберто Баутиса-Агут, след което направи емоционална пресконференция, потвърждавайки своите проблеми с бедрото и евентуалното му отказване от спорта.Партньор на Мъри на двойките в Куинс ще бъде испанеца Фелисиано Лопес, като 37-годишният тенисист веднага се е съгласил да играе с британеца.", "date": "2019.06.03", "title": "Спорт: Анди Мъри се връща на корта в „Куинс“"}
{"url": "http://www.focus-news.net/news/2019/06/03/2665876/blagoevgrad-studenti-ot-yuzu-neofit-rilski-shte-predstavyat-spektakala-misterii-v-tants-i-dvizhenie-na-5-yuni.html", "text": "Студенти от специалност „Съвременна хореография“ от Югозападен университет (ЮЗУ) „Неофит Рилски“ в Благоевград ще представят танцовия спектакъл „Мистерии в танц и движение“ от 19.00 часа на 5 юни в зала „Яворов“. Това каза за  Радио „Фокус“-Пирин  Веска Каменова, експерт по връзки с обществеността към висшето учебно заведение. Тя уточни, че в програмата на спектакъла, подготвен под ръководството на проф. д. изк. Анелия Янева, преобладават модерните танци, хип-хоп и брейк изпълненията. По думите й програмата включва две дипломни постановки – на Аника Павлова, студентка в бакалавърската програма „Съвременна хореография“ и на Никола Костадинов – артист и режисьор, студент в магистърската програма  „Хореографска режисура”. „В спектакъла ще участват и студенти от специалностите „Актьорско майсторство за драматичен театър” и „Българска народна хореография”.  За първи път участие ще вземат гимнастичките от Клуб по художествена гимнастика „Пирин“ – Благоевград с ръководител Лидия Стоянова и от Спортен „Левски” – София с треньор Величка Бонева“, посочи Каменова. Тя каза още, че входът за спектакъла е свободен. \r\nНатали СТЕФАНОВА", "date": "2019.06.03", "title": "Благоевград: Студенти от ЮЗУ „Неофит Рилски“ ще представят спектакъла „Мистерии в танц и движение“ на 5 юни"}
{"url": "http://www.focus-news.net/news/2019/06/03/2665875/yoakim-kalamaris-pri-pobeda-na-nova-demokratsiya-na-predstoyashtite-parlamentarni-izbori-v-gartsiya-shte-posledva-politichesko-buksuvane-i-novi-izbori-sled-godina-i-polovina.html", "text": "При победа на „Нова демокрация“ на предстоящите парламентарни  избори в Гърция ще последва политическо буксуване и нови избори след година и половина. Това каза за обзорното предаване  „Това е България“  на  Радио „Фокус“  университетският преподавател Йоаким Каламарис. Той обясни, че след парламентарните избори „Нова демокрация“ ще успее да сформира самостоятелно правителство, но ще срещне трудности, с оглед на факта, че правителството на СИРИЗА и Алексис Ципрас са свършили, по думите му, чудесна работа на чуждестранните инвеститори, финансовите и геополитическите акули. Каламарис допусна в следващите две години коалиция между „Нова демокрация“ и СИРИЗА, като добави, че управляващата сега партия ще оцелее след провалите на европейския, местния и предстоящия парламентарен вот. „Те ще оцелеят, може би с 15 единици по-малко от „Нова демокрация“ – това ще им позволи да създадат след време коалиционно правителство. Ще имат достатъчно депутати за подобен акт. Виждаме, че от една седмица имаме и наше Движение за права и свободи в Гърция – партия КИЕВ. Може би ще със забавяне, но постепенно, с толерантността, която споделяме към нелегалните мигранти и различни от нашата религии – те ще подкрепят новата партия и постепенно, математически ще станем  малцинство в собствената си страна“, обясни университетският преподавател.  \r\nЙоаким Каламарис добави, че по-малките партии нямат решаваща тежест в Гърция, защото са търсещи финансови и политически интереси от големите, когато става въпрос за коалиция. Демокрацията и свободата на всички нива са в криза, не само в Европа, но и в нашите общества, каза той и допълни, че основна роля ще играе активизирането на гражданите за промяна от тази ситуация.  \r\nЦоня СЪБЧЕВА", "date": "2019.06.03", "title": "Йоаким Каламарис: При победа на „Нова демокрация“ на предстоящите парламентарни  избори в Гърция ще последва политическо буксуване и нови избори след година и половина"}
{"url": "http://www.focus-news.net/news/2019/06/03/2665864/vratsa-reka-moravishka-e-izlyazla-izvan-koritoto-vodata-se-e-izlyala-na-patnoto-platno-na-pat-e-79-mezhdu-mezdra-i-vratsa.html", "text": "Поради обилните валежи към 19.00 ч. река Моравишка между Мездра и Враца е излязла извън коритото, като е направила разлив върху пътното платно на Е-79 в посока Мездра - Враца. Това съобщиха от  Областна администрация - Враца . Временно е ограничено движението на моторни превозни средства, като автомобилите се пренасочват по стария път Моравица - Руска Бяла. Екип от Община Мездра е на мястото и е констатирал, че нивото на водата е спаднало с 3 см, а върху платното се стичат ниски водни и кални маси, които предстои да се почистят.  \r\nПо данни на дежурните в Областния съвет по сигурност за час е било прекъснато електроснабдяването в с. Бели Извор и кв. Кулата и вече е възстановено.  \r\nКъм момента няма данни за опасност за населението.", "date": "2019.06.03", "title": "Враца: Река Моравишка е излязла извън коритото, водата се е изляла на пътното платно на път Е-79 между Мездра и Враца"}
{"url": "http://www.focus-news.net/news/2019/06/03/2665865/api-dvizhenieto-po-pat-i-1-mezdra-vratsa-v-rayona-na-moravitsa-e-v-edna-lenta-poradi-prelyal-vodostok.html", "text": "Движението по път I-1 Мездра – Враца в района на Моравица е в една лента поради прелял водосток. Това съобщиха от пресцентъра на  Агенция \"Пътна инфраструктура\" . Затворено за движение е платното Мездра – Враца. Обходен маршрут е по стария път Мездра – Враца. Движението се регулира от екипи на \"Пътна полиция\".", "date": "2019.06.03", "title": "АПИ: Движението по път I-1 Мездра – Враца в района на Моравица е в една лента поради прелял водосток"}
{"url": "http://www.focus-news.net/news/2019/06/03/2665877/plovdiv-97-detsa-ochakvat-da-badat-osinoveni-v-oblastta-51-ot-tyah-sa-s-uvrezhdaniya.html", "text": "97 деца в Пловдивска област са вписани в Регистъра за деца за осиновяване по данни към края на месец април. Това съобщиха за  Радио „Фокус“ – Пловдив  от Регионална дирекция „Социално подпомагане“ – Пловдив. 46 от децата, вписани за осиновяване, са здрави, а 51 са с увреждания. Желаещите да осиновят деца семейства от област Пловдив са 134. От началото на годината до края на месец април са осиновени 10 деца, като 1 от тях е осиновено международно.На територията на област Пловдив в Регистъра за утвърдени приемни семейства са вписани 93 професионални приемни семейства, от които 71 полагат денонощни грижи за 76 деца. \r\n„Приемната грижа в България се разви ускорено през последните 10 години. Тя е услуга за детето, но едновременно с това е помощ за родното семейство, което по различни причини не може да даде сигурна и добра среда за отглеждане на детето. Приемният родител  изпълнява своята мисия в партньорство със специалисти от Отдел Закрила на детето в Дирекциите социално подпомагане, Областен екип за приемна грижа към Община Пловдив, доставчици на социални услуги, училище, здравни служби и други. Мисията на професията е да осигури отглеждане и възпитание на деца в семейна среда и да допринесе за пълноценното им емоционално, социално и духовно развитие до момента на неговото връщане в биологичното семейство или осиновяване, което да им позволи да развият своя потенциал, да намерят своето място в живота и да не повторят травматичните модели от своето семейство“, съобщават от Регионална дирекция „Социално подпомагане“ – Пловдив. \r\nОт звеното информират също, че от началото на 2019 г. до 30 април в област Пловдив са подпомогнати 64 400 лица с увреждания и е изплатена месечна финансова подкрепа в размер на 14 981 986 лв. За същия период на миналата 2018 година са подпомогнати общо 57 649 лица с увреждания, на които са отпуснати месечни добавки за социална интеграция в размер на 5 675 160 лв. \r\nОт началото на годината в дирекции „Социално подпомагане“ в Пловдивска област започна приема на заявления-декларации за предоставяне на месечна помощ за дете без право на наследствена пенсия от починал родител. До края на месец април е отпусната месечна помощ за дете без право на наследствена пенсия от починал родител на 100 семейства за 135 деца. В натура чрез ваучери месечни помощи са получили 276 непълнолетни майки за 302 деца.", "date": "2019.06.03", "title": "Пловдив: 97 деца очакват да бъдат осиновени в областта, 51 от тях са с увреждания"}
{"url": "http://www.focus-news.net/news/2019/06/03/2665878/ria-novosti-premierat-na-italiya-zaplashi-da-podade-ostavka-zaradi-raznoglasiya-v-pravitelstvoto.html", "text": "Премиерът на Италия Джузепе Конте призова партньорите в правителствената коалиция „Движение 5 звезди“ и партията „Лига“, да отговорят, готови ли са да продължат работата в рамките на настоящото парламентарно мнозинство и състав на правителството, и заплаши да подаде оставка, ако разногласията между тях продължат, предаде  РИА Новости .  \r\n„Аз се обръщам към двете политически сили и към съответните лидери, с молба да направят ясен избор и да ми кажат, имат ли намерение да продължат изпълнението на правителственото споразумение, или предпочитат да преразгледат своята позиция, може би, защото имат надежда за избори, които ще послужат или за  засилване на техните позиции, или за изкупване на поражението им“, заяви Конте.  \r\n„Ако действията на двете формации бъдат непоследователни и не отговарят на конституционните процедури, аз ще върна мандата на президента на републиката. Политическите сили трябва да решат, но отговора трябва да бъде ясен, еднозначен и бърз, защото страната не може да чака“, подчерта Конте.   Светлин Божков", "date": "2019.06.03", "title": "РИА Новости: Премиерът на Италия заплаши да подаде оставка, заради разногласия в правителството"}
{"url": "http://www.focus-news.net/news/2019/06/03/2665872/shumen-zelenchukovite-nasazhdeniya-v-lichnite-stopanstva-v-zemlishteto-na-selo-tranitsa-sa-postradali-ot-gradushka.html", "text": "Градушка с големина на лешник е паднала в землището на село Тръница, община Нови пазар, каза пред  Радио „Фокус“-Шумен  Денка Василева, кметски наместник в населеното мясъо. По думите й са пострадали зеленчуковите насаждения в личните стопанства на хората. „Растенията са завлечени от дъжда и надупкани от градушката“, отбеляза Денка Василева. Дъжд е започнал да вали около 21.00 часа на 31, след което се е разразира силна буря, придружена с градушка. На следващия ден по сенчестите места все още е имало ледени топчета. В следствие на силния вятър има отнесени цигли от покривите на четири къщи. „Нещо като торнадо премина, вятърът беше с такава сила, че изкорени тополи, да не говорим колко начупени клони имаше“, каза Денка Василева. Тя добави, че над селото са паднали 70 л/кв. м. дъжд. „Нямаше наводнения, водата не се задържа, беше силна и отмина, само там, където е протекло от самия дъжд. Все още не е ясно за щети по посевите, тъй като е кално и не може да се влезе в нивите“, посочи Денка Василева. \r\nИвелина ИВАНОВА", "date": "2019.06.03", "title": "Шумен: Зеленчуковите насаждения в личните стопанства в землището на село Тръница са пострадали от градушка"}
{"url": "http://www.focus-news.net/news/2019/06/03/2665873/plovdiv-nova-detska-ploshtadka-e-otkrita-v-rayon-yuzhen.html", "text": "Нова детска площадка е открита в район „Южен“ в Пловдив. Това съобщиха за  Радио „Фокус“ – Пловдив от районната администрация . Новата площадка се намира на ул. „Поручик Въльо Стефанов“, до бл. 1114. Тя разполага с пързалка, люлки, клатушки, беседка, пейки, подходи до входовете и ново осветление. Спазени са всички изисквания на наредба №1 за условията и реда за устройството и безопасността на площадките за игра.  \r\nДетската площадка е третата, изградена тази година, и тринадесетата за последните три години. \r\n„И през тази година приоритет за администрацията са децата, парковете и местата за игра. Правейки подобни детски площадки ние освен, че откриваме места на който да играят и да се забавляват децата, а и спираме евентуалното застрояване на зелените площи в района“, посочва районният кмет Борислав Инчев.", "date": "2019.06.03", "title": "Пловдив: Нова детска площадка е открита в район „Южен“"}
{"url": "http://www.focus-news.net/news/2019/06/03/2665879/yordan-nikolov-fondatsiya-gaytan-nagradata-na-kmeta-na-obshtina-petrich-na-folklorniya-konkurs-oro-se-vie-tsarvuli-se-kinat-otide-pri-ansambal-zagorovche-ot-septemvri.html", "text": "Специалната награда на кмета на Община Петрич Димитър Бръчков на Националния фолклорен конкурс „Оро се вие, цървули се кинат“ в село Първомай отиде при Танцов ансамбъл „Загоровче“ от град Септември. Това каза за  Радио „Фокус“-Пирин  Йордан Николов, председател на Фондация „Гайтан“ и хореограф на Ансамбъл „Гайтан“. По думите му наградата на кмета на село Първомай е присъдена на Младежки танцов състав „Родолюбие“ от Кюстендил. „Наградата на един от организаторите, а именно - Народно читалище „Димитър Благоев“ в село Първомай, спечели Общински танцов състав „Празник“ от Сандански. Наградата на Танцова формация „Гайтан“ спечели Танцова формация „Нова генерация“ от Кюстендил. Специалната награда на МФГ „Огражденска четворка“ отиде при Танцов състав „Граовска младост“ от Перник. Наградата на Ансамбъл „Гайтан“ спечелиха Фолклорния танцов ансамбъл „Пелинче“ от град Елин Пелин“, посочи той. Николов заяви, че освен това един от членовете на журито – Николай Божков, като представител и продуцент, е решил да даде награда на Детския танцов състав „Пряпорец“ от София. Той обясни, че специалните награди ще се определят след срещата на кметовете. По думите му ръководителите на ансамблите вече се обаждат и питат, но ще получат отговор едва утре. Николов отбеляза, че що се отнася до наградите на организаторите, и те самите ще трябва да помислят, за да видят какво могат да дадат като специални награди, но със сигурност ще бъде свързано с българските народни танци, например пафти или цървули. \r\n„Започваме с подготовката на десетото юбилейно издание на Националния фолклорен конкурс „Оро се вие, цървули се кинат“, каза също Йордан Николов. „Снощи, закривайки деветото издание на конкурса, разбира се, поставяме началото и на десетото юбилейно издание и вярвам, че ще направим конкурса по-различен и ще направим така, че участниците да бъдат още по-изненадани“, заяви той. Николов допълни, че им предстои да подготвят и 20-годишнина на Ансамбъл „Гайтан“, както и 15-та годишнина на Мъжка фолклорна група „Огражденска четворка“, които ще бъдат през месец март догодина. „Освен поредицата концерти, които предстоят сега през юни, юли и август , тъй като това са месеци, наситени с много мероприятия и концерти, предстоят и други подготовки. Започваме на 7 юни с концерт в Павел баня, а на 8 юни на фестивала „Рила ни гледа“ в Дупница. На 22 юни сме на участие в Тетевен и така ни очакват много концерти и участие“, каза още Йордан Николов. \r\nНатали СТЕФАНОВА", "date": "2019.06.03", "title": "Йордан Николов, Фондация „Гайтан“: Наградата на кмета на Община Петрич на фолклорния конкурс „Оро се вие, цървули се кинат“ отиде при ансамбъл „Загоровче“ от Септември"}
{"url": "http://www.focus-news.net/news/2019/06/03/2665874/nimh-nay-golyamo-kolichestvo-dazhd-e-otcheteno-vav-vratsa-23-lkv-m.html", "text": "Най-големи количества валежи през последните 12 часа са отчетени във Враца – 23 л/кв. м. Това съобщиха за  Агенция „Фокус“  от  Националния институт по метеорология и хидрология  (НИМХ). В Пловдив са регистрирани валежи от 10 л/кв. м., в Силистра – 7л/кв.м., а в София – 2 л/кв. м. По-интензивни са били валежите в планините, като на връх Мургаш са отчетени 48 л/кв. м. Няма данни за паднали градушки.", "date": "2019.06.03", "title": "НИМХ: Най-голямо количество дъжд е отчетено във Враца – 23 л/кв. м."}
{"url": "http://www.focus-news.net/news/2019/06/03/2665807/vesela-komarevska-baseynova-direktsiya-dunavski-rayon-pleven-nyama-postapili-danni-za-avariyni-situatsii-i-kritichni-uchastatsi-po-porechieto-na-rekite-iskar-vit-i-osam-v-oblastta.html", "text": "Няма постъпили данни за аварийни ситуации и критични участъци по поречието на реките Искър, Вит и Осъм за територията на област Плевен. Това каза за  Радио „Фокус“   Весела Комаревска от Басейнова дирекция „Дунавски район“-Плевен.    \r\n„През последното денонощие водните нива на реките в по-голямата част от басейна са се повишили значително вследствие на валежи. По получена информация от общини, областни администрации и дежурните на РДПБЗН, няма постъпили данни за аварийни ситуации и критични участъци по поречието на реките Искър, Вит и Осъм за територията на област Плевен, като към момента реките на територията протичат в речните легла. Не са постъпвали данни за разливи, аварийни ситуации и критични участъци”, посочи Весела Комаревска.  \r\nПо думите й нивото на Дунав остава под праговете за внимание. Към момента няма постъпили сигнали за критични ситуации, свързани с водното ниво на реката и вредното въздействие на водите. „Към 15.30 ч. днес на дежурния телефон и по електронна поща няма постъпила информация и данни за критични нива и възникнали аварийни ситуации по язовирните стени и съоръженията към тях, за критични участъци по диги и укрепителни съоръжения, както и за засегнати населени места от вредното въздействие на водите”, отбеляза Комаревска и допълни, че продължава денонощното дежурство на експерти от Басейнова дирекция „Дунавски район“. \r\nВиолета КРЪСТЕВА", "date": "2019.06.03", "title": "Весела Комаревска, Басейнова дирекция „Дунавски район“-Плевен: Няма постъпили данни за аварийни ситуации и критични участъци по поречието на реките Искър, Вит и Осъм в областта"}
