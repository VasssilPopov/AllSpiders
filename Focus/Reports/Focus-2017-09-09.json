{"url": "http://www.focus-news.net/news/2017/09/09/2434198/the-asahi-shimbun-tokio-shte-vavede-zabrana-za-pushene-predi-olimpiyskite-igri-prez-2020g.html", "text": "Токио планира да въведе забрана за пушене в ресторантите и обществените сгради в града преди Олимпийските и Параолимпийските игри през 2020 г., пише вестник The Asahi Shimbun. \r\nЗаконът ще бъде представен пред местния парламент през тази фискална година, която приключва март 2018г. Очаква се мярката да влезе в сила до лятото на 2019г.  Мария Динкова", "date": "2017.09.09", "title": "The Asahi Shimbun: Токио ще въведе забрана за пушене преди Олимпийските игри през 2020г."}
{"url": "http://www.focus-news.net/news/2017/09/09/2434166/kyustendil-vazstanoveno-e-dvizhenieto-po-pat-iii-6222-bersin-bagrentsi.html", "text": "Възстановено е движението по път III-6222 Берсин - Багренци. Това съобщиха от пресцентъра на Агенция \"Пътна инфраструктура\".", "date": "2017.09.09", "title": "Кюстендил: Възстановено е движението по път III-6222 Берсин - Багренци"}
{"url": "http://www.focus-news.net/news/2017/09/09/2434167/sport-zapochna-sreshtata-ot-osmiya-krag-na-balgarskoto-futbolno-parvenstvo-slaviya-sreshtu-ludogorets-koyato-se-igrae-na-stadion-vasil-levski-v-sofiya.html", "text": "Започна срещата от осмия кръг на българското футболно първенство – Славия срещу Лудогорец, която се играе на стадион „Васил Левски“ в София.По-рано днес в Благоевград се изигра мача между Пирин и Локомотив (Пловдив) завършил при резултат 5:0 за благоевградчани, с което те се изкачиха до 9-ото място в класирането с точков актив от 9 точки, Локомотив е 7-и с 11 точки. Начело продължава да е отборът на ЦСКА с актив от 19 точки, следван от Лудогорец, който преди изиграването на срещата, която се играе в момента, има 15 точки, Левски, който утре гостува в Пловдив на Ботев, е трети с 14 точки.", "date": "2017.09.09", "title": "Спорт: Започна срещата от осмия кръг на българското футболно първенство – Славия срещу Лудогорец, която се играе на стадион „Васил Левски“ в София."}
{"url": "http://www.focus-news.net/news/2017/09/09/2434168/veliko-tarnovo-gala-kontsert-na-pobeditelite-v-konkursa-polskite-shturcheta-podgotvyat-v-polski-trambesh.html", "text": "Гала концерт на победителите в конкурса „Полските щурчета“ подготвят в Полски Тръмбеш. В настоящото издание се включиха 112 деца от цялата страна, припомни за Радио „Фокус“ – Велико Търново Николинка Генова, началник отдел „Образование и култура“ в Община Полски Тръмбеш. Призове се раздават в трите възрастови групи, в които са разделени малчуганите и младежите. Освен това се връчва и една голяма Гран при награда – за най-добро изпълнение. Носителят й получава песен с клип, специално изработена статуетка и 500 лв. Това е третото поредно издание на състезанието, като участниците в него са  два пъти повече, в сравнение с първото. Децата са от различни музикални школи от София, Благоевград, Петрич, Варна, Бургас, Пловдив, Хисар, Берковица, Троян. В конкурса участват само индивидуални изпълнители. Гала концертът ще започне в 19.30 часа и ще се проведе на пл. „Възраждане“ в центъра на града. Организатори на събитието са Община Полски Тръмбеш, сдружение „Полски щурчета“ и Народно читалище „Отец Паисий“\r\nЛуиза ТРАНЧЕВА", "date": "2017.09.09", "title": "Велико Търново: Гала концерт на победителите в конкурса „Полските щурчета“ подготвят в Полски Тръмбеш"}
{"url": "http://www.focus-news.net/news/2017/09/09/2434169/ria-novosti-do-ogradata-na-balgarskoto-posolstvo-v-kiev-e-otkrit-paket-s-boepripasi.html", "text": "Боец от Националната гвардия на Украйна, по време на патрулиране, е намерил, в българското посолство в град Киев, подозрителен пакет, в който се е оказало, че има патрони, предаде РИА Новости, позовавайки се на съобщение във Фейсбук профила на войнската част на Националната гвардия, от която е боецът, който е охранявал посолството.\r\nСъобщава се, че находката е била открита накрая на оградата, откъм задната част на сградата на посолството. Скоро беше установено, че опаковката съдържа боеприпаси в големи количества (калибър 7.62 милиметра).\r\n„Гвардеецът от военна част 2260, която се занимава с охрана на дипломатически представителствта и консулски учреждения, Владислав Кривобок, по време на изпълнението на служебните си задължения по охрана на посолството на Република България в Украйна, е открил подозрителен пакет с  бял цвят, до оградата в задната част на сградата... След пристигането на полицейски екип е било установено, че в пакета има голямо количество боеприпаси (калибър 7,62 милиметра“, пише в съобщението.\r\nПревод и редакция:", "date": "2017.09.09", "title": "РИА Новости: До оградата на българското посолство в Киев е открит пакет с боеприпаси"}
{"url": "http://www.focus-news.net/news/2017/09/09/2434170/ruska-ilieva-obshtina-aksakovo-vsichki-uchilishta-i-detski-gradini-sa-v-gotovnost-za-posreshtane-na-novata-uchebna-godina.html", "text": "Всички училища и детски градини на територията на община Аксаково са в готовност за посрещане на новата учебна година. Това каза в интервю за Радио „Фокус“ – Варна Руска Илиева, заместник-кмет на Община Аксаково. Тя подчерта, че пешеходните пътеки около учебните и детски заведения са обновени, извършени са необходимите текущи ремонти в сградите, като в  Средно училище „Св. Климент Охридски”- гр. Аксаково е извършен основен ремонт на покрива. „В изпълнение на Решение № 373 от 5 юли 2017 година на Министерски съвет за създаване на механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, в община Аксаково са сформирани 6 екипа, като в тях са включени представители на общинска администрация, кметове и кметски наместници, директори на детски градини, представители на училища, РУО – Варна, социални грижи и на МВР. Екипите са определени със Заповед на Началника на РУО – Варна“, отбеляза Руска Илиева.\r\nМарияна ВАЛЕНТИНОВА", "date": "2017.09.09", "title": "Руска Илиева, Община Аксаково: Всички училища и детски градини са в готовност за посрещане на новата учебна година"}
{"url": "http://www.focus-news.net/news/2017/09/09/2434171/ahmed-hodzhov-kmet-na-s-gospodintsi-obsht-gotse-delchev-v-seloto-ima-peshtera-narechena-salohova-dupka.html", "text": "В село Господинци има пещера, наречена Салохова дупка. Това каза за Радио „Фокус“ – Пирин Ахмед Ходжов, кмет на село Господинци, община Гоце Делчев. По думите му тя е проучена и се говори, че е била рудник още от времето на траките. Кметът посочи, че след това са открити много гробове около самата пещера, което явно показва, че това са гробове на работници, които са работили в мината. Той отбеляза, че вече е открито и мястото, откъдето е преминавала водата за преработката на рудната мина. Ахмед Ходжов подчерта, че пещерата е доста дълбока, както и че част от входовете й са били затрупани умишлено от хората, които са я проучвали.  Той допълни, че пещерата е по-млада, и няма сталактити, сталагмити и сталактони. Кметът на малкото населено място добави, че вътре се личат ударите от кирките на работниците. Ходжов каза още, че над селото има и друга пещера, която също не е проучена. По думите му тя е по-стара, не е много дълбока, но в нея по времето на комунизма е намерено хайдушко имане и тя бива затворена. Той уточни, че след това местните хора откриват имането.\r\nНатали СТЕФАНОВА", "date": "2017.09.09", "title": "Ахмед Ходжов, кмет на с. Господинци, общ. Гоце Делчев: В селото има пещера, наречена Салохова дупка"}
{"url": "http://www.focus-news.net/news/2017/09/09/2434172/afp-63-miliona-dushi-tryabva-da-badat-evakuirani-vav-florida-zaradi-uragana-irma.html", "text": "Броят на хората в американския щат Флорида, които са получили заповед от властите да се евакуират преди пристигането на урагана „Ирма“ е стигнал до 6,3 милиона, предаде AFP, позовавайки се на съобщение от властите във Флорида.\r\nУвеличението, спрямо предишните данни от местните данни, е от 700 хиляди души, които са получили заповед да се придвижат извън зоната на евентуалния път на урагана „Ирма“, която се очаква да пристигне във Флорида тази нощ, или утре рано сутринта.\r\nПревод и редакция:", "date": "2017.09.09", "title": "AFP: 6,3 милиона души трябва да бъдат евакуирани във Флорида, заради урагана „Ирма“"}
{"url": "http://www.focus-news.net/news/2017/09/09/2434173/afp-frenskata-meteorologichna-sluzhba-obyavi-visoko-stepen-na-opasnost-za-ostrovite-sveti-martin-i-sveti-bartolomey-v-karibsko-more-zaradi-priblizhavaneto-na-uragana-hose.html", "text": "Френската метеорологична служба обяви най-високата степен на опасност за френските острови в карибско море – Свети Мартин и Свети Бартоломей, след като се разбра, че урагана „Хосе“ напредва към островите, само три дни, след като те бяха връхлетяни от урагана „Ирма“, предаде AFP.\r\nПредупреждението е за „опасно събитие с изключителна интензивност“, като ветровете може да достигнат скорост от 120 километра в час и ще са придружени от проливни валежи и високи вълни.\r\nПревод и редакция:", "date": "2017.09.09", "title": "AFP: Френската метеорологична служба обяви високо степен на опасност за островите Свети Мартин и Свети Бартоломей в Карибско море, заради приближаването на урагана „Хосе“"}
{"url": "http://www.focus-news.net/news/2017/09/09/2434174/veliko-tarnovo-220-parvoklasnitsi-sa-zapisani-za-novata-uchebna-godina-v-obshtina-svishtov.html", "text": "220 първокласници са записани за новата учебна година в община Свищов. Това каза за Радио „Фокус“ – Велико Търново зам.-кметът на Общината Анелия Димитрова. Тя посочи, че децата в първи клас са с 20 повече в сравнение с предходната година, когато са били 200. По думите й децата са разпределени равномерно в училищата на територията на общината. Община Свищов разработи система за прием на децата в първи клас. Основен фактор, според Наредбата за условията и реда за записване, отписване и преместване на деца в общинските детски градини, приета от Общински съвет – Свищов, е районирането. Това условия не пречи на родителите да подават заявление в район, различен от постоянния адрес и/или настоящия адрес на местоживеене, но им носи по-малко точки при точкуването и крайното класиране. Приемът в детските градини е целогодишен, но при условие, че в съответното детско заведение има свободни места. Максималният брой деца в яслените групи е 20 деца, а децата постъпващи в I-ва група няма да надвишават 24.\r\nНадежда КРЪСТЕВА", "date": "2017.09.09", "title": "Велико Търново: 220 първокласници са записани за новата учебна година в община Свищов"}
{"url": "http://www.focus-news.net/news/2017/09/09/2434175/koloni-ot-avtomobili-na-granichnite-punktove-v-parviya-pochiven-den-obzor.html", "text": "Засилен бе трафикът през граничните контролно-пропусквателни  пунктове през първия почивен ден от седмицата. Още рано сутринта, около 06.00 часа, с дължина от около 1 км бе образувалата се колона от товарни автомобили на ГКПП „Капитан Андреево“ на българо-турската граница, както и на ГКПП „Дунав мост – Видин“ на границата ни с Румъния. С напредването на деня трафикът се засили и около 12.00 часа на обяд се образува опашка от леки автомобили и автобуси на ГКПП „Кулата“ на изход от страната. Трафикът през ГКПП „Маказа“ също бе с повишен интензитет, затова от МВР препоръчаха на шофьорите са използват алтернативни маршрути през ГКПП „Илинден“ и ГКПП „Капитан Петко войвода“. \r\nКъм 13.00 часа на българо-сръбската граница трафикът бе засилен, на ГКПП \"Калотина\" се образува 3,5 км колона от леки автомобили на изход. Само за 2 часа дължината на опашката от изчакващи автомобили нарасна до 6 километра, а след това и на 8 км на изход, но от пресцентъра на МВР уточниха, че причината за това е токов удар, заради който е преустановено преминаването през пункта. След отстраняването на повредата работата бе възстановена, а колоната започна да се изтегля.\r\nВ няколко региона на страната пътната обстановка пък бе усложнена заради лошото време. Силният дъжд в Пазарджик образува завирявания в централните улици на града и създаде трудности за много шофьори. \r\nБуря затрудни движението по Подбалканския път в района на Карлово. Поройният дъжд, придружен от бурен вятър, намали видимостта от 30 до 50 метра и усложни пътната обстановка в района. На места от силните пориви на вятъра се образуваха завихряния, които повличаха след себе си треви и храсти.\r\nДнешният ден бе белязан и от няколко пътни инцидента. Два леки автомобила катастрофираха в тунел „Железница“ на главен път Е-79, а затвореният пътен участък доведе до образуване на 7-8-километрова колона в посока Благоевград. Вследствие на инцидента няма пострадали. \r\nКатастрофа между два леки автомобила възникна на пътя Пловдив-Пещера, при разклона за Брацигово, както и на изхода на село Песнопой. И при двата пътни инцидента няма сериозно пострадали хора.", "date": "2017.09.09", "title": "Колони от автомобили на граничните пунктове в първия почивен ден (ОБЗОР)"}
{"url": "http://www.focus-news.net/news/2017/09/09/2434176/blagoevgrad-dvizhenieto-e-v-edna-lenta-po-pat-ii-19-dobrinishte-mesta-poradi-patnotransportno-proizshestvie.html", "text": "Движението е в една лента по път II-19 Добринище - Места поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.09.09", "title": "Благоевград: Движението е в една лента по път II-19 Добринище - Места поради пътнотранспортно произшествие"}
{"url": "http://www.focus-news.net/news/2017/09/09/2434177/sport-izigraha-se-pet-sreshti-ot-tretiya-krag-na-germanskata-bundesliga.html", "text": "Изиграха се пет срещи от третия кръг на германската Бундеслига. Ето и резултатите:\r\nФрайбург: Борусия (Дортмунд) 0:0\r\nБорусия (Мьонхенгладбах): Айнтрахт (Франкфурт) 0:1\r\nАугсбург : Кьолн 3:0\r\nМайнц 05 : Байер (Леверкузен) 3:1\r\nВолфсбург : Хановер 96 1:1\r\nНачело в класирането е Борусия (Дортмунд) със 7 точки, колкото имат и Хофенхайм и Хановер 96, но те са с по-лоша голова разлика.", "date": "2017.09.09", "title": "Спорт: Изиграха се пет срещи от третия кръг на германската Бундеслига"}
{"url": "http://www.focus-news.net/news/2017/09/09/2434178/kamen-zlatkov-kmet-na-s-zhilentsi-obsht-kyustendil-ima-interes-kam-zakupuvaneto-na-kashti-v-seloto.html", "text": "Има интерес към закупуването на къщи в кюстендилското село Жиленци. Това каза пред Радио „Фокус” – Кюстендил Камен Златков, кмет на населеното място. Той обясни, че селото се намира на пътя София-Кюстендил-Скопие и интересът към недвижимите имоти е голям. „Търсенето е доста голямо специално за къщи и за парцели, докато земеделската земя не е толкова атрактивна засега, но за къщи и парцели определено има търсене”, каза Камен Златков. По думите му има възможности за развитие на селския туризъм, но има и още доста какво да се желае. В селото има изграден един хотел, има няколко къщи за гости. „Имаме шест къщи на хора от Англия и хората ги ползват за почивка”, каза Камен Златков. По думите му има и няколко семейства, които са се заселили в селото, понеже близостта до града и планината предоставя добри условия за живот.\r\nВенцеслав ИЛЧЕВ", "date": "2017.09.09", "title": "Камен Златков, кмет на с. Жиленци, общ. Кюстендил: Има интерес към закупуването на къщи в селото"}
{"url": "http://www.focus-news.net/news/2017/09/09/2434179/blagoevgrad-yugozapaden-universitet-neofit-rilski-shte-otkrie-novata-akademichna-20172018-godina-s-tarzhestvena-tseremoniya-na-11-septemvri.html", "text": "Югозападен университет „Неофит Рилски“ ще открие новата академична 2017/2018 година на 11 септември. Това каза за Радио „Фокус“- Пирин Веска Каменова, ПР на Югозападен университет „Неофит Рилски“. „Със специална тържествена церемония ще бъде открита новата академична година в Югозападния университет „Неофит Рилски“ в Благоевград“, каза Каменова. Тя подчерта, че тържествата по повод новата академична 2017/2018 година ще се състоят на 11 септември от 10:00 часа пред Учебен корпус № 1. Преди това – в 9:50 часа ще бъдат поднесени венци и цветя пред паметника на Неофит Рилски. От 11:00 часа са срещите по предварителен график на студентите от първи курс с ръководствата на факултетите.\r\nЛора КАЛЧЕВА", "date": "2017.09.09", "title": "Благоевград: Югозападен университет „Неофит Рилски“ ще открие новата академична 2017/2018 година с тържествена церемония на 11 септември"}
{"url": "http://www.focus-news.net/news/2017/09/09/2434180/predstoyashti-mezhdunarodni-sabitiya-za-10-septemvri-agentsiya-fokus.html", "text": "***  В Русия ще се проведат местни избори. \r\n***  По време на годишния си конгрес профсъюзите във Великобритания ще изразят притесненията си във връзка с Брекзит. \r\n***  Сирийските войски пробиват обсадата на терористичната групировка „Ислямска държава“ около авиобаза в Дейр-ез-Зор.\r\n***   Лишеният от украинското си гражданство бивш грузински президент Михаил Сакашвили се опитва да премине през полската граница в Украйна, където може да бъде арестуван и екстрадиран в Грузия. \r\n***  Далай Лама започва 20-дневната си обиколка в Европа и ще посети Великобритания, Германия, Италия и Латвия. \r\n*** Руският министър на външните работи Сергей Лавров ще пристигне в Саудитска Арабия.", "date": "2017.09.09", "title": "Предстоящи международни събития за 10 септември /Агенция „Фокус“/:"}
{"url": "http://www.focus-news.net/news/2017/09/09/2433968/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Бившият турски министър на икономиката Зафер Чаглаян е прибавен като обвиняем към делото срещу скандалния турски бизнесмен от ирански произход Ръза Сарраф, който е съден в САЩ с постоянна мярка за неотклонение „Задържане под стража”, информира електронното издание на вестник „Джумхуриет”. Уважаваният турски всекидневник е успял да се сдобие с въпросния допълнителен обвинителен акт в обем от 53 страници. В него кодовото име на бившия турски министър е изписано като „Батко” („Older brother”, на турски – „Abi”). В обвинителния акт се твърди, че по време на министерстването си Зафер Чаглаян е получил рушвети под формата на пари в брой, скъпоценности и бижута в размер на десетки милиона долари. Обвиненията към него също така са, че е служил в полза на интересите на държавата Иран и с това допълнително се е облагодетелствал материално, посочва още изданието.\r\n*** В петък силата на урагана „Ирма“ отслабна до четвърта категория, пише вестник The Globe and Mail. \r\nОт Националния ураганен център на САЩ отбелязаха, че скоростта на вятъра е намаляла до 250 км/ч, но циклонът все още е силен. От Центърът подчертаха, че през следващите два дни се очаква промяна в силата на „Ирма“, но вероятно ще остане в четвърта категория. \r\nМалко преди 5 ч. место време (12 ч. българско време) ураганът се намираше на около 90 км северозападно от остров Голяма Инагуа и на 795 км югоизточно от Маями.\r\n*** В сряда турският министър на енергетиката и природните ресурси Берат Албайрак се срещна в София с българския министър-председател Бойко Борисов и със своя колега Теменужка Петкова, пише вестник Daily Sabah. \r\nПо време на разговорите двете страни изразиха решителността си да засилят своето партньорство в енергийния сектор, особено по отношение на електроенергията и природния газ. Албайрак и Петкова обсъдиха сътрудничеството в областта на енергетиката и възможните проекти между Турция и България. \r\nОсвен това двамата министри разговаряха относно решителния подход на двете страни при реализирането на проекта за Междусистемната газова връзка Турция – България, който се подкрепя от правителствата в Анкара и София.\r\n*** Президентът на САЩ Доналд Тръмп предупреди американците, намиращи се на пътя на „историческия и с унищожителен потенциал“ ураган от четвърта степен „Ирма“ да се пазят и ги призова да се вслушват в думите на местните служители на властта и центровете за спешно реагиране, пише Washington Examiner.\r\n„Това е буря с исторически и унищожителен потенциал“, заяви Тръмп по време на ежепетъчното си изказване. „Моля всички, които се намират на пътя на бурята, да бъдат внимателни и да се вслушват в препоръките на служителите на властта и органите на реда. Нищо не е по-важно от сигурността и безопаснотта на хората.“\r\nУраганът „Ирма“ се нахвърли върху островите на Карибско море по-рано тази седмица и нанесе поражения върху американските Виржински острови и Пуерто Рико. В момента бурята се движи към щата Флорида и се очаква да кажне там в късните часове на съботната нощ или неделната утрин.", "date": "2017.09.09", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/09/2433969/predstoyashti-sabitiya-v-stranata-za-9-septemvri-agentsiya-fokus.html", "text": "***\r\nОт 10.00 часа, на Голямата поляна в Южния парк, д-р Султанка Петрова, заместник-министър на труда и социалната политика и патрон на националната информационно-образователна кампания „Аз събуждам България”, ще даде началото на двудневно събитие. В програмата на събитието са включени обучения на български и чуждестранни лектори по теми, свързани със социално предприемачество, здраве, финанси, личностното развитие, онлайн маркетинг и брандинг. \r\n***\r\nОт 9.45 часа, на голямата поляна в Южния парк в столицата, ще бъде направен опит да се подобри световният рекорд на Гинес за най-много хора, правещи лицеви опори заедно.\r\n***\r\nОт 10.00 часа, в парк „Борисова градина“ (площадката при бюст-паметника на Христо Ботев), Столичната организация на Българския Червен кръст организира демонстрации по оказване на първа долекарска помощ.  \r\n***\r\nОт 12.00 часа, в Средно специално училище за деца с увреден слух „Проф. д-р Дечо Денев”, ул. “Ген. Стефан Тошев“ № 82, ще се проведе осмото издание на благотворителната инициатива „TELUS Ден на подкрепа“. \r\n***\r\nОт 16.00 часа, в Южния парк в столицата, ще се проведе благотворителен търг, част от кампанията „Да спасим Галимир“.\r\n***\r\nОт 16.30 часа народни представители от „БСП за България“, общински съветници и членове на Изпълнителното бюро на Градския съвет на БСП – София ще се поклонят и ще поднесат цветя на паметника на Незнайния воин.\r\n***\r\nОт 18.00 часа ще се проведе тържествен митинг на Братската могила в Борисовата градина.\r\n***\r\nОт 18.00 часа, в Енорийския център при столичния храм \"Св. св. Кирил и Методий\", ще се проведе поредната  открита беседа на тема: \"Гурута - предтечи на антихриста в наше време\". - \r\n***\r\nОт 20.00 часа започва безплатна прожекция на филма \"И дойде денят\". Лятното кино ще се състои на мястото на разрушения Мавзолей в Градската градина.\r\n***\r\nОт 09.00 часа в 7-мо СУ „Кузман Шапкарев“ в Благоевград ще се проведе Лятно училище по проект „Обучение за наблюдение на Земята в българските средни училища“.\r\n***\r\nОт 6.00 часа, в Боровец, ще бъде даден стартът на второто издание на най-високото планинско бягане на Балканите Adventure Sky Run.\r\n***\r\nОт 19.30 часа, в експоцентър „Флора“, пред публика ще свирят Анка Гнот – китара и вокал и Георги Дончев – контрабас и перкусии. Входът за музикалната вечер е свободен.\r\n***\r\nОт 17.30 часа, на Пантеона в Морската градина, градското ръководство на БСП – Варна ще отбележи годишнината от 9 септември 1944 година.\r\n***\r\nОт 12.00 часа, в голяма зала на РИМ – Враца, ще се състои откриването на изложба „Текстил“ на Пламен Петков. \r\n***\r\nОт 19.00 часа, в НЧ „Напредък-1884“, ще бъде представен спектакълът „Сводници“ по Иво Сиромахов – премиера на Театрална група „Талантино“ от Лятната театрална работилница на МИКЦ – В. Търново.\r\n***\r\nUN BESO LATINO FIESTA 2017 организират в пространството около паметник „Асеневци“ и сцена „Арт лято“. \r\n***\r\nОт 10.00 часа в центъра на селото ще започне ХІ-ти Общински празник на плодородието - „Ден година храни”. \r\n***\r\nОт 17.00 часа, в Общинския исторически музей, лидерът на БСП - София и член на ИБ на БСП Калоян Паргов ще присъства на откриването на фотоизложба, посветена на антифашисткото движение в Неврокопско. В 18.00 часа, заедно със социалистите от Гоце Делчев, той ще положи цветя на \"Братската могила\" в града.\r\n***\r\nОт 9.00 часа, в гълъбовското село Априлово, старозагорският митрополит Киприан ще извърши освещаване на новопостроения параклис \"Св. Анна\".\r\n***\r\nВ к.к. „Златни пясъци“ ще се проведе Международен полицейски турнир по плажен футбол.\r\n***\r\nОт 10.00 часа, на площад „Защитата на Каварна“, ще се състои награждаването на победителите и закриване на Европейското първенство за настолни корабни модели клас „С“.\r\n***\r\nОт 11.30 часа, в двора на Регионален исторически музей, ще бъдат отбелязана 73-годишнината от 9-ти септември.\r\n***\r\nОт 17.00 часа, в голямата зала на читалище „Братство“ ще бъде открит Националният конкурс за стара градска и шлагерна песен „Пей сърце“.\r\n***\r\nОт 10.00 часа, на бул. \"Пловдивско шосе\" 107, Съюзът на българските автомобилисти (СБА) организира Ден на безплатни услуги.\r\n***\r\nОт 10.30 часа, в местността Копривките, пловдивската партийна организация ще чества 125-та годишнината си по време на Традиционния деветосептемврийски събор на БСП.\r\n***\r\nОт 16-18 часа в МОЛ Марково Тепе и 18-20 часа в кв. „Капана“ – пространството между ул. „Христо Дюкмеджиев“ и ул. „Златарска“  доброволците на Български младежки Червен кръст (БМЧК) – Пловдив ще разпространяват знанията по първа долекарска помощ. – по телефона\r\n***\r\nОт 10:00 часа с  организирано празнично „Народно веселие“ на площада пред Кметство Момчиловци продължава фестивалът на киселото мляко. \r\n*** \r\n От 18:00 часа в зала „Станислав Сивриев“в Златоград  Иван Гранитски  ще представи книги на Издателство „Захарий Стоянов“ - „Цар Иван Шишман“ и „Цар Калоян“ с автор Николай Овчаров. \r\n***\r\nОт 08.00 часа, на сп. пл. „Юнак“ ще се проведе тенис турнир за любители „Купа Хасково“. \r\n***\r\nОт 09.00 часа, в зала „Дружба“ ще се проведе 3-ти кръг от ДЛОШ „Силов трибой“ .\r\n***\r\nОт 10.00 часа, в залата на II  ет. в х-л Хасково, ще се проведе отборен бридж-турнир за Купата на град Хасково.\r\n***\r\nОт 10.00 до 14.00 часа, на пл. „Свобода“ в града, за втори път ще се проведе инициативата „Стара хартия за нова книга“. Всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор както и подаръци. \r\n***\r\nОт 10.00 часа, в ТИЦ „Хасково“ ще се проведе Туристически форум „Европа без граници“ по проект „Независимост и толерантност  в ЕС (InToEU)“.\r\n***\r\nОт 15.00 часа в Зала „Хасково“ ще се проведе конференция – дебат за солидарността по време на криза по проект „Да си спомним за бъдещето“. \r\n***\r\nОт 17.00 часа, ма бул. „Съединение“ ще се проведе „Автородео“ – автомобилно състезание. \r\n***\r\nОт 19.00 часа, в ОНЧ „Заря“, ще се проведе концертът на Георги Андреев и приятели „Корени от Хасково“.\r\n***\r\nОт 11.00 часа в местността „Борова гора“ в ИАР „Велики Преслав“ ще се състои откриване на Международния бард фест „Песента на барда“. \r\n***\r\nОт 18.00 часа пред Паметника на свободата Общинският съвет на БСП организира честване по повод 73-години от 9-ти септември 1944 година.\r\n***\r\nОт 10.00 часа лидерът на БСП Корнелия Нинова ще посети Градския парк в гр. Стралджа. \r\n***\r\nОт 11.00 часа лидерът на БСП Корнелия Нинова ще посети гр. Елхово. От 11.30 часа тя ще се срещне с членове на партийния актив и членове на БАС в клуба на БСП в града.\r\n***\r\nОт 13.30 часа, в читалището на гр. Болярово, лидерът на БСП Корнелия Нинова ще се срещне с граждани от общината. \r\n***\r\nОт 15.15 часа лидерът на БСП Корнелия Нинова ще посети с. Веселиново, община Тунджа.\r\n***\r\nОт 16.30 часа, в клуба на БСП в града, лидерът на партията Корнелия Нинова ще даде пресконференция. От 18.15 часа Нинова ще се срещне с партийния актив и симпатизанти в голямата зала на НТС.", "date": "2017.09.09", "title": "Предстоящи събития в страната за 9 септември (Агенция „Фокус“)"}
{"url": "http://www.focus-news.net/news/2017/09/09/2433970/afp-oon-obvini-es-che-si-zatvarya-ochiteza-nevolite-na-migrantite-v-siriya.html", "text": "ООН обвини Европейския съюз, че си „затваря очите“ за неволите, които преживяват мигрантите в Либия, предава AFP. От организацията призоваха за „сериозни действия“ в защита на мигрантите.\r\n„Някои мигранти умират от жажда, глад или лесно лечими болести, а други биват измъчвани и бити до смърт, докато работят робски труд, трети са убивани“, заяви отговарящият за човешките права към ООН Зейд Раад Ал Хюсейн.\r\nТой заяви, че всяка вечер има изнасилени мигрантски жени, както и че стотици хиляди от опитващите се да стигнат до Европа, страдат в центровете за мигранти на либийските власти. Симеон Миланов", "date": "2017.09.09", "title": "AFP: ООН обвини ЕС, че „си затваря очите“за неволите на мигрантите в Сирия"}
{"url": "http://www.focus-news.net/news/2017/09/09/2433971/reuters-siriyskite-demokratichni-siliobyaviha-che-shte-provedat-operatsiya-v-deyr-ez-zor.html", "text": "Подкрепяните от САЩ кюрдско-арабски „Сирийски демократични сили“, се готвят да обявят операция срещу „Ислямска държава“ северно от Дейр ез Зор, заяви техен представител, цитиран от Reuters.\r\nОперацията, чиято цел е да изтласка „Ислямска държава“ от северните части на Дейр ез Зор, ще бъде официално обявена в събота.\r\nС американска военновъздушна подкрепа, както и наземни спецчасти, кюрдско-арабските „Сирийски демократични сили“, се сражават срещу „Ислямска държава“ по горното течение на река Ефрат. Симеон Миланов", "date": "2017.09.09", "title": "Reuters: „Сирийските демократични сили“обявиха, че ще проведат операция в Дейр ез Зор"}
{"url": "http://www.focus-news.net/news/2017/09/09/2433972/daily-express-tereza-mey-shte-obsazhda-brekzit-s-evropeyskite-lideri-na-zatvoreni-vrati.html", "text": "Британският премиер Тереза Мей ще посети конференцията на председателите на парламентарните групи в Европейския парламент, за да обсъди с тях Брекзит, предава Daily Express.\r\nТя заяви на председателя на ЕП Антонио Таяни, че ще се радва да говори с председателите на парламентарните групи. Предстои да се уговори и точна дата. Симеон Миланов", "date": "2017.09.09", "title": "Daily Express: Тереза Мей ще обсъжда Брекзит с европейските лидери на затворени врати"}
{"url": "http://www.focus-news.net/news/2017/09/09/2433973/afp-papa-frantsisk-iska-istinai-spravedlivostza-zhertvite-na-polovinvekovnata-grazhdanska-voyna-v-kolumbiya.html", "text": "Папа Франциск председателстваше силно емоционално мероприятие за помирение между бившите бойци и жертви на гражданската война между колумбийските власти и комунистическите групировки, предава AFP. Той поиска „истина“ и „справедливост“ за жертвите на конфликта.\r\n„Необходимо е да се помирим с истината. Истината е необходим спътник на справедливостта и милостта. Двете заедно създават мира“, каза римският понтифик.  Симеон Миланов", "date": "2017.09.09", "title": "AFP: Папа Франциск иска „истина“и „справедливост“за жертвите на половинвековната гражданска война в Колумбия"}
{"url": "http://www.focus-news.net/news/2017/09/09/2433974/rossiyskaya-gazeta-pochti-edin-milion-dushi-sa-evakuirani-v-kuba-zaradi-irma.html", "text": "В Куба евакуираха почти един милион души заради урагана „Ирма“, пише Российская Газета. Това се случи основно в централните и източните части на острова.\r\nПриродната стихия вече засегна град Баракоа в провинция Гуантанамо. По данни на местните медии, няма големи щети в този регион.\r\nВластите в Куба, се опитват да спасят не само гражданите, но и животните. Миналия четвъртък бяха евакуирани шест делфина от делфинариум в централните части на страната. Те бяха пренесени в провинция Сиенфуегос с хеликоптер. Симеон Миланов", "date": "2017.09.09", "title": "Российская Газета: Почти един милион души са евакуирани в Куба заради „Ирма“"}
{"url": "http://www.focus-news.net/news/2017/09/09/2433975/bsp-predstavi-na-predsedatelya-na-vks-lozan-panov-svoya-proekt-za-antikoruptsionen-zakon-obzor.html", "text": "ПГ на БСП представи на председателя на ВКС Лозан Панов своя проект за антикорупционен закон. Преди срещата, пред журналисти в кулоарите на парламента Лозан Панов коментира, че не вижда решения за борба с корупцията в законопроекта на БСП. След разговора той коментира, че създаването на още един антикорупционен орган цели само заобикаляне на основната тема - реформа на Прокуратурата. Според него основният въпрос, който трябва да се постави, е защо институциите, които в момента са компетентни за разследвания на корупционни действия, не работят. Председателят на ВКС обясни, че мнението му за проекта на БСП е същото като за проекта на ГЕРБ. По повод предложението на БСП председателят на антикорупционния орган да се назначава от президента, Лозан Панов коментира, че не вижда пречка и това не е противоконституционно. Според него, погледнато отстрани, дебатът кой ще назначава ръководството на антикорупционния орган изглежда като борба между БСП и ГЕРБ за още един властови ресурс в държавата. Във връзка с друго основно предложение на левицата антикорупционният орган да има разследващи функции председателят на ВКС обясни, че ако депутатите решат да създават такъв орган, той трябва да има такива функции. Той определи като неоснователни съмненията, че антикорупционният орган ще използва СРС-та и над него няма да има контрол.\r\nЛидерът на БСП Корнелия Нинова заяви, че с Лозан Панов са на едно мнение, че не е противоконституционно президентът да определя председателя на антикорупционния орган и той да има разследващи функции. Тя обясни, че левицата и председателят на ВКС са на различни мнения за реформа на Прокуратурата. Според Лозан Панов реформата минава през промяна на Конституцията, а политическото решение на БСП е Конституцията да не се променя. Корнелия Нинова обясни, че предложеното в проекта за антикорупционен закон не дублира работата на другите антикорупционни органи, а привнася нещо ново - разследването. Тя обясни, че по повод предложението на Лозан Панов да се направи анализ защо органите, които в момента имат отношение към корупцията, не работят от БСП са изразили позиция, че не бива всички те да бъдат поставяни под общ знаменател. На въпрос как ще коментира определението на Лозан Панов, че създаването на антикорупционен орган изглежда като борба за власт между БСП и ГЕРБ Корнелия Нинова посочи, че не споделя мнението му, а ако управляващите искат преди доклада да демонстрират, че вършат нещо, то това не може да бъде аргумент за опозицията. Тя поясни, че от БСП предлагат антикорупционен закон, в който президентът да може да прилага принципа „Власт власт възпира“. Според нея не е логично този, който държи изпълнителната власт, да назначава хората, които да го контролират. Така антикорупционният орган би бил подчинен на политическата воля на този, който управлява, който и да е той. Корнелия Нинова каза още, че без създаване на антикорупционен орган корупцията няма как да се пребори, затова промяната е задължителна.\r\n„Фокус“ припомня: На 4 август лидерът на БСП Корнелия Нинова заяви, че партията започва консултации, на които ще представи проекта си за антикорупционен закон. Законопроектът бе представен на президента Румен Радев и на главния прокурор Сотир Цацаров, както и на Съюза на съдиите в България, посланика на Австрия Роланд Хаузер, Висшия адвокатски съвет и Върховния административен съд. Освен БСП проект за антикорупционен закон изготви и Министерството на правосъдието. Основна разлика между двата проекта е в това кой да назначава председател на антикорупционния орган. В проектозакона на министерството се предлага това да бъде Народното събрание, а в този на БСП- президентът. От ГЕРБ, които подкрепят проектозакона на правосъдното министерство, заявиха, че проектът за антикорупционен закон на БСП не отговаря на Конституцията. Според тях се създава паралелна структура на Прокуратурата без да е ясно под чий надзор. Те се обявиха против предложението на БСП председателят на антикорупционния орган да се назначава от президента. По повод различията в позициите на БСП и ГЕРБ държавния глава Румен Радев заяви, че е необходим дебат и широк обществен консенсус за създаването на ефективен антикорупционен модел в България. Той се обяви за консенсус между ГЕРБ и БСП по отношение на готвените антикорупционни законопроекти. След срещата между него и БСП за техния законопроект стана ясно, че президентът би приел назначаването на председателя на бъдещия антикорупционен орган да става с негово участие. \r\nБиляна ИВАНОВА", "date": "2017.09.09", "title": "БСП представи на председателя на ВКС Лозан Панов своя проект за антикорупционен закон (ОБЗОР)"}
{"url": "http://www.focus-news.net/news/2017/09/09/2433976/izvestiya-rusiya-eduard-snoudan-zayavi-che-ne-e-ruski-shpionin.html", "text": "Бившият служител на ЦРУ Едуард Сноудън заяви, че не е руски шпионин, предава Известия. \r\nТой направи това изявление, след като началникът на федералната служба за защита на германската конституция Ханс-Георг Маасен заяви, че Сноудън е руски агент и участва в „хибридната война, която Русия води против Запада“.\r\n„Той няма дори куража да каже, че съм руски шпионин. Вместо това той каза, че не могат да докажат, че Сноудън е руски агент, но това било правдоподобно“, каза бившият агент на ЦРУ. Симеон Миланов", "date": "2017.09.09", "title": "Известия (Русия): Едуард Сноудън заяви, че не е руски шпионин"}
{"url": "http://www.focus-news.net/news/2017/09/09/2433977/kommersanta-donald-tramp-udalzhi-targovskoto-embargo-sreshtu-kuba-s-oshte-edna-godina.html", "text": "Президентът на САЩ Доналд Тръмп взе решение за удължаване на търговското ембарго срещу Куба с още една година, пише Коммерсантъ.\r\n„Взех решение, че продължаването на търговското ембарго над Куба с още една година, съответства на интересите на САЩ. Ето защо го удължавам до 14 септември 2018 година“, заяви президентът. \r\nАгенция „Фокус“ припомня, че през 2016-та година Барак Обама направи знаково посещение в Куба, чиято цел бе да се прекрати половинвековната вражда между двете страни.  Симеон Миланов", "date": "2017.09.09", "title": "Коммерсантъ: Доналд Тръмп удължи търговското ембарго срещу Куба с още една година"}
{"url": "http://www.focus-news.net/news/2017/09/09/2433978/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В Куба евакуираха почти един милион души заради урагана „Ирма“, пише Российская Газета. Това се случи основно в централните и източните части на острова.\r\nПриродната стихия вече засегна град Баракоа в провинция Гуантанамо. По данни на местните медии, няма големи щети в този регион.\r\nВластите в Куба, се опитват да спасят не само гражданите, но и животните. Миналия четвъртък бяха евакуирани шест делфина от делфинариум в централните части на страната. Те бяха пренесени в провинция Сиенфуегос с хеликоптер.\r\n*** Бившият служител на ЦРУ Едуард Сноудън заяви, че не е руски шпионин, предава Известия. \r\nТой направи това изявление, след като началникът на федералната служба за защита на германската конституция Ханс-Георг Маасен заяви, че Сноудън е руски агент и участва в „хибридната война, която Русия води против Запада“.\r\n„Той няма дори куража да каже, че съм руски шпионин. Вместо това той каза, че не могат да докажат, че Сноудън е руски агент, но това било правдоподобно“, каза бившият агент на ЦРУ.\r\n***Президентът на САЩ Доналд Тръмп взе решение за удължаване на търговското ембарго срещу Куба с още една година, пише Коммерсантъ.\r\n„Взех решение, че продължаването на търговското ембарго над Куба с още една година, съответства на интересите на САЩ. Ето защо го удължавам до 14 септември 2018 година“, заяви президентът. \r\nАгенция „Фокус“ припомня, че през 2016-та година Барак Обама направи знаково посещение в Куба, чиято цел бе да се прекрати половинвековната вражда между двете страни.", "date": "2017.09.09", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/09/2433979/afp-emirat-na-katar-i-prestolonaslednikat-na-sauditska-arabiya-provedoha-razgovor-za-normalizatsiya-na-otnosheniyata.html", "text": "Владетелят на Катар проведе телефонен разговор с престолонаследника на Саудитска Арабия принц Мохамед бин Салман, за да изрази желанието си за разрешаване на кризата между двете страни, предава AFP. \r\nПрестолонаследникът на династията Сауд „приветства това желание“, заявиха от саудитските медии.  \r\n„След като Саудитска Арабия постигне споразумение с ОАЕ, Бахрейн и Египет, ще бъдат обявени повече детайли“, заявиха от Саудитска Арабия. Симеон Миланов", "date": "2017.09.09", "title": "AFP: Емирът на Катар и престолонаследникът на Саудитска Арабия проведоха разговор за нормализация на отношенията"}
{"url": "http://www.focus-news.net/news/2017/09/09/2433980/tass-rusiya-razchita-na-podobryavane-na-otnosheniyata-sas-sasht-zayavi-noviyat-ruski-poslanik-vav-vashington.html", "text": "Новият посланик на Русия в САЩ Анатолий Антонов заяви, че Москва разчита на подобряване на руско-американските отношения, предава ТАСС. Това стана по време на церемонията по акредитация на посланик Антонов.\r\n„От своя страна казах на президента Тръмп, че ние разчитаме на подобряване на отношенията между двете страни. Това е много важно за световния мир и сигурност, а не само за двустранните ни отношения“, заяви той.Симеон Миланов", "date": "2017.09.09", "title": "ТАСС: Русия разчита на подобряване на отношенията със САЩ, заяви новият руски посланик във Вашингтон"}
{"url": "http://www.focus-news.net/news/2017/09/09/2433981/deutsche-welle-nyakolko-evropeyski-vanshni-ministri-prizovaha-za-dialog-s-turtsiya.html", "text": "Докато Германия обяви, че смята да прекрати преговорите за членство на Турция в ЕС, няколко европейски външни министри, се обявиха против прибързаните действия, предава Deutsche Welle.\r\nГоворителят на Ангела Меркел Щефан Зайберт потвърди, че канцлерът смята да повдигне въпроса за прекратяване на преговорите за турско членство в ЕС, на срещата на страните-членки през октомври.\r\nНяколко от външните министри на страните от ЕС, се изказаха против това и заявиха, че трябва да има диалог с Турция. Такива позиции изразиха външните министри на Финландия, Естония и Литва. Симеон Миланов", "date": "2017.09.09", "title": "Deutsche Welle: Няколко европейски външни министри призоваха за диалог с Турция"}
{"url": "http://www.focus-news.net/news/2017/09/09/2433982/sadat-osvobodi-lazar-vlaykov-ot-aresta-obzor.html", "text": "Съдът в Пазарджик остави без уважение искането на прокуратурата за вземане на най-тежката мярка за неотклонение „Задържане под стража“ по отношение на Лазар Влайков, обвинен по случая с убийството във Виноградец. Съдът го пусна под „Домашен арест. Той е привлечен като обвиняем по чл.338 от Наказателния кодекс за това, че на 31 август срещу 1 септември 2017 год. в с. Виноградец при държане на огнестрелно оръжие не е взел необходимите мерки за сигурност, предоставил е оръжието на дете, в резултат на което е последвала смъртта на Наско Тонкев. Съдът счете, че е налице обоснованото предположение, че обвиняемият е извършил вменените му деяния. Според съда на този начален етап на разследването не може да бъде категорично изведено, че Влайков е предоставил огнестрелното оръжие на детето, поради наличието на множество противоречия по делото. Съдът прецени, че няма реална опасност обвиняемия да се укрие, да извърши друго престъпление или да повлияе на разследването. Определението подлежи на обжалване и протест пред Окръжен съд – Пазарджик в 3-дневен срок. \r\nОкръжният прокурор на Пазарджик Васил Малинов подчерта по време на съдебното заседание, че 6-годишното дете, по време на разпита пред съдия, е казало, че пистолетът му е предоставен от „човек с кожено яке“. Единственият човек с такова яке по време на празненството е бил Лазар Влайков. Детето също така твърди, че то е изстреляло фаталния куршум.\r\nАгенция „Фокус“ припомня: На 1 септември бе оповестено, че 6-годишно дете е простреляло смъртоносно 47-годишен мъж в заведение в пазарджишкото село Виноградец. По първоначална информация, след употреба на алкохол, единият от присъстващите - председателят на Общинския съвет в Септември Лазар Влайков е извадил законно притежавания си боен пистолет. Започнала размяна на оръжието, което попаднало и в ръцете на детето. При произведен неволен изстрел смъртоносно бил ранен собственикът на заведението. \r\nЧленството на Влайков в ПП ГЕРБ беше прекратено. Партията оттегли политическата си подкрепа от него като общински съветник и председател на Общинския съвет в Септември, и го призова да го напусне. От ГЕРБ заявиха, че никога не са и няма да разпъват политически чадър върху никого и всеки, който нарушава законите на страната, трябва да понесе съответната отговорност.", "date": "2017.09.09", "title": "Съдът освободи Лазар Влайков от ареста (ОБЗОР)"}
{"url": "http://www.focus-news.net/news/2017/09/09/2433983/sunday-post-shotlandskoto-pravitelstvo-daryava-300-hilyadi-liri-za-navodneniyata-v-yuzhna-aziya.html", "text": "Шотландското правителство дари 300 хиляди лири, за да помогне на тези, които останаха без домове, след наводненията в Южна Азия, пише Sunday Post.\r\nПовече от 45 милиона души в Бангладеш, Индия и Непал, бяха засегнати от наводнения и свлачища. Поне 1,200 души загинаха, а десетки хиляди останаха без домове, училища и болници, според ООН.\r\nПарите, които Шотландия дарява, биват разпределяни от правителствения Извънреден хуманитарен фонд. Симеон Миланов", "date": "2017.09.09", "title": "Sunday Post: Шотландското правителство дарява 300 хиляди лири за наводненията в Южна Азия"}
{"url": "http://www.focus-news.net/news/2017/09/09/2433984/the-telegraph-velikobritaniya-izprati-samoleti-v-ostrovite-tarks-i-kaykos-za-da-pomognat-sled-irma.html", "text": "Кралските военновъздушни сили на Великобритания изпратиха няколко самолета в Карибите, за да помогнат, след като британските острови Търкс и Кайкос, бяха „пометени“ от „Ирма“, пише The Telegraph . Суверенните британски владения в Карибско море, станаха жертва на ветрове със скорост от 175 метра в секунда и шестметрови вълни.\r\nУраганът „Ирма“ се насочва към Бахамите, минавайки покрай Куба, преди да удари Флорида. Загиналите в Атлантическия океан засега са 14, но се очаква броят да се вдигне. Симеон Миланов", "date": "2017.09.09", "title": "The Telegraph: Великобритания изпрати самолети в островите Търкс и Кайкос, за да помогнат след „Ирма“"}
{"url": "http://www.focus-news.net/news/2017/09/09/2433985/daily-express-pravitelstvena-agentsiya-predupredi-che-nikade-vav-florida-keys-ne-e-sigurno.html", "text": "Националната климатична служба на САЩ издаде предупреждение до гражданите на Флорида относно урагана „Ирма“, предава Daily Express.\r\nБюрото на агенцията за островите Кей Уест, написа следното в Twitter с главни букви:\r\n„ТОВА Е ИСТИНА. НИКЪДЕ ВЪВ ФЛОРИДА КЕЙС, НЯМ А ДА БЪДЕ СИГУРНО. ВСЕ ОЩЕ ИМАТЕ ВРЕМЕ, ДА ИЗБЯГАТЕ!“\r\nВластите предупредиха гражданите, че ще спрат да отговарят на обаждания щом ураганът „Ирма“ достигне щата.\r\nКевин Гутрие от администрацията на община Паско заяви следното:\r\n„Ако имате сърдечен удар, ако имате инфаркт, ако имате медицински проблем, няма да дойдем и да ви помогнем. Стандартът за извънредни ситуации е такъв, че щом тропическа буря достигне 40-45 метра в секунда, извънредните ви служби престават да отговарят на обаждания.“\r\n„Призоваваме хората да отидат в домовете на близките си, да евакуират зоната и да послушат предупрежденията ни“, заяви той. Симеон Миланов", "date": "2017.09.09", "title": "Daily Express: Правителствена агенция предупреди, че никъде във Флорида Кейс, не е сигурно"}
{"url": "http://www.focus-news.net/news/2017/09/09/2433986/afp-sasht-ofitsialno-poiskaha-oon-da-glasuva-novi-po-surovi-sanktsii-sreshtu-severna-koreya.html", "text": "САЩ формално поискаха Съвета за сигурност на ООН, да гласува налагането на нови по-сурови санкции срещу Северна Корея, въпреки съпротивата от страна на Китай и Русия, предава AFP.\r\n„Тази вечер САЩ информираха Съвета за сигурност, че имат намерение, да поискат среща за гласуването на проекторезолюция, която ще наложи допълнителни санкции срещу Северна Корея от 11 септември“, се казва в американско изявление. Симеон Миланов", "date": "2017.09.09", "title": "AFP: САЩ официално поискаха ООН да гласува нови по-сурови санкции срещу Северна Корея"}
{"url": "http://www.focus-news.net/news/2017/09/09/2433987/sportpari-sen-zhermen-pobedi-s-51-metts.html", "text": "В мач от пети кръг на френския шампионат, Пари Сен Жермчен победи с 5:1 домакините си Метц. Новите звезди на отбора Неймар и Килиан Мбапе, за които бяха похарчени около 400 милиона евро, също показа качествата си, като вкараха по един гол, докато Едисон Кавани вкара два. Пари Сен Жермен продължава участието си в Лига 1 без загубена точка, като в момента отборът е на първо място в класирането. На второ място са Монако, които също имат 4 победи от 4 мача.", "date": "2017.09.09", "title": "Спорт:Пари Сен Жермен победи с 5:1 Метц"}
{"url": "http://www.focus-news.net/news/2017/09/09/2433988/ministar-nikolina-angelkova-otchete-kato-polozhitelen-finansoviya-rezultat-na-slanchev-bryag-ad-i-predlozhi-druzhestvoto-da-se-prehvarli-kam-obshtina-nesebar-obzor.html", "text": "През 2016 г. „Слънчев бряг“ АД е реализирало положителен финансов резултат в размер на 1,224 млн. лв. Това каза министърът на туризма Николина Ангелкова по време на петъчния парламентарен контрол в отговор на въпрос във връзка с финансовите резултати на дружеството и визията за развитието му. Тя обясни, че за нормалното протичане на всеки летен туристически сезон, на „Слънчев бряг“ АД са вменени задължения да стопанисва, обслужва и поддържа инфраструктурата на комплекса, която включва площи за озеленяване, улици, алеи, тротоари, водопроводна и канализационна мрежа, улично и алейно осветление, оптична мрежа за видеонаблюдение. По думите й през последните години дружеството има все по-голям ангажимент по осигуряване на сигурността и спокойствието на туристите чрез финансиране за командироване на необходимия брой полицейски служители от вътрешността на страната. Приходите от предоставени услуги се състоят от наемни права за достъп, ползване на транспортната инфраструктура от трети лица, търговци и др., като техният общ размер, реализиран през 2016 г. е 1,224 млн. лв. За същия период на 2015 г. реализираните приходи са 1,177 млн. лв. Към 31 декември 2016 г. този вид приходи са се увеличили с 47 000 лв., като само за 2016г. „Слънчев бряг“ АД е изплатило средства в размер на 300 000 лв. без ДДС за командировани полицейски служители на територията на комплекс „Слънчев бряг“. Ангелкова подчерта, че през отчетната 2016 г. „Слънчев бряг“ АД е реализирало положителен финансов резултат, предвид отчитаните разходи за амортизации, който възлиза в размер на 301 000 лв., а финансовата загуба е в размер на 993 000 лв. и е резултат на запазилия се значително висок размер на разходите за амортизации, които произтичат от големия размер на наличните активи, собственост на дружеството. Ангелкова допълни, че така „Слънчев бряг“ АД разполага с водопроводни и канализационни съоръжения с отчетна стойност близо за 40 млн. лв., а разходите за амортизация на тези съоръжения възлизат на 360 000 лв. на годишна база. Тя уточни, че дружеството все още не реализира приходи от тях, тъй като същите се експлоатират от ВиК-Бургас и между двете дружества е налице съдебен спор. Относно визията на Министерството на туризма за развитието на комплекса, Ангелкова увери, че с последователни действия, ведомството е инициирало промени в Закона за туризма, с които да се зададе законова рамка, регулираща статута на националните ни курорти под формата на съвременна правна база, унифициращи изграждане, поддържане и благоустрояване на туристическата инфраструктура на територията на националните ни курорти. \r\nОчаква се в края на месец септември да стане ясно какви са възможните действия по отношение на „Слънчев бряг“ АД, след като бъдат финализирани всички правни и финансови анализи. Тогава ще може да се прецени и колко трябва да плати държавата, ако иска дружеството да се прехвърли на Община Несебър. Според Ангелкова обаче, това е един от вариантите, който може да доведе до най-правилното поддържане на инфраструктурата в курорта. По думите й местните данъци и такси, както и туристическият данък отиват в бюджета на Община Несебър. По този начин чисто правно общината няма основание да разходва тези средства за инфраструктура, защото не е собственик. Ангелкова коментира още, че е хубаво, когато се говори и определя статутът на националните курорти, да се знае къде по Черноморието могат да бъдат определени райони за семеен, еко, културно-исторически, балнео и спа туризъм и зони за забавление.\r\nЛюба АЛЕКСИЕВА", "date": "2017.09.09", "title": "Министър Николина Ангелкова отчете като положителен финансовия резултат на „Слънчев бряг“ АД и предложи дружеството да се прехвърли към Община Несебър (ОБЗОР)"}
{"url": "http://www.focus-news.net/news/2017/09/09/2433989/the-independent-nachalnikat-na-amerikanskata-agentsiya-za-okolnata-sreda-zayavi-che-vmesto-da-se-govori-za-klimatichni-promeni-tryabva-da-se-pomaga-na-zasegnatite-ot-uragana-irma.html", "text": "Началникът на американската Агенция за околната среда Скот Прюит заяви, че не е моментът да се обсъждат климатичните промени, след като регионът е засегнат от ураганите „Ирма“, „Хосе“ и „Катя“, пише The Independent.\r\n„Грешно е да се фокусираме на възможните причини за бурята, вместо върху това да помагаме на хората“, заяви Прюит пред медиите.\r\nСпоред него сега най-важното е засегнатите от ураганите, да получат чиста вода, гориво и сигурност. Симеон Миланов", "date": "2017.09.09", "title": "The Independent: Началникът на американската Агенция за околната среда заяви, че вместо да се говори за климатични промени, трябва да се помага на засегнатите от урагана \"Ирма\""}
{"url": "http://www.focus-news.net/news/2017/09/09/2433990/the-guardian-reaktsiyata-na-britanskoto-pravitelstvo-na-uragana-irmabe-razkritikuvana.html", "text": "Председателите на комисията по външните работи и комисията за развитието на Великобритания, поискаха британското правителство да обясни отговора си на урагана „Ирма“, който бе класифициран като „неадекватен“, пише The Guardian.\r\nКритици на британското правителство твърдят, че британските отвъдморски територии в Карибско море, са все още заплашени. Според тях, правителството на Тереза Мей не прави достатъчно, за да гарантира сигурността на Вирджинските острови, Търкс и Кайкос, Монтсерат и Ангуила.\r\nПо-рано премиерът Тереза Мей пое лично командването над правителствените действия относно „Ирма“. Тя обяви, че британски военнослужещи се опитват да помогнат на ранените. Критиците й твърдят, че усилията на Британия изглеждат слаби, ако се сравнят с тези, които Франция и Холандия полагат за островите си в Карибско море.  Симеон Миланов", "date": "2017.09.09", "title": "The Guardian: Реакцията на британското правителство на урагана „Ирма“бе разкритикувана"}
{"url": "http://www.focus-news.net/news/2017/09/09/2433991/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Шотландското правителство дари 300 хиляди лири, за да помогне на тези, които останаха без домове, след наводненията в Южна Азия, пише Sunday Post.\r\nПовече от 45 милиона души в Бангладеш, Индия и Непал, бяха засегнати от наводнения и свлачища. Поне 1,200 души загинаха, а десетки хиляди останаха без домове, училища и болници, според ООН.\r\nПарите, които Шотландия дарява, биват разпределяни от правителствения Извънреден хуманитарен фонд.\r\n*** Кралските военновъздушни сили на Великобритания изпратиха няколко самолета в Карибите, за да помогнат, след като британските острови Търкс и Кайкос, бяха „пометени“ от „Ирма“, пише The Telegraph . Суверенните британски владения в Карибско море, станаха жертва на ветрове със скорост от 175 метра в секунда и шестметрови вълни.\r\nУраганът „Ирма“ се насочва към Бахамите, минавайки покрай Куба, преди да удари Флорида. Загиналите в Атлантическия океан засега са 14, но се очаква броят да се вдигне.\r\n*** Националната климатична служба на САЩ издаде предупреждение до гражданите на Флорида относно урагана „Ирма“, предава Daily Express.\r\nБюрото на агенцията за островите Кей Уест, написа следното в Twitter с главни букви:\r\n„ТОВА Е ИСТИНА. НИКЪДЕ ВЪВ ФЛОРИДА КЕЙС, НЯМ А ДА БЪДЕ СИГУРНО. ВСЕ ОЩЕ ИМАТЕ ВРЕМЕ, ДА ИЗБЯГАТЕ!“\r\nВластите предупредиха гражданите, че ще спрат да отговарят на обаждания щом ураганът „Ирма“ достигне щата.\r\nКевин Гутрие от администрацията на община Паско заяви следното:\r\n„Ако имате сърдечен удар, ако имате инфаркт, ако имате медицински проблем, няма да дойдем и да ви помогнем. Стандартът за извънредни ситуации е такъв, че щом тропическа буря достигне 40-45 метра в секунда, извънредните ви служби престават да отговарят на обаждания.“\r\n„Призоваваме хората да отидат в домовете на близките си, да евакуират зоната и да послушат предупрежденията ни“, заяви той.\r\n***Началникът на американската Агенция за околната среда Скот Прюит заяви, че не е моментът да се обсъждат климатичните промени, след като регионът е засегнат от ураганите „Ирма“, „Хосе“ и „Катя“, пише The Independent.\r\n„Грешно е да се фокусираме на възможните причини за бурята, вместо върху това да помагаме на хората“, заяви Прюит пред медиите.\r\nСпоред него сега най-важното е засегнатите от ураганите, да получат чиста вода, гориво и сигурност.\r\n*** Председателите на комисията по външните работи и комисията за развитието на Великобритания, поискаха британското правителство да обясни отговора си на урагана „Ирма“, който бе класифициран като „неадекватен“, пише The Guardian.\r\nКритици на британското правителство твърдят, че британските отвъдморски територии в Карибско море, са все още заплашени. Според тях, правителството на Тереза Мей не прави достатъчно, за да гарантира сигурността на Вирджинските острови, Търкс и Кайкос, Монтсерат и Ангуила.\r\nПо-рано премиерът Тереза Мей пое лично командването над правителствените действия относно „Ирма“. Тя обяви, че британски военнослужещи се опитват да помогнат на ранените. Критиците й твърдят, че усилията на Британия изглеждат слаби, ако се сравнят с тези, които Франция и Холандия полагат за островите си в Карибско море.", "date": "2017.09.09", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/09/2433992/cbs-news-amerikanskite-vlasti-prizovaha-blizo-56-miliona-dushi-da-se-evakuirat-ot-florida.html", "text": "Заради урагана „Ирма“, американските власти призоваха близо 5,6 милиона души, да се евакуират, предава CBS News . Властите заявиха, че ураганът  върви по маршрут, който може да го отведе от единия до другия край на щата.\r\n„Ирма“ отслабна малко, а експерти очакват, че когато стигне до Кей Уест, ще бъде категория 5. \r\nМетеоролозите предупредиха, че фронтът на урагана е толкова широк, че може да обхване Флорида от единия до другия бряг.\r\n„Това е буря, която ще ви уби, ако не се махнете от пътя й. Всички ще я усетят“, заявиха от Националния център за урагани. Симеон Миланов", "date": "2017.09.09", "title": "CBS News: Американските власти призоваха близо 5,6 милиона души да се евакуират от Флорида"}
{"url": "http://www.focus-news.net/news/2017/09/09/2433993/sport-kevin-andersan-pobedi-pablo-karenyo-busta-na-polufinalite-na-us-open.html", "text": "Кевин Андерсън победи Пабло Кареньо Буста на полуфиналите на US Open с резултат 4:6, 7:5, 6:3, 6:4. Следващият противник на Андерсън ще бъде победителят от мача между Рафаел Надал и Хуан Мартин дел Потро.", "date": "2017.09.09", "title": "Спорт: Кевин Андерсън победи Пабло Кареньо Буста на полуфиналите на US Open"}
{"url": "http://www.focus-news.net/news/2017/09/09/2433994/the-guardian-sauditska-arabiya-prekasna-dialoga-s-katar.html", "text": "Саудитска Арабия прекъсна диалога с Катар, обвинявайки Доха в „изопачаване на фактите“, предава The Guardian. Това се случи, след като излезе информация, че е имало телефонен разговор между коронования принц Мохамед бин Салман и катарския емир.\r\nСаудитска Арабия, Египет и Бахрейн скъсаха дипломатически и търговски връзки с Катар на 5 юни, тъй като обвиняват Доха във връзки с Иран и ислямистките групировки.\r\n„По време на разговора, емирът на Катар изрази желанието си, да седне на масата за преговори и да обсъди исканията на четирите страни“, заявиха от саудитската държавна информационна агенция по-рано.\r\nПо-късно Саудитска Арабия излезе с второ изявление, цитирайки неназован държавен представител.\r\n„Това, което е публикувано от катарската информационна агенция, е изопачаване на фактите. Кралство Саудитска Арабия обявява, че прекратява всякакъв диалог или комуникация с властите на Катар, докато не получи ясно изявление, което да изясни публично катарските позиции“, се казва в саудитското изявление. Симеон Миланов", "date": "2017.09.09", "title": "The Guardian: Саудитска Арабия прекъсна диалога с Катар"}
{"url": "http://www.focus-news.net/news/2017/09/09/2433995/the-new-york-times-turtsiya-razkritikuva-sasht-za-obvineniyata-sreshtu-bivsh-turski-ikonomicheski-ministar.html", "text": "Турският президент Реджеп Тайип Ердоган разкритикува САЩ заради осъждането на бившия турски икономически министър, който бе обвинен в това, че е помогнал на Иран да избегне американските санкции, пише The New York Times.\r\nПрезидентът Ердоган разкритикува и отделно обвинение срещу турски служители на силите за сигурност, които бяха обвинени, че са нападнали демонстранти по време на визитата му в САЩ.\r\n„Приемам стъпката срещу нашия бивш министър, като стъпка срещу Турция“, заяви Ердоган.\r\nОбвинителният акт повдигнат срещу бившия министър Зафер Чаглаян допълнително засили напрежението между САЩ и Турция.Симеон Миланов", "date": "2017.09.09", "title": "The New York Times: Турция разкритикува САЩ за обвиненията срещу бивш турски икономически министър"}
{"url": "http://www.focus-news.net/news/2017/09/09/2433996/daily-express-boris-dzhonsan-e-siguren-che-velikobritaniya-shte-uspee-da-sklyuchi-dobro-sporazumenie-s-es.html", "text": "Лондон. Словесната престрелка между Брюксел и британското правителство, продължи и през изминалата нощ, след като британският външен министър Борис Джонсън отвърна на критиките срещу Дейвид Дейвис, предава Daily Express.\r\nЕвропейските представители бяха обвинени, че се държат с „презрение“ към Обединеното кралство, след като се оказа, че според Жан-Клод Юнкер, Дейвид Дейвис е мързелив и нестабилен.\r\nВъпреки това, вчера по време на посещението си в Естония, Борис Джонсън призова лидерите на ЕС, да „работят заедно“ с Обединеното кралство.\r\nПопитан дали Великобритания ще сключи споразумение с ЕС, Джонсън отвърна, че е „абсолютно сигурен“ в това. \r\nТова се случва, след като Гай Верхофстад каза, че Великобритания „отравя“ отношенията между двете страни. Симеон Миланов", "date": "2017.09.09", "title": "Daily Express: Борис Джонсън е сигурен, че Великобритания ще успее да сключи добро споразумение с ЕС"}
{"url": "http://www.focus-news.net/news/2017/09/09/2433997/tass-donald-tramp-izrazi-na-emanyuel-makron-saboleznovaniyata-si-za-zaginalite-na-frenskite-ostrovi-v-karibsko-more.html", "text": "Американският президент Доналд Тръмп проведе телефонен разговор с френския си колега Еманюел Макроп, предава ТАСС. Той изрази съболезнованията си във връзка със загиналите граждани, както и щетите на френските карибски острови Сен-Мартен и Сен-Бартелеми, след урагана „Ирма“.\r\nНа въпросните острови бе обявено извънредно положение.Засега е потвърдена гибелта на девет души. Още седем са изчезнали, а ранените са 112. Симеон Миланов", "date": "2017.09.09", "title": "ТАСС: Доналд Тръмп изрази на Еманюел Макрон съболезнованията си за загиналите на френските острови в Карибско море"}
{"url": "http://www.focus-news.net/news/2017/09/09/2433998/aa-zemetresenie-s-magnitud-40-po-skalata-na-rihter-be-registrirano-v-yugozapadnite-chasti-na-turtsiya.html", "text": "Земетресение с магнитуд 4.0 по скалата на Рихтер бе регистрирано в югозападните части на Турция, предава Anadolu Agency. Информацията бе изнесена от Службата за кризисен мениджмънт на страната.\r\nЗеметресението удари окръг Милас в 2:23 местно време.\r\nНяма данни за жертви.  Симеон Миланов", "date": "2017.09.09", "title": "AA: Земетресение с магнитуд 4.0 по скалата на Рихтер бе регистрирано в югозападните части на Турция"}
{"url": "http://www.focus-news.net/news/2017/09/09/2433999/sport-rafael-nadal-pobedi-martin-del-potro.html", "text": "Испанецът Рафаел Надал победи аржентинеца Хуан Мартин дел Потро на полуфиналите на US Open с резултат 4:6, 6:0, 6:3, 6:2. Следващият съперник на Надал ще бъде Кевин Андерсън, който по-рано спечели мача си срещу Пабло Кареньо Буста.", "date": "2017.09.09", "title": "Спорт: Рафаел Надал победи Мартин дел Потро"}
{"url": "http://www.focus-news.net/news/2017/09/09/2434000/reuters-yuzhna-koreya-se-gotvi-za-novo-raketno-izpitanie-po-sluchay-natsionalniya-praznik-na-severna-koreya.html", "text": "Южна Корея се готви за още ракетни тестове, които могат да се случат по случай националния празник на Севера, предава Reuters.\r\nОткакто Северът извърши последното си ядрено изпитание, властите в Юга проверяват въздуха, земята и водите за възможни по-високи нива на радиация. Те откриха следи от радиоактивния газ ксенон, но все още това не е свързано със севернокорейските изпитания.\r\nВластите подчертаха, че „няма начин“ ксенонът да повлияе на населението или територията на Южна Корея. Симеон Миланов", "date": "2017.09.09", "title": "Reuters: Южна Корея се готви за ново ракетно изпитание по случай националния празник на Северна Корея"}
{"url": "http://www.focus-news.net/news/2017/09/09/2434001/pregled-na-mezhdunarodnite-novini-do-6-chasa-agentsiya-fokus.html", "text": "Америка предприема най-масовата евакуация в историята си, след като ураганът „Ирма“ се приближи към Флорида. \r\nПрезидентът Доналд Тръмп лети за Кемп Дейвид, където е свикана среща на кабинета му.\r\nСъветникът му по национална сигурност Том Босърт посъветва гражданите да изпълнят заповедите за евакуация.\r\n„Моля, слушайте местните власти. Трябва да се евакуирате от юг на север, това е внимателно обмислен процес. Ще дойде момент, в който ще трябва да се оправяте сами“, каза той.\r\n*** На честванията по повод 26-тата годишнина от независимостта на Македония, премиерът Зоран Заев заяви, че Македония ще стане 30-тата членка на НАТО. \r\nТой подчерта, че е оптимист относно възможността през есента Македония да получи препоръка от Европейския съюз.\r\nМинистърът на външните работи на Македония Никола Димитров каза, че най-много до година и половина, Македония ще започне преговори за членство в ЕС.\r\n*** Броят на загиналите след земетресението в Мексико, нарасна до поне 58 души, заявиха от мексиканската агенция за реагиране при кризисни ситуации.\r\n„Националната извънредна комисия докладва, че има 58 смъртни случая, след земетресението от 7 септември“, заяви директорът на агенцията Луис Фелипе Пуенте. От загиналите 45 са в Оахака, 10 в Чиапас и трима в Табаско.\r\nГубернаторът на Чиапас от своя страна каза, че смъртните случаи са поне 12. Според властите броят на жертвите, ще продължи да нараства.\r\n***В Куба евакуираха почти един милион души заради урагана „Ирма. Това се случи основно в централните и източните части на острова.\r\nПриродната стихия вече засегна град Баракоа в провинция Гуантанамо. По данни на местните медии, няма големи щети в този регион.\r\nВластите в Куба, се опитват да спасят не само гражданите, но и животните. Миналия четвъртък бяха евакуирани шест делфина от делфинариум в централните части на страната. Те бяха пренесени в провинция Сиенфуегос с хеликоптер.\r\n*** САЩ формално поискаха Съвета за сигурност на ООН, да гласува налагането на нови по-сурови санкции срещу Северна Корея, въпреки съпротивата от страна на Китай и Русия.\r\n„Тази вечер САЩ информираха Съвета за сигурност, че имат намерение, да поискат среща за гласуването на проекторезолюция, която ще наложи допълнителни санкции срещу Северна Корея от 11 септември“, се казва в американско изявление.\r\n*** Заради урагана „Ирма“, американските власти призоваха близо 5,6 милиона души, да се евакуират . Властите заявиха, че ураганът  върви по маршрут, който може да го отведе от единия до другия край на щата.\r\n„Ирма“ отслабна малко, а експерти очакват, че когато стигне до Кей Уест, ще бъде категория 5. \r\nМетеоролозите предупредиха, че фронтът на урагана е толкова широк, че може да обхване Флорида от единия до другия бряг.\r\n„Това е буря, която ще ви уби, ако не се махнете от пътя й. Всички ще я усетят“, заявиха от Националния център за урагани.\r\n***Саудитска Арабия прекъсна диалога с Катар, обвинявайки Доха в „изопачаване на фактите“. Това се случи, след като излезе информация, че е имало телефонен разговор между коронования принц Мохамед бин Салман и катарския емир.\r\nСаудитска Арабия, Египет и Бахрейн скъсаха дипломатически и търговски връзки с Катар на 5 юни, тъй като обвиняват Доха във връзки с Иран и ислямистките групировки.\r\n„По време на разговора, емирът на Катар изрази желанието си, да седне на масата за преговори и да обсъди исканията на четирите страни“, заявиха от саудитската държавна информационна агенция по-рано.\r\nПо-късно Саудитска Арабия излезе с второ изявление, цитирайки неназован държавен представител.\r\n„Това, което е публикувано от катарската информационна агенция, е изопачаване на фактите. Кралство Саудитска Арабия обявява, че прекратява всякакъв диалог или комуникация с властите на Катар, докато не получи ясно изявление, което да изясни публично катарските позиции“, се казва в саудитското изявление.\r\n*** Земетресение с магнитуд 4.0 по скалата на Рихтер бе регистрирано в югозападните части на Турция.Информацията бе изнесена от Службата за кризисен мениджмънт на страната.\r\nЗеметресението удари окръг Милас в 2:23 местно време.\r\nНяма данни за жертви.", "date": "2017.09.09", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/09/2434002/reuters-pri-antiteroristichna-aktsiya-germanskite-vlasti-otkriha-spisak-s-pet-hilyadi-misheni-vklyuchitelno-i-100-polititsi.html", "text": "При антитерористична акция германските власти откриха списък с пет хиляди потенциални мишени, включително и 100 политици, предава Reuters . Акцията бе проведена в Мекленбург-Ворпомерн срещу двама заподозрени за терористични връзки и намерения.\r\nЕдиният от заподозрените е бивш полицай, заявиха източници от силите за сигурност. Той е използвал служебния си компютър, за да търси адресите на политическите си опоненти.\r\nАкцията се е случила на 28 август, но едва сега излиза информация по случая.\r\nФедералната прокуратура заяви, че заподозрените, които са се притеснявали, че мигрантите ще превземат страната, са започнали да складират храна и амуниции. Освен това, те са разработили боен план. Симеон Миланов", "date": "2017.09.09", "title": "Reuters: При антитерористична акция германските власти откриха списък с пет хиляди мишени, включително и 100 политици"}
{"url": "http://www.focus-news.net/news/2017/09/09/2434003/afp-uraganat-irmadostigna-kuba-s-maksimalnata-si-mosht.html", "text": "Ураганът „Ирма“ достигна бреговете на Куба с максималната си мощ, заявиха американски метеоролози, предава AFP .\r\nБурята удари архипелага Камагуей, като окото й е на 190 километра югоизточно от кубинския град Кайбариен и на 600 километра от Маями.\r\nВетровете достигнаха до 260 километра в час. Симеон Миланов", "date": "2017.09.09", "title": "AFP: Ураганът „Ирма“достигна Куба с максималната си мощ"}
{"url": "http://www.focus-news.net/news/2017/09/09/2434004/afp-uraganat-katya-dostigna-iztochnite-chasti-na-meksiko.html", "text": "Ураганът „Катя“ достигна източните части на Мексико, предава AFP. Това се случва, след като страната все още оценява щетите и жертвите от най-смъртоносното земетресение за последния един век.\r\nБурята, която е класифицирана като категория едно, достигна до щата Веракруз в Мексиканския залив. Към 3:00 местно време тя бе на 185 километра северозападно от Веракруз, като ветровете достигаха до 120 километра на час. Симеон Миланов", "date": "2017.09.09", "title": "AFP: Ураганът Катя достигна източните части на Мексико"}
{"url": "http://www.focus-news.net/news/2017/09/09/2434005/targovishte-vazstanoveno-e-dvizhenieto-po-pat-i-4-targovishte-omurtag-pri-boaza.html", "text": "Възстановено е движението по път I-4 Търговище - Омуртаг, при Боаза. Това съобщиха от пресцентъра на Агенция \"Пътна инфраструктура\".", "date": "2017.09.09", "title": "Търговище: Възстановено е движението по път I-4 Търговище - Омуртаг, при Боаза"}
{"url": "http://www.focus-news.net/news/2017/09/09/2434006/predstoyashti-sabitiya-v-stranata-za-9-septemvri-agentsiya-fokus.html", "text": "***\r\nОт 10.00 часа, на Голямата поляна в Южния парк, д-р Султанка Петрова, заместник-министър на труда и социалната политика и патрон на националната информационно-образователна кампания „Аз събуждам България”, ще даде началото на двудневно събитие. В програмата на събитието са включени обучения на български и чуждестранни лектори по теми, свързани със социално предприемачество, здраве, финанси, личностното развитие, онлайн маркетинг и брандинг. \r\n***\r\nОт 9.45 часа, на голямата поляна в Южния парк в столицата, ще бъде направен опит да се подобри световният рекорд на Гинес за най-много хора, правещи лицеви опори заедно.\r\n***\r\nОт 10.00 часа, в парк „Борисова градина“ (площадката при бюст-паметника на Христо Ботев), Столичната организация на Българския Червен кръст организира демонстрации по оказване на първа долекарска помощ.  \r\n***\r\nОт 12.00 часа, в Средно специално училище за деца с увреден слух „Проф. д-р Дечо Денев”, ул. “Ген. Стефан Тошев“ № 82, ще се проведе осмото издание на благотворителната инициатива „TELUS Ден на подкрепа“. \r\n***\r\nОт 16.00 часа, в Южния парк в столицата, ще се проведе благотворителен търг, част от кампанията „Да спасим Галимир“.\r\n***\r\nОт 16.30 часа народни представители от „БСП за България“, общински съветници и членове на Изпълнителното бюро на Градския съвет на БСП – София ще се поклонят и ще поднесат цветя на паметника на Незнайния воин.\r\n***\r\nОт 18.00 часа ще се проведе тържествен митинг на Братската могила в Борисовата градина.\r\n***\r\nОт 18.00 часа, в Енорийския център при столичния храм \"Св. св. Кирил и Методий\", ще се проведе поредната  открита беседа на тема: \"Гурута - предтечи на антихриста в наше време\". - \r\n***\r\nОт 20.00 часа започва безплатна прожекция на филма \"И дойде денят\". Лятното кино ще се състои на мястото на разрушения Мавзолей в Градската градина.\r\n***\r\nОт 09.00 часа в 7-мо СУ „Кузман Шапкарев“ в Благоевград ще се проведе Лятно училище по проект „Обучение за наблюдение на Земята в българските средни училища“.\r\n***\r\nОт 6.00 часа, в Боровец, ще бъде даден стартът на второто издание на най-високото планинско бягане на Балканите Adventure Sky Run.\r\n***\r\nОт 19.30 часа, в експоцентър „Флора“, пред публика ще свирят Анка Гнот – китара и вокал и Георги Дончев – контрабас и перкусии. Входът за музикалната вечер е свободен.\r\n***\r\nОт 17.30 часа, на Пантеона в Морската градина, градското ръководство на БСП – Варна ще отбележи годишнината от 9 септември 1944 година.\r\n***\r\nОт 12.00 часа, в голяма зала на РИМ – Враца, ще се състои откриването на изложба „Текстил“ на Пламен Петков. \r\n***\r\nОт 19.00 часа, в НЧ „Напредък-1884“, ще бъде представен спектакълът „Сводници“ по Иво Сиромахов – премиера на Театрална група „Талантино“ от Лятната театрална работилница на МИКЦ – В. Търново.\r\n***\r\nUN BESO LATINO FIESTA 2017 организират в пространството около паметник „Асеневци“ и сцена „Арт лято“. \r\n***\r\nОт 10.00 часа в центъра на селото ще започне ХІ-ти Общински празник на плодородието - „Ден година храни”. \r\n***\r\nОт 17.00 часа, в Общинския исторически музей, лидерът на БСП - София и член на ИБ на БСП Калоян Паргов ще присъства на откриването на фотоизложба, посветена на антифашисткото движение в Неврокопско. В 18.00 часа, заедно със социалистите от Гоце Делчев, той ще положи цветя на \"Братската могила\" в града.\r\n***\r\nОт 9.00 часа, в гълъбовското село Априлово, старозагорският митрополит Киприан ще извърши освещаване на новопостроения параклис \"Св. Анна\".\r\n***\r\nВ к.к. „Златни пясъци“ ще се проведе Международен полицейски турнир по плажен футбол.\r\n***\r\nОт 10.00 часа, на площад „Защитата на Каварна“, ще се състои награждаването на победителите и закриване на Европейското първенство за настолни корабни модели клас „С“.\r\n***\r\nОт 11.30 часа, в двора на Регионален исторически музей, ще бъдат отбелязана 73-годишнината от 9-ти септември.\r\n***\r\nОт 17.00 часа, в голямата зала на читалище „Братство“ ще бъде открит Националният конкурс за стара градска и шлагерна песен „Пей сърце“.\r\n***\r\nОт 10.00 часа, на бул. \"Пловдивско шосе\" 107, Съюзът на българските автомобилисти (СБА) организира Ден на безплатни услуги.\r\n***\r\nОт 10.30 часа, в местността Копривките, пловдивската партийна организация ще чества 125-та годишнината си по време на Традиционния деветосептемврийски събор на БСП.\r\n***\r\nОт 16-18 часа в МОЛ Марково Тепе и 18-20 часа в кв. „Капана“ – пространството между ул. „Христо Дюкмеджиев“ и ул. „Златарска“  доброволците на Български младежки Червен кръст (БМЧК) – Пловдив ще разпространяват знанията по първа долекарска помощ. – по телефона\r\n***\r\nОт 10:00 часа с  организирано празнично „Народно веселие“ на площада пред Кметство Момчиловци продължава фестивалът на киселото мляко. \r\n*** \r\n От 18:00 часа в зала „Станислав Сивриев“в Златоград  Иван Гранитски  ще представи книги на Издателство „Захарий Стоянов“ - „Цар Иван Шишман“ и „Цар Калоян“ с автор Николай Овчаров. \r\n***\r\nОт 08.00 часа, на сп. пл. „Юнак“ ще се проведе тенис турнир за любители „Купа Хасково“. \r\n***\r\nОт 09.00 часа, в зала „Дружба“ ще се проведе 3-ти кръг от ДЛОШ „Силов трибой“\t.\r\n***\r\nОт 10.00 часа, в залата на II  ет. в х-л Хасково, ще се проведе отборен бридж-турнир за Купата на град Хасково.\r\n***\r\nОт 10.00 до 14.00 часа, на пл. „Свобода“ в града, за втори път ще се проведе инициативата „Стара хартия за нова книга“. Всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор както и подаръци. \r\n***\r\nОт 10.00 часа, в ТИЦ „Хасково“ ще се проведе Туристически форум „Европа без граници“ по проект „Независимост и толерантност  в ЕС (InToEU)“.\r\n***\r\nОт 15.00 часа в Зала „Хасково“ ще се проведе конференция – дебат за солидарността по време на криза по проект „Да си спомним за бъдещето“. \r\n***\r\nОт 17.00 часа, ма бул. „Съединение“ ще се проведе „Автородео“ – автомобилно състезание. \r\n***\r\nОт 19.00 часа, в ОНЧ „Заря“, ще се проведе концертът на Георги Андреев и приятели „Корени от Хасково“.\r\n***\r\nОт 11.00 часа в местността „Борова гора“ в ИАР „Велики Преслав“ ще се състои откриване на Международния бард фест „Песента на барда“. \r\n***\r\nОт 18.00 часа пред Паметника на свободата Общинският съвет на БСП организира честване по повод 73-години от 9-ти септември 1944 година.\r\n***\r\nОт 10.00 часа лидерът на БСП Корнелия Нинова ще посети Градския парк в гр. Стралджа. \r\n***\r\nОт 11.00 часа лидерът на БСП Корнелия Нинова ще посети гр. Елхово. От 11.30 часа тя ще се срещне с членове на партийния актив и членове на БАС в клуба на БСП в града.\r\n***\r\nОт 13.30 часа, в читалището на гр. Болярово, лидерът на БСП Корнелия Нинова ще се срещне с граждани от общината. \r\n***\r\nОт 15.15 часа лидерът на БСП Корнелия Нинова ще посети с. Веселиново, община Тунджа.\r\n***\r\nОт 16.30 часа, в клуба на БСП в града, лидерът на партията Корнелия Нинова ще даде пресконференция. От 18.15 часа Нинова ще се срещне с партийния актив и симпатизанти в голямата зала на НТС.", "date": "2017.09.09", "title": "Предстоящи събития в страната за 9 септември (Агенция „Фокус“)"}
{"url": "http://www.focus-news.net/news/2017/09/09/2434007/nimh-dnes-shte-preobladava-slanchevo-vreme-okolo-i-sled-obyad-na-mesta-shte-prevali-i-pregarmi.html", "text": "Днес ще преобладава слънчево време. По-значителни временни увеличения на облачността ще има около и след обяд, когато на места, главно в западната половина на страната ще превали и прегърми. Това съобщи за Агенция \"Фокус\" Анна Дякова, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа слаб, в Източна България – до умерен вятър от юг-югоизток. Максималните температури ще са от 24°-25° по високите полета на Югозападна България до 30°-32° в югоизточните райони, където ще се задържи предимно слънчево.\r\nПо Черноморието ще е предимно слънчево, със слаб до умерен югоизточен вятър. Максималните температури ще бъдат между 25° и 27°, температурата на морската вода е 22°-24°. Вълнението на морето ще е 2 – 3 бала.\r\nНад планините облачността ще е значителна и на места в масивите от западната половина от страната  ще превали и прегърми. Ще духа умерен и силен юг-югозападен вятър. Максималната температура на височина 1200 метра ще е около 19°, на 2000 метра – около 11°.\r\nАтмосферното налягане ще бъде по-ниско от средното за месеца.", "date": "2017.09.09", "title": "НИМХ: Днес ще преобладава слънчево време, около и след обяд на места ще превали и прегърми"}
{"url": "http://www.focus-news.net/news/2017/09/09/2434008/ria-novosti-v-meksiko-obyaviha-tridneven-traur-sled-zemetresenieto.html", "text": "Президентът на Мексико Енрике Пеня Нието обяви тридневен траур във връзка със земетресението, предаде  РИА Новости.\r\n„Днес, утре и другиден ще има национален траур в памет за тези, които загинаха при това земетресение“, заяви Пеня Нието. \r\nЗеметресението край бреговете на Мексико с магнитуд 8,2 по скалата на Рихтер бе регистрирано в петък рано сутринта местно време. Президентът го определи като най-мощното за последните 100 години в историята на страната.  Виктор Турмаков", "date": "2017.09.09", "title": "РИА Новости: В Мексико обявиха тридневен траур след земетресението"}
{"url": "http://www.focus-news.net/news/2017/09/09/2434009/varna-prodalzhava-sedmitsata-na-pravoslavnata-kniga.html", "text": "Днес е предпоследният ден от Седмицата на православната книга във Варна, предаде репортер на Агенция :Фокус\".\r\nПрограмата предвижда следните събития:\r\n10:00 часа – Конференция на тема: „Светител архиепископ Серафим Богучарски – символ на духовното единство между българския и руския народ” – с участието на Саратовския и Волски митрополит Лонгин, архимандрит Филип (Василцев), прот. Владимир Воробьов, проф. А. А. Кострюков, проф. М. В. Шкаровски (Арт салон, Радио Варна);\r\n18:00 часа – Представяне на нови книги на „Синодално издателство” – Анула Христова:\r\n- \"Жития на светии\" – съставител - протойерей Захари Дечев;\r\n- \"Значението на мислите в живота на човека\" от Николай Маслов, превод: Сливенски митрополит Йоаникий;\r\n- \"От Слово сме родени\" от ставрофорен иконом Павел Гърбов;\r\n- \"Жития на светии\" – христоматия по Религия-Православие за ученици от основното училище– съставители: ставрофорен иконом Захари Дечев и Таня Христова;\r\n- \"Молитвеник за болящи\" – съставител - ПХС „Св. жени Мироносици” при храм „Св. цар Борис-Михаил”, Варна.\r\nПредставяне на изданията на Ловчанска св. митрополия:\r\n- „Ролята на военните свещеници във възпитанието на българските младежи” – доклад на Контраадмирал Митко Петев, Командир на Военноморските сили на Република България;\r\n- „Църквата и Младите” – доклад на Варненския и Великопреславски митрополит Йоан.\r\nВечерните събития от програмата (след 18:00 ч.) се провеждат в Пленарната зала на Община Варна.  \r\nНикола ПЕТКОВ", "date": "2017.09.09", "title": "Варна: Продължава Седмицата на православната книга"}
{"url": "http://www.focus-news.net/news/2017/09/09/2434010/reuters-kitayskiyat-prezident-prizova-frantsiya-da-pomogne-za-podnovyavaneto-na-pregovorite-sas-severna-koreya.html", "text": "Президентът на Китай Си Дзинпин заяви на френския си колега Еманюел Макрон, че се надява Франция да изиграе „конструктивна роля“ за подновяването на преговорите със  Северна Корея, предаде  Reuters.\r\nСпоред източници от френското президентство двамата са се разбрали по време на телефонен разговори относно необходимостта да се наложи по-голям международен натиск върху Пхенян, за да бъде заставен да се завърне на преговорната маса.  Си Дзинпин е заявил, че „ядреният въпрос в Корейския полуостров може да бъде разрешен единствено по мирен път, включително чрез диалог и консултации“. \r\nПо-рано тази седмица китайският президент проведе разговори относно КНДР и с президента на САЩ Доналд Тръмп и с германския канцлер Ангела Меркел.  Виктор Турмаков", "date": "2017.09.09", "title": "Reuters: Китайският президент призова Франция да помогне за подновяването на преговорите със Северна Корея"}
{"url": "http://www.focus-news.net/news/2017/09/09/2434011/gd-granichna-politsiya-koloni-ot-tovarni-avtomobili-ot-okolo-1-km-ima-gkpp-kapitan-andreevo-i-dunav-most-vidin-na-izhod.html", "text": "Колони от товарни автомобили от около 1 км са се образували на ГКПП \"Капитан Андреево\" на българо-турската граница и на ГКПП \"Дунав Мост - Видин\" на границата с Румъния, на изход. Това сочат данни към 06.00 часа, публикувани на сайта на ГД \"Гранична полиция\". На българо-сръбската граница трафикът е интензивен на ГКПП \"Калотина\" за леки автомобили на изход.\r\nНа границите с Македония и Гърция трафикът е нормален на всички ГКПП.", "date": "2017.09.09", "title": "ГД \"Гранична полиция\": Колони от товарни автомобили от около 1 км има ГКПП \"Капитан Андреево\" и \"Дунав Мост - Видин\" на изход"}
{"url": "http://www.focus-news.net/news/2017/09/09/2434012/the-hill-donald-tramp-e-provel-razgovori-s-predstaviteli-na-sauditska-arabiya-oae-i-katar.html", "text": "Президентът на САЩ Доналд Тръмп е провел разговори с престолонаследника на Саудитска Арабия Мохамед бин Салман ал Сауд, с престолонаследника на ОАЕ Мохамед бин Зайед ал Нахиян и с емира на Катар Тамим бин Хамад ал Тани, за да обсъди с тях дипломатическата криза в Персийския залив, предаде  The Hill.\r\nТръмп е посочил необходимостта от единство сред партньорите на САЩ сред арабите и че тя е „необходима за развитието на регионалната стабилност и за справянето със заплахата на Иран“, според официално заявление на Белия дом. Президентът също така е „посочил, че всички държави трябва да изпълнят задълженията си според срещата на високо равнище в Рияд за борбата срещу тероризма, да прекъснат спонсорирането на терористичните групи и да се борят срещу терористичната идеология“, пише още в заявлението. \r\nПо-рано по време на пресконференция Тръмп заяви, че би желал „да помогне с медиация между Катар и ОАЕ и Саудитска Арабия“. Виктор Турмаков", "date": "2017.09.09", "title": "The Hill: Доналд Тръмп е провел разговори с представители на Саудитска Арабия, ОАЕ и Катар"}
{"url": "http://www.focus-news.net/news/2017/09/09/2434013/liderat-na-bsp-korneliya-ninova-shte-poseti-oblast-yambol.html", "text": "Лидерът на БСП Корнелия Нинова ще посети област Ямбол, съобщиха от пресцентъра на партията. В 10:00 часа тя ще посети Градския парк в гр. Стралджа. От 11:00 часа Нинова ще посети гр. Елхово. От 11:30 часа тя ще се срещне с партийния актив и членове на БАС в клуба на БСП в града. В 13:30 часа, в читалището в гр. Болярово, председателят на левицата ще се срещне с граждани от общината. В 15:15 часа, в Корнелия Нинова ще бъде в с. Веселиново, община Тунджа. От 16:30 часа, в гр. Ямбол, лидерът на левицата ще даде пресконференция в клуба на БСП в града. В 18:15 часа Нинова ще се срещне с партийния актив и симпатизанти в голямата зала на НТС. \r\nПо време на мероприятията Корнелия Нинова ще бъде придружена от международния секретар на ПГ на \"БСП за България\" Кристиан Вигенин, от народния представител Николай Пенев и ръководството на БСП в Ямбол.", "date": "2017.09.09", "title": "Лидерът на БСП Корнелия Нинова ще посети област Ямбол"}
{"url": "http://www.focus-news.net/news/2017/09/09/2434014/tass-ministarat-na-otbranata-na-yaponiya-ne-izklyuchva-raketen-pusk-na-severna-koreya-po-sluchay-godishninata-ot-obrazuvaneto-na-republikata.html", "text": "Министърът на отбраната на Япония Ицунори Онодера не изключва нов ракетен пуск от Северна Корея по случай отбелязваната днес 69-годишнина от образуването на републиката, предаде  ТАСС.\r\n„Изхождайки от заявленията и действията на Северна Корея, такава вероятност не трябва да се изключва. Разбира се, важно е да се запази бдителност и в обикновените дни, но в миналото на 9 септември Пхенян проведе петото си ядрено изпитание“, посочи министърът. \r\nВ навечерието на празничната дата в КНДР японските сили за самоотбрана са разгърнали на територията на страната ПВО комплекси и са изкарали в Японско море кораби, снабдени със система „Аеджис“.  Виктор Турмаков", "date": "2017.09.09", "title": "ТАСС: Министърът на отбраната на Япония не изключва ракетен пуск на Северна Корея по случай годишнината от образуването на републиката"}
{"url": "http://www.focus-news.net/news/2017/09/09/2434015/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 16.00 часа днес на ул. „Цар Иван Асен ІІ” между ул. „Викгор Юго” и ул. „Леонардо да Винчи”. \r\n- От 08.00 до 16.00 часа на 12 септември на ул. „Йосиф Петров” № 2. \r\n- От 08.00 до 18.00 часа на 13 септември на ул. „Д-р Марин Русев” при Физико-математически факултет. \r\n- От 10.00 до 20.00 часа на 20 септември на ул. „Партений Нишавски” при бл. 10.", "date": "2017.09.09", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/09/09/2434016/denyat-9-septemvri-v-balgarskata-istoriya.html", "text": "На тази дата през 924 г. - пред стените на Константинопол цар Симеон I Велики и император Роман І Лакапин, сключват примирие, а не траен мир, за какъвто настоява византийската страна. През 1885 г. княз Александър І Батенберг с указ назначава княжеско комисарство за Източна Румелия в състав: Георги Странски, Петко Рачов Славейков и Йоаким Груев.\r\nНа тази дата през 1943 г. в нарушение на конституцията ХХV Народно събрание избира регентство в състав: проф. Богдан Филов, член от царската фамилия – княз Кирил Преславски и ген. Никола Михов. Година по-късно - 1944 г. - в България се извършва преврат и Отечественият фронт (ОФ) овладява властта. През 1948 г. умира Фердинанд Сакскобургготски – български княз /1887 – 1908/ и цар /1908 – 1918/. Основател на династията на Кобургите в България.\r\n2000 г.\r\nМеждународната организация за отчитане на корупцията класира България на 52-ро място от 90 страни. От 16 страни от Източна Европа България е на 9-о място.\r\nПубликуват се официални статистически данни, съгласно които през последните 7 години от започването на приватизацията 5330 предприятия са станали частни. Съществуват още около 1000 държавни предприятия, които могат да бъдат приватизирани. До този момент между 50 и 80 % от собствеността вече е частна, а разликата се дължи на различните критерии за отчитане.\r\n1975 г.\r\nЗапочва редовно да се излъчва Втора програма по Българската телевизия. Експерименталното излъчване започва година по-рано. От 01 юни 1992 г. Втора програма е именувана като \"Ефир 2\". Тя е закрита на 4 октомври 1998 г.\r\n1974 г.\r\nПрекратено е заглушаването на всички честоти на предаванията на радио \"Гласът на Америка\". В края на 1977 г., обаче то е подновено и предизвиква протестите на посолството на САЩ в България.\r\nЗапочват денонощни излъчвания на програма \"Хоризонт\" на Българското национално радио.\r\nПрограма “Хоризонт” е създадена през 1971 г. като алтернатива на официалната програма “Христо Ботев”.\r\n1972 г.\r\nБългарската национална телевизия излъчва първото си цветно предаване – манифестацията от площад \"9 септември\" (днешен \"Александър Батенберг\"). Започва работа Варненското телевизионно студио.\r\n1945 г.\r\nЗа първи път се чества \"Денят на свободата\" - официален празник и неприсъствен ден. Във връзка с годишнината на 9 септември са помилвани и освободени от затвора около 900 души, осъдени от т.нар. Народен съд (вкл. Никола Мушанов и Димитър Гичев), а над 1000 души са пуснати от трудовите лагери.\r\nОт Москва в страната се завръща Васил Коларов.\r\nТой се завръща в България през 1945 г. и се включва в ръководството на БРП (к). Започва да се изявява същевременно като активен политически и обществен деец. Избран е за председател на ХXVI Обикновено народно събрание (1945 г.), а след провъзгласяването на България за Народна република (15 септември 1946 г.) и за временен председател на републиката. Ръководи българската делегация на Парижката мирна конференция (1946-1947 г.), където се подписва мирният договор с България. От 7 ноември 1946 г. е председател на VI Велико народно събрание. От декември 1947 г. е подпредседател на Министерския съвет и министър на външните работи. След смъртта на Г. Димитров (юли 1949 г.) е назначен за председател на Министерския съвет. Васил Коларов умира на 23 януари 1950 г.\r\n1944 г.\r\nВ България се извършва преврат и Отечественият фронт (ОФ) овладява властта. Превратът е извършен с помощта на действащи офицери от Българската армия, преминали на страната на ОФ, съветските войски, навлезли в България на 8 септември и партизани.\r\nОтечественият фронт (ОФ) е обществено-политическа организация, образувана през 1942 г. от левите политически сили у нас. Главната й цел е обща борба срещу хитлеристите и техните български поддръжници. В организацията членуват Българската работническа партия, Българския земеделски народен съюз \"Пладне\", Политическия кръг \"Звено\", Българската работническа социалдемократическа партия и независими интелектуалци.\r\nНа 5 септември 1944 г. СССР обявява война на България. Веднага след това Политбюро на Централния комитет на Работническата партия и Главния щаб на Народоосвободителната въстаническа армия (НОВА) изработват план и започват да го осъществяват още на другия ден – 6 септември. В редица селища на страната се установява отечественофронтовска власт, разбиват се затвори. Избухват стачки – на трамвайните служители в столицата, на миньорите в Перник и др., организират се демонстрации и митинги. Преминаването на границата от съветските войски на 8 септември дава нов тласък на революционните събития в страната. Правителството на Константин Муравиев дава заповед на българската войска да не оказва въоръжена съпротива на частите на Съветската армия.\r\nГлавният удар на промяната е насрочен за 8 срещу 9 септември 1944 г. Малко след 2 часа след полунощ е завладяно Военното министерство, след което се слага ръка на другите стратегически обекти в столицата – Министерството на вътрешните работи, Централната поща, Радиото, Централната гара и др. Веднага след това е формирано правителство с министър-председател Кимон Георгиев (от Политически кръг \"Звено\") и в следния състав: Българската работническа партия има 4-ма представители – Добри Терпешев, Антон Югов, Минчо Нейчев и Рачо Ангелов; БЗНС – 4-ма (Никола Петков, Асен Павлов, Борис Бумбаров и Ангел Държански), Политически кръг \"Звено\" – 4-ма (Кимон Георгиев, Петко Стайнов, Дамян Велчев и Станчо Чолаков), Българската работническа социалдемократическа партия (БРДСП) – 2-ма (Григор Чешмеджиев и Димитър Нейков) и независимите интелектуалци – 2-ма (Петко Стоянов и Димо Казасов). В противоречие с конституцията, правителството издава постановления за освобождаване от длъжност на регентите проф. Богдан Филов, княз Кирил и ген. Никола Михов и за назначаване на нов Регентски съвет, в който влизат проф. Венелин Ганев (независим), Цвятко Бобошевски (независим) и Тодор Павлов (комунист). Членовете на освободеното регентство са арестувани веднага след освобождаването им от длъжност. По-късно са осъдени на смърт от Народния съд и са екзекутирани на 1 и 2 февруари 1945 г.\r\nРано сутринта на 9 септември кабинетът се обръща по радиото с манифест към българския народ.\r\nВ същия ден правителство се обръща към СССР с молба за примирие и съветското командване прекратява военните действия срещу България от 22 ч. българско време.\r\n1943 г.\r\nВ нарушение на конституцията ХХV Народно събрание избира регентство в състав: проф. Богдан Филов (на снимката), член от царската фамилия – княз Кирил Преславски и ген. Никола Михов. Според Търновската конституция в състава на регентството не могат да влизат най-близките роднини на княза.\r\nНазначаването на регентство е наложено от обстоятелството, че на 28 август 1943 г. цар Борис III умира, а цар Симеон II е непълнолетен.\r\nРегентството е временно управление на едно или няколко лица, когато монархът е малолетен, продължително боледува или отсъства от страната или престолът е овакантен.\r\n1908 г.\r\nВ периода 5 - 9 септември в Източните железници е организирана стачка от синдикати, основани от българските социалдемократи Илия Янулов и Григор Василев. На 6 септември БДЖ и Дирекцията на железниците подписват споразумение и на 9 септември Източните железници са окупирани от българската армия (на османска територия от османски части) и стачката е прекратена. Правителството отказва да ги върне на компанията, но предлага да ги откупи въпреки протестите на Портата.\r\n1903 г.\r\nГлавният щаб на Илинденско-Преображенското въстание се обръща към българското правителство с молба за оказване на помощ.\r\nИлинденско-Преображенското въстание е масово народно въстание, организирано и ръководено от Вътрешната македоно-одринска революционна организация (ВМОРО). То има за цел да освободи останалите под Османска власт български земи в Македония и Одринско.\r\nПо силата на Берлинския договор (1878 г.) Македония и Одринско остават в пределите на Османската империя. Това предизвиква остра реакция от страна на българския народ, който не желае да се примири с волята на западните Велики сили, наложили това решение, и започва борба веднага след оповестяването на решенията на Берлинския конгрес. Борбата придобива организиран характер след създаването на ВМОРО през есента на 1893 г. в Солун. Скоро след това в Македония и Одринско е създадена гъста мрежа от революционни комитети. През 1899 г. е поставено началото и на четническия институт, който изиграва важна роля за масовизирането на организацията и подготовката на въстанието. В началото на ХХ в. настъпват събития, които усложняват обстановката в Македония и Одринско. Неуспехът на Горноджумайското въстание (1902 г.), провокирано от дейци на Върховния македоно-одрински комитет, води до разгрома на голям брой революционни комитети и застрашава организацията от нови провали. Възползвайки се от това въстание, турското правителство съсредоточва големи военни и полицейски сили в тези две области. Това води до стълкновение с турските войски в редица краища на Македония и Одринско и става причина за преждевременното избухване на въстанието. В началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи – Гоце Делчев, Дамян Груев, Георги (Георче) Петров и др., които са противници на каквито и да било прибързани действия, конгресът взима решение за обявяване на общо въстание през пролетта на същата година. Макар и да не са съгласни с това решение, Гоце Делчев и неговите най-близки сподвижници се подчиняват. Те полагат усилия само за неговото отлагане през лятото на същата година и за превръщането му от повсеместно в стратегично, т. е. в действия предимно на въстанически чети в планинските и полупланинските райони, където действията на редовната турска армия се предполага, че не могат да бъдат особено ефективни. На проведения в Смилево окръжен конгрес е изработен планът за въстаническите действия. Избран е ръководен щаб в състав Дамян (Дамян) Груев, Б. Сарафов и А. Лозанчев, на който е делегирано и правото той да определи датата на въстанието. На 21 април (по стар стил) край с. Баница е убит Гоце Делчев. При все това подготовката за въстанието не спира. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л. Маджаров и Ст. Икономов. Въстанието избухва на 20 юли (Илинден) 1903 г., откъдето идва и името му. Най-напред въстанието избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсквания между въстаниците и турските войски следват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България.\r\n1885 г.\r\nКняз Александър І Батенберг с указ назначава княжеско комисарство за Източна Румелия в състав: Георги Странски (на снимката), Петко Рачов Славейков и Йоаким Груев.\r\nКомисарството в Южна България е временна институция, създадена след провъзгласяването на Съединението на Източна Румелия с Княжество България. То управлява Източна Румелия от името на княз Александър I Батенберг. Пристъпва се постепенно към обединяване на администрацията й с тази на Княжеството. От 1 януари 1886 г. в Източна Румелия влизат в сила приетите в Княжеството закони. Комисарството престава да съществува след международното признаване на Съединението, последвало след подписването на Българо-турската спогодба 1886 г. От 24 юни същата година функциите му се поемат от Народното събрание в Княжеството.\r\n924 г.\r\nПред стените на Константинопол цар Симеон I Велики и император Роман І Лакапин, сключват примирие, а не траен мир, за какъвто настоява византийската страна.\r\nСимеон I Велики е български княз (от 893 г. до 917 г.) и цар (от 917 г. до 927 г.). Син е на княз Борис I (заемал престола от 852 г. до 889 г.). Роден е през 864 г. Завършва Магнаурската школа в периода на най-големия й разцвет, като при обучението си в нея се запознава с произведенията на античните писатели и философи (Магнаурската школа е висше училище във византийската столица Константинопол, считано за едно от най-добрите учебни заведения в средновековието). Съвременниците на Симеон І Велики го наричат \"полугрък\", \"цар книголюбец\" и \"нов Птолемей\" заради много доброто му елино-византийско образование. Замонашава се в Цариград още преди завършването на висшето си образование.\r\nСлед завръщането си в България (886 г.) е подготвян от баща си за глава на българската църква. През 893 г. княз Владимир – Расате (първородният син на княз Борис І и престолонаследник) се отрича от християнството и започва да възвръща в България езичеството. Княз Борис І сваля от престола Владимир, заповядва да бъде ослепен и поставя начело на държавата другия си син – Симеон.\r\nВеднага след като Симеон І заема престола отношенията с Византия се изострят поради факта, че византийският император Лъв VI Философ премества тържището на български стоки от Цариград в Солун. В защита на българските търговци, изложени на произволите на местните византийски власти, и след отказа на Византия за промяна на тази наредба Симеон I навлиза в Източна Тракия и разбива византийците при Одрин. Така в продължение на едно десетилетие той води 4 войни с Византия, предизвикани от нея.\r\nПрез 913 г. Симеон I с българската войска достига стените на Цариград. Това принуждава Византия да признае на Симеон I титлата цар, която е по-висша от титлата княз. През 914 г. Византийската власт анулира това свое решение. Тогава българските войски нахлуват отново в Източна Тракия и превземат Одрин.\r\nНа 20 август 917 г. в Ахелойската битка византийската войска е обкръжена и избита. Вследствие на тази победа през 918 г. Симеон І се провъзгласява за император на ромеите, а българският архиепископ е провъзгласен за патриарх.\r\nПрез 921 г. една българска армия достига до Дарданелите, завладява Галиполския полуостров и се опитва да премине на малоазийския бряг. През 923 г. цар Симеон I отново се явява пред стените на Цариград. Византия поисква да започнат преговори за мир. Такъв не е сключен, но българите снемат обсадата. След това се насочва към Сърбия (924 г.), която е превърната в българска провинция.\r\nЗапочва приготовления за нова война с Византия, но на 27 май 927 г. внезапно умира от сърдечен удар.\r\nПри управлението на Симеон I България достига своето най-голямо политическо, военно и културно могъщество. България опира на 3 морета - Черно, Бяло и Адриатическо. Симеон I има титла и положение, равностойни на византийския василевс. Той е вторият владетел след Карл Велики, който придобива титла, равнозначна на тази на византийския император. Българската църква си извоюва автокефалност (независимост). Царуването на Симеон I се определя като Златен век за българската книжнина и култура. Осъществява културна и религиозна реформа, като заменя гръцкия език и книжнина със старобългарска и византийското духовенство с българско. България се превръща в духовен център на славянския свят. Голям разцвет достигат архитектурата и изкуството. Построени са много нови църкви, крепости, пътища. Столицата е преместена във Велики Преслав, който по време на управлението на Симеон І се превръща в един от основните културни центрове на Югоизточна Европа и град, съперничещ на Цариград по великолепие. В България пристигат учениците на светите равноапостоли Кирил и Методий. Сам се занимава с книжовна дейност и участва в културния живот на страната. Някои автори отъждествяват Симеон I с Черноризец Храбър.На тази дата умират:\r\n1948 г.\r\nУмира Фердинанд Сакскобургготски – български княз /1887 – 1908/ и цар /1908 – 1918/. Основател на династията на Кобургите в България.\r\n1932 г.\r\nУмира Стоян Стоянов Заимов –български възрожденец, революционер, просветен деец, общественик и писател. Роден е на 12 август 1853 г. в Чирпан. През 1867 г. постъпва в класното училище в Стара Загора. Член е на революционен комитет в града. Прехвърля се в Пловдив, където завършва педагогически курс (1870-1871 г.) и започва да учителства. След покушение над хасковски чорбаджия е заточен в Диарбекир, откъдето впоследствие избягва. През 1874 г. се прехвърля в Румъния. В Браила редактира в-к \"Михал\" (1875 г.). Участва в основаването на Гюргевския централен комитет, определен е за апостол на Врачанския революционен окръг. Заловен е от турските власти и е осъден на доживотен затвор в Мала Азия (крепостта \"Сен Жан д’Акр\"). След Освобождението учи в Педагогическия институт в Москва (1880-1882 г.), учителства в различни градове на България, директор е на Народната библиотека в София и др. Автор е на мемоарното произведение \"Миналото\" (1884-1888 г.), от което излизат само 4 от замислените 12 тома. Популярна е и биографичната му книга \"Васил Левски. Живот и дейност\" (1895 г.).На тази дата са родени:\r\n1941 г.\r\nРоден е Станислав Стратиев (псевдоним на Станко Стратиев Миладинов) – български белетрист, драматург и сценарист. През 1968 г. завършва българска филология в Софийския университет “ Св. Климент Охридски”. През 1962 г. работи като фрезист в завод “Васил Коларов”. В периода 1986-1976 г. е редактор на в-к “Стършел”. Член е на Съюза на българските писатели. За първи път печата през 1958 г. във в-к “Средношколско знаме”. Първите си успехи постига в прозата с творбите “Пътешествие без куфар”, “Самотните вятърни мелници”, “Диви пчели”, “Кратко слънце”, “Пейзаж с куче”, “Живот в небето”, “Замъци от слама”. Утвърждава се като един от най-талантливите и смели сатирици изобличители в българска театър - “Римска баня”, “Сако от велур”, “Рейс”, “Земята се върти”, “От другата страна”, “Подробности от пейзажа”, “Мамут”, “Балкански синдром”, “Живот в небето”, “Българският модел”. През 1993 г. излизат като отделни книги “Българският модел” и “Упражнения по другост”. В киното започва с името на утвърден прозаик и драматург. Сценариите му, написани професионално, са преимуществено адаптации на негови пиеси и повести. В тях критикува консумативния дух на т. нар. зряло социално общество. С редки изключения филмите, реализирани по негови сценарии, се радват на радушен зрителски прием: “Пазачът на крепостта” (1973 г.), “Гардеробът” (тв, 1975 г.), “Формула’73”, “Кратко слънце” (1979 г.), “Слънце на детството” (тв, 1981 г.), “Оркестър без име” (1982 г.), “Равновесие” (1983 г.), “Българският модел’93” (тв, 1993 г.), “Оркестър без име” II (1994 г.). Награди: на София за литература и театър; “Чудомир” за хумористичен разказ; “Хитър Петър” за сатирична книга (1993 г.). През 1991 г. взема първа награда на Международния конкурс за европейски пиеси в Мобьож, Франция. През 1993 г. печели Втора награда на Световен конкурс, за драма на ВВС. Носител е на сребърен медал на Московския кинофестивал. Пиеса “Мотиви за кларинет” (2001 г.). Умира на 9 септември 2001 г.\r\n1828 г.\r\nРоден е Йоаким Груев (Й. Г. Пройчев) - български възрожденски писател и педагог. Учи при З. Круша, Н. Рилски, Хр. Пулеков. От 1844 г. е ученик в гръцки училище в Пловдив. От 1856 г. до 1868 г. е учител в българското класно училище в Пловдив, взема участие в църковната борба. Изпълнява редица длъжности в турската администрация. По време на Априлското въстание е затворен в Пловдивския затвор. След Освобождението работи в съдебната власт, директор е на просвещението в Източна Румелия (1879-1884 г.), помощник-княжески комисар на Пловдивска област, директор на Пловдивската девическа гимназия. Дописен член е на българското книжовно дружество (днес Българска академия на науките) от 1881 г., редовен член е от 1884 г. Разнообразна е дейността му в областите филология (един от създателите е на пловдивската правописна етимологична школа, преводач е, побългарител е, поет е, съставител е на учебници по граматика), етнография, естествени науки и др. Създател е на народната библиотека \"Иван Вазов\" в Пловдив. Умира на 1 август 1912 г. в Пловдив.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.09", "title": "Денят 9 септември в българската история"}
{"url": "http://www.focus-news.net/news/2017/09/09/2434017/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-ul-dimitar-peshev-v-uchastaka-ot-ul-obikolna-do-bul-tsarigradsko-shose.html", "text": "Въвежда се временна организация на движението във връзка с ремонт на ул. „Димитър Пешев” в участъка от ул. „Обиколна” до бул. „Цариградско шосе“, съобщиха от пресцентъра на Столична община. От 08.00 часа днес до 24.00 часа на 12 септември се забранява влизането на пътни превозни средства в двете посоки по ул. „Димитър Пешев” в участъка от ул. „Обиколна” до бул. „Цариградско шосе“.\r\nДо 24.00 часа на 12 септември автобусите, обслужващи линии 7 и 8, променят своите маршрути. В посока с. Лозен и с. Герман те ще се движат от ул. „Димитър Пешев“ , надясно по ул. „Обиколна“, наляво по бул. „Копенхаген“, по Самоковско шосе, по пътя след бензиностанция ОМВ, излизане на бул. „Цариградско шосе“ и по маршрутите си.\r\nВ посока гара Искър автобусите ще минават по бул. „Цариградско шосе“ до пътната връзка към бул. „Копенхаген“, по бул. „Копенхаген“, надясно по ул. „Обиколна“, наляво по ул. „Димитър Пешев“ и по маршрутите.\r\nАвтобусите да спират на всички съществуващи спирки в промененият участък от маршрута.", "date": "2017.09.09", "title": "София: Въвежда се временна организация на движението във връзка с ремонт на ул. „Димитър Пешев” в участъка от ул. „Обиколна” до бул. „Цариградско шосе“"}
{"url": "http://www.focus-news.net/news/2017/09/09/2434018/ria-novosti-katar-othvarli-obvineniyata-na-arabskata-chetvorka-che-podkrepya-terorizma.html", "text": "Прессекретарят на МВнР на Катар Ахмед бен Сайид ар Румейхи заяви, че страната му осъжда и отхвърля обвиненията на Саудитска Арабия, Египет, ОАЕ и Бахрейн, че подкрепя тероризма и намесата във вътрешните дела на другите държави, предаде  РИА Новости.\r\n„Заявлението на „четворката“, в което се говори за намесата на Катар в делата на другите държави и финансирането на тероризма, е неоснователно. Тези обвинения идват в разрез с политиката на Катар, която се основава на уважение на суверенитета на другите страни, а също така противоречат на международно признатите  заслуги на Катар в борбата срещу тероризма“, заяви Ар Румейхи. Той подчерта привързаността на Катар към диалога от самото начало на дипломатическата криза в региона.\r\nПрес-секретарят добави, че правителството на Катар „високо цени“ посредническите усилия на емира на Кувейт за разрешаването на кризата. Виктор Турмаков", "date": "2017.09.09", "title": "РИА Новости: Катар отхвърли обвиненията на арабската „четворка“, че подкрепя тероризма"}
{"url": "http://www.focus-news.net/news/2017/09/09/2434019/viktor-orban-nyama-da-pozvolya-ungariya-da-bade-strana-na-migranti-bitkata-e-na-pat-da-zapochne.html", "text": "Унгарският министър-председател Виктор Орбан заяви в петък по време на интервю пред радио „Лайош Кошут“, че никога няма да позволи Унгария да се превърне в страна на мигранти. Той посочи, че е упълномощен от унгарските избиратели да запази унгарските култура и идентичност, пише  Magyar Hirlap.\r\nТой подчерта, че Унгария се бори срещу политиката на Брюксел, който иска да засели мигранти пряко  волята на националните държави. Той определи това действие като абсурдно и недопустимо и че не може бюрократите в Брюксел да решават \"кой да живее в Будапеща\". „Единствено унгарците могат да решат с кого да живеят“, подчерта той.\r\n\"Ако една страна смята, че решение на ЕС засяга националната ѝ идентичност,  тя трябва да се изправи\", каза той.\r\nСпоред Виктор Орбан истинската битка започва да тече, защото според съдебната присъда на ЕС Унгария не е задължена да направи нищо, а единствено, че квотата за заселване на мигранти се счита за легитимна.\r\n\"Досега се борихме по правен път, а сега трябва да се борим политически методи, за  да променим това решение на ЕС. Трябва да се каже пред различните организации на ЕС, че  решението за квотите е грешно и неприложимо и че трябва да се промени“, обясни унгарският министър-председател. Виктор Турмаков", "date": "2017.09.09", "title": "Виктор Орбан: Няма да позволя Унгария да бъде страна на мигранти, битката е на път да започне"}
{"url": "http://www.focus-news.net/news/2017/09/09/2434020/gradskiyat-savet-na-bsp-sofiya-organizira-tarzhestveno-chestvane-po-povod-9-septemvri.html", "text": "Градският съвет на БСП – София организира тържествено честване по повод 9 септември. В 16.30 часа народни представители от „БСП за България“, общински съветници и членове на Изпълнителното бюро на Градския съвет (ГС) на БСП – София ще се поклонят и ще поднесат цветя на паметника на Незнайния воин. Това съобщиха от пресцентъра на ГС на БСП - София. От 18.00 часа ще се проведе тържествен митинг на Братската могила в Борисовата градина. В 20.00 часа започва безплатна прожекция на филма \"И дойде денят\". Лятното кино ще се състои на мястото на разрушения Мавзолей в Градската градина.", "date": "2017.09.09", "title": "Градският съвет на БСП – София организира тържествено честване по повод 9 септември"}
{"url": "http://www.focus-news.net/news/2017/09/09/2434021/sofiya-mazh-postradal-pri-katastrofa-v-s-kazichene-e-v-reanimatsiya-v-umbal-sv-anna-s-mnozhestvo-frakturi.html", "text": "Мъж, пострадал при катастрофа снощи в с. Казичене, е постъпил в Спешното отделение на УМБАЛ \"Св. Анна\" в София. Той е стабилизиран. Това съобщиха от пресцентъра на болницата. В момента мъжът се намира в реанимацията на болницата. Пострадалият има множество фрактури - счупени бедрена кост, две ребра, раменна кост.", "date": "2017.09.09", "title": "София: Мъж, пострадал при катастрофа в с. Казичене, е в реанимация в УМБАЛ \"Св. Анна\" с множество фрактури"}
{"url": "http://www.focus-news.net/news/2017/09/09/2434022/tass-vaorazhenata-siriyska-opozitsiya-potvardi-che-shte-uchastva-v-pregovorite-v-astana.html", "text": "Казахстанският министър на външните работи Кайрат Абдрахманов заяви, че представителите на въоръжената сирийска опозиция потвърждават участието си на международната среща в Астана за разрешаването на кризата в Сирия, предаде  ТАСС.\r\n„Турция също така активно работи над съдържателните въпроси на предстоящите преговори, в т.ч. и по въпросите за участието на сирийската въоръжена опозиция на тези преговори. В предварителен план те потвърждават своето участие“, заяви Абдрахманов. „Турция потвърди своето активно участие като гарант на процеса от Астана по време на следващия кръг преговори“, уточни министърът. \r\nШестата международна среща по Сирия ще премине в Астана в периода между 14 и 15 септември.  Виктор Турмаков", "date": "2017.09.09", "title": "ТАСС: Въоръжената сирийска опозиция потвърди, че ще участва в преговорите в Астана"}
{"url": "http://www.focus-news.net/news/2017/09/09/2434023/rumyana-glavcheva-ekspert-seizmologzemetresenie-s-magnitud-81-sred-nay-silnite-meksikanski-zemetreseniya-za-poslednite-100-godini.html", "text": "На 7 септември, четвъртък, в 23:49 стана мощно земетресение срещу бреговете на южния щат Чиапас в Мексико. Магнитудът на земетресението е 8.1, епицентърът му в акваторията на Тихия океан на около 90 километра (км) южно от Пихихиапан в залива Теуантепек, а дълбочината на източника около 70 км; цитираните параметри са според определенията на Американската геоложка служба и Европейския сеизмологичен център. Националната сеизмологична служба на Мексико съобщава магнитуд 8.2 (актуализиран) и дълбочина на източника близо 60 км. Земетресението генерира и цунами с височина на вълната 1 метър, въпреки очакванията за 3-метрова вълна. Това е коментарът на Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nЗаливът Техуантепек, където е епицентърът на земетресението с магнитуд 8.2, се намира над пространството на подпъхване на тихоокеанската плоча Кокос под Северноамериканската плоча при скорост от 6,4 см / год. Това земетресение е сред най-мощните сеизмични събития край Мексико, регистрирани през последния един век. Земетресението на 19 септември 1985, което лиши от живот огромен брой хора – между 5000 и 45000 според различни източници и рани други 30 хиляди, е с магнитуд 8.0 по скалата за магнитудна оценка на земетресението от четвъртък срещу петък. Земетресение в западния мексикански щат Халиско, станало през юни 1932 година с магнитуд 8.2 по същата скáла и същата дълбочина на източника от 60 км, има документирани поне 400 (неизвестно колко) човешки жертви. Отивайки още по-назад във времето, открива се още по-силно земетресение през 1787 година, чийто магнитуд е оценен на 8.6. Новото земетресение е и най-силно сред земетресенията на планетата ни за 2017 година. \r\nСеизмолозите в Американската геоложка служба преценяват, че земетресението с магнитуд 8.1 регистрирано в късния четвъртък, е предизвикало близо 10 сантиметра (9.75) издигане по разлома, образуван от огъване на плочата Кокос. В продължение на 30 чáса от момента на основния трус са се случили 18 афтершока с магнитуд 5 и по-голям – максималният реализиран магнитуд по оценка на Мексиканската служба е 6.1. Всеки от тях би могъл да представлява риск за дестабилизираните сгради по крайбрежието и по-навътре в сушата на Мексико, както и на Гибралтар. При тези обстоятелства броят на загиналите от започналата серия земетресения ще нараства (над 60 съобщени от щатите Оаксака, Чиапас и Табаско). А и обявеното досега количество на пострадалите не би могло да е точно и поради нарушаване на комуникациите, което е естествена последица при големи земетресения. Властите в Мексико действат по осигуряване на провизии и вода, както и на медицински грижи, доколкото позволяват условията. Сринати са домове, изградени от глинени плочи и дървен материал, стотици други сгради са повредени в различна степен – включително болници и училища. Праховите частици от разрушения винаги предизвикват валежи, от които обстановката се усложнява още повече. Засегнатият район на Мексико е най-бедният и слабо развит в страната. Очакват се много щети, особено ако последва вторичен трус с магнитуд около 7.", "date": "2017.09.09", "title": "Румяна Главчева, експерт-сеизмолог:Земетресение с магнитуд 8.1 – сред най-силните мексикански земетресения  за последните 100 години"}
{"url": "http://www.focus-news.net/news/2017/09/09/2434024/bchk-otbelyazva-svetovniya-den-na-parvata-pomosht.html", "text": "Във връзка със Световния ден на първата помощ, който се чества по предложение на Международната федерация на Червения кръст и Червения полумесец всяка втора събота на месец септември, Столичната организация на Българския Червен кръст (БЧК) ще организира демонстрации по оказване на първа долекарска помощ. Днес инициативата ще се проведе от 10,00 ч. в Борисова градина (площадката при бюст-паметника на Христо Ботев). Това съобщиха от пресцентъра на БЧК. В 12,00 ч. всички участници и гости ще се хванат за ръце и ще образуват традиционната в цял свят „Човешка верига“ в подкрепа на първата помощ за всички нуждаещи се. \r\nНай-безопасното място – „у дома“, крие много опасности. Първата помощ е основно умение, което може да осигури ефективна и бърза интервенция, за да помогне при наранявания, да намали страданията и да подобри шансовете за оцеляване на човек в нужда.Милиони хора по света са наранявани или убивани от наранявания всяка година, поради неадекватна реакция или липса на навременно оказана първа помощ.\r\nСветовният ден на първата помощ (WFAD) е една ежегодна възможност за популяризиране на знанията и уменията за оказване на първа помощ по целия свят и за подобряване и разширяване на обучението по първа помощ в световен мащаб, като един хуманитарен акт.", "date": "2017.09.09", "title": "БЧК отбелязва Световния ден на първата помощ"}
{"url": "http://www.focus-news.net/news/2017/09/09/2434025/denyat-9-septemvri-v-svetovnata-istoriya.html", "text": "На тази дата през 337 г. - тримата сина на император Константин си поделят Римската империя. По това време през 1850 г. - Калифорния става 31-вият американски щат. През 2006 г. - след няколко неуспешни опита совалката “Атлантис” e изстреляна от космодрума Кейп Канаверал. Изстрелването на “Атлантис” е планирано за 27 август, но е отлагано четири пъти: заради удар на мълния, заради тропическа буря и заради технически проблеми. \r\n2015 г.\r\nПредседателят на Европейската комисия Жан-Клод Юнкер настоява в речта си „За състоянието на Съюза“ ЕС да узакони имиграцията, както и да участва по-активно в решаването на проблемите в Сирия и Либия, защото основното право на убежище е едно от най-важните европейски права.\r\nЮнкер подкрепя създаването на европейски трезор, който да гарантира депозитите на европейските граждани.\r\nКралица Елизабет Втора става най-дълго управлявалият монарх в историята на Великобритания като надминава прапрабаба си Виктория, която властва 63 години и 7 мес\r\n2014 г.\r\nХоландският съвет по безопасност обнародва предварителния доклад за причините на катастрофата на малайзийския самолет.\r\n2013 г.\r\nВ Норвегия се провеждат парламентарни избори.\r\n2012 г.\r\nВ сила влиза споразумение между САЩ и Русия улесняващ визовия режим за граждани на двете страни посредством възможността за издаване на многократни половин годишни визи.\r\n2011 г.\r\nПрезидентът на САЩ Барак Обама обяви извънредно положение в щатите Ню Йорк и Пенсилвания и евакуация на стотици хиляди американци във връзка с катастрофалните наводнения причинени от тропическата буря Ли.\r\n2009 г.\r\nЗлатен век (отличие) е връчен на френския галерист и колекционер Жан-Пол Виллен\r\n2006 г.\r\nСлед няколко неуспешни опита совалката “Атлантис” e изстреляна от космодрума Кейп Канаверал.\r\nИзстрелването на “Атлантис” е планирано за 27 август, но е отлагано четири пъти: заради удар на мълния, заради тропическа буря и заради технически проблеми.\r\nКомандир на шестчленния екипаж на “Атлантис” е Брент Джетт, а негов заместник е Крис Фъргюсън. Останалите четирима астронавти са Даниъл Бърбанк, Хайди Стефанишин-Пайпър, Джо Танер и канадецът Стив Маклийн.\r\nСовалката “Атлантис” е четвъртата совалка на НАСА. Дълга е около 45 м и широка 9 м. Вместимостта й е 17 души, плюс петима изследователи.\r\n2003 г.\r\n9 септември е обявен за Световен ден на красотата\r\n1999 г.\r\nВ нощта срещу 9 септември в 9-етажен блок на улица “Гурянов” в Москва експлодира бомба с мощност равна на 300-400 кг тротил. 94 души умират, 164 са ранени, половината от сградата е напълно разрушена.\r\n1991 г.\r\nТаджикистан обявява независимостта си\r\n1886 г.\r\nВ Берн, Швейцария е подписана конвенция за защита на литературните и художествени произведения. Това е първият международен акт в областта на авторското право.\r\n1885 г.\r\nВ хода на кримската война (1855 г. – 1856 г.) англо-френските войски, действащи на Кримския полуостров, завладяват Севастопол след 349-дневна обсада. Падането на Севастопол принуждава руското правителство да поиска от Турция и от нейните съюзници прекратяване на бойните действия и започване на преговори за подписване на примирие.\r\nКримската война (1855 г. – 1856 г.) е война на Русия с коалицията на Великобритания, Франция, Турция и Сардиния. Засилването на експанзията на Великобритания и Франция за завладяване на нови пазари и колонии среща съпротивата на Русия, която се стреми да защити своите икономически и политически интереси по крайбрежието на Черно море и да укрепи влиянието си на Балканите. Турция се стреми с помощта на съюзниците си да откъсне от Русия Крим и Кавказ. Използвайки религиозните спорове, Турция започва война срещу Русия (октомври 1853 г.). През февруари 1854 г. обединеният англо-френски флот навлиза в Черно море и Русия обявява война на Великобритания и Франция. Русия участва в Кримската война с армия от 700 000 души, а нейните противници - с 1 млн. души. Руската армия е не само по-малка, но и по-лошо въоръжена. Бойните действия на сухопътните войски протичат на Балканите, в Кавказ и на Кримския полуостров; флотът действа основно в Черно море и в Тихия океан. През 1853 г. руската армия на ген. М. Д. Горчаков (82 000 д.) и турската армия на Омер паша (ок. 150 000 д.) водят ограничени бойни действия на Балканския полуостров. Руски войски обсаждат крепостите Русе и Силистра. В Кавказ са отблъснати опитите на турската армия на Абди паша (100 000 д.). Руски черноморски флот блокира турския флот в северните пристанища и в Синопското морско сражение (1853 г.) унищожава турската ескадра на Осман паша. През пролетта на 1854 г. руските войски под командването на ген. И. Ф. Паскевич форсират Дунав и завладяват много турски крепости на Балканите. Враждебната позиция на Австрия принуждава Русия да изтегли армията си зад р. Дунав и след това да остави Молдова и Влашко. През пролетта на 1854 г. англо-френски флот блокира Балтийско море и Севастопол, атакува Петропавловск Камчатски и провежда демонстративни действия в Бяло и Баренцево море. През септември в Крим е стоварена англо-френска експедиционна армия под командването на А.-Ж. Сент Арно и Ф. Дж. Реглан. Тя разбива руските войски на А. С. Меншиков (ок. 34 000) при р. Алма и обсажда Севастопол. Героичната отбрана на Севастопол от руския гарнизон под ръководството на адмирал В. А. Корнилов заставя съюзното командване да се откаже от щурма на крепостта и да премине към продължителна обсада. През 1855 г. военните действия се водят по всички фронтове, но решаващ остава Кримският фронт. Руските войски са принудени да напуснат Севастопол. В края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор през 1856 г.\r\n1850 г.\r\nКалифорния става 31-вият американски щатНа тази дата умират:\r\n1976 г.\r\nУмира Мао Дзе-Дун – китайски политик и държавен деец, създател на “маоизма” – азиатска разновидност на комунизма (социалшовинизма).\r\nМао Дзе-Дун е роден на 26 декември 1893 г. В периода 1954-1959 г. е председател на КНР. Председател е на ЦК на Китайската комунистическа партия (ККП) от 1943 г. Член е на Китайската КП от създаването й (1921 г.). Идеологията на Мао Дзе-Дун е еклектичен конгломерат от различни източници: конфуцианство, анархизъм, троцкизъм, национализъм и др. През 60-те години е идеолог на т. нар. културна революция, която нанася тежък удар на ККП и китайската икономика, като ги връща десетилетия назад. Член е на ЦК на е Китайската комунистическа партия в периода 1923-1925 г. От 1928 г. член на Политбюро на ЦК. От 1949 г. до 1954 г. е председател на Централния народно правителствен съвет на Китайската народна република. През 1958 г. предлага авантюристичния курс на “трите червени знамена” (новата “генерална линия”, “големия скок”, “народната комуна”); за перманентната революция и за културната революция. На IХ конгрес на Китайска КП (1969 г.) идеите му повторно са провъзгласени за теоретична основа на идеологията на Китайска КП, а Мао Дзе-Дун е обявен за пожизнен вожд на партията. През 1976 г. са подведени под съдебна отговорност съпругата му Цзяо Цин и нейните привърженици - стратезите на “културната революция”.На тази дата се раждат: \r\n1968 г.\r\nРоден е Гай Ричи – английски режисьор, продуцент и сценарист. В началото режисира музикални видеоклипове и реклами. Първият му филм е \"Две димящи дула\" (1999 г.). През 2000 г. снима \"Гепи\". Филмография: \"Звезда\" (2001 г.), \"Изгубени\" (2002 г.).\r\n1960 г.\r\nРоден е Хю Грант – английски киноактьор. \r\n1828 г.\r\nРоден е граф Лев Николаевич Толстой – руски писател. Толстой постъпва в Казанския университет през 1844 г., отначало във Факултета по източни езици и култура, а след това - в Юридическия факултет. Напуска университета през 1847 г., след което известно време учителства в Ясна поляна. Заминава за Кавказ през 1851 г. и постъпва на военна служба. По това време създава повестите “Детство” (1852 г.), “Юношество” (1854 г.), разказите “Набет” (1853 г.) и “Записки на маркировчика” (1855 г.); започва повестта “Казаци”. Участва в Кримската война (1853-1856 г.), след която напуска армията и пътува из Европа. Посещава Франция, Швейцария, Северна Италия, Германия. Публикува в сп. “Съвременник” (до 1859 г.); сътрудник е на сп. “Руски вестник”. Пътува в Западна Европа през 1860 г., за да изучи организацията на образованието в селските училища. В творбите си се стреми да изобразява народните характери и да представя епически събития. Неговият роман “Война и мир” е уникално явление в руската и в световна литература, в който се съчетават дълбочината на психологичния роман с размаха на епическия рисунък. През 70-те години създава романа “Ана Каренина” (1879-1880 г., издадена през 1884 г.). През 80-те години спира да се занимава с художествено творчество. Започва да се занимава със земеделие и обущарство. Отпечатва няколко публицистични творби, призовава разума и достойнството на хората да се поставят в служба на взаимопомощта между всички членове на обществото. В този период написва няколко повести: “Смъртта на Иван Илич” (1884-1886 г.), “Кройцерова соната” (1887-1889 г.), “Дявол” (1889-1890 г.) и драмите “Силата на мрака” (1886 г.) и “Плодовете на просвещението” (1886-1890 г.). През 90-те години Толстой пише романът “Възкресение” (1889-1899 г.), който предизвиква обществен скандал. Толостой е отлъчен от Православната църква през 1901 г. В края на живота си живее в Ясна поляна. Поддържа връзки с много видни руски интелектуалци - А. П. Чехов, М. Горки, В. Г. Короленко и др.\r\n1737 г.\r\nРоден е Луиджи Галвани – италиански анатом и физиолог. Един от създателите е на учението за електричеството, основоположник е на електрофизиологията. Получава образование в Болонския университет; преподава медицина. Първите изследвания прави в областта на сравнителната анатомия. Започва опити по изследване на електричеството в животните (1771 г.). Изследва способността на мускулите на жабата да се свиват под въздействието на електрични ток. Опитите на Луиджи Галвани са обяснени от А. Волта, помагат да изобрети нов токоизточник - галваничен елемент. Умира 4 декември 1798 г. в Болоня.\r\n1585 г.\r\nРоден е Херцог Арман Жан дю Плеси Ришельо – френски държавник, защитник на абсолютизма, пръв министър, кардинал от 1622 г. През 1624 г. застава начело на Кралския съвет, съсредоточава в ръцете си цялото управление на държавата и подчинява на своето влияние Луи ХIII. Укрепва кралската власт, засилва централизацията на държавата, като ограничава правата на парламентите (съдилищата) и отменя политическите привилегии на хугенотите. Поощрява развитието на търговията и манифактурите и насочва външната политика на Франция към завладяване на пазари и колонии. По негово време Франция открито влиза в Тридесетгодишната война (1618-1648 г.), в съюз с протестантските князе против Католическата лига начело с Хабсбургите и се издига до положението на първостепенна сила в Европа. В своето политическо завещание излага основните принципи на политиката на абсолютизма. През 1635 г. основава Френската академия. Умира на 4 декември 1642 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.09", "title": "Денят 9 септември в световната история"}
{"url": "http://www.focus-news.net/news/2017/09/09/2434026/didie-reynders-vanshen-ministar-na-belgiya-es-tryabva-da-opovesti-ofitsialno-pozitsiyata-si-po-turtsiya.html", "text": "Външният министър на Белгия Дидие Рейндерс заяви, че ЕС трябва да оповести официално позицията си по присъединителния процес на Турция, предаде  The Brussels Times.\r\n„За нас е пределно ясно – процесът е замразен“, заяви Рейндерс. „Европейската комисия трябва да каже какво ще предприеме. Комисарят по разширяването Йоханес Хан трябва официално да изложи позицията на ЕС“, настоя той.\r\n„Докато няма позитивна еволюция в Турция, е извън въпрос, че ще продължим напред“, добави той.  Виктор Турмаков", "date": "2017.09.09", "title": "Дидие Рейндерс, външен министър на Белгия: ЕС трябва да  оповести официално позицията си по Турция"}
{"url": "http://www.focus-news.net/news/2017/09/09/2434027/sofiya-vavezhda-se-organizatsiya-na-dvizhenieto-za-futbolna-sreshta-ot-parvenstvo-na-parva-profesionalna-liga-na-natsionalen-stadion-vasil-levski.html", "text": "Въвежда се организация на движението за футболна среща от Първенство на първа професионална лига на Национален стадион „Васил Левски” в София. Това съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- До приключване на футболната среща при сектор „Г” на Националния стадион „Васил Левски”; \r\n- От 15.00 до 22.00 часа на моста пред Национален стадион „Васил Левски”. \r\nОт 19.00 часа до приключване на футболната среща, само при необходимост и по преценка на ръководството на СДВР, може да бъде забранено влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „П.К. Яворов”.", "date": "2017.09.09", "title": "София: Въвежда се организация на движението за футболна среща от Първенство на първа професионална лига на Национален стадион „Васил Левски”"}
{"url": "http://www.focus-news.net/news/2017/09/09/2434028/api-provezhda-se-posledniyat-den-ot-66-ta-mezhdunarodna-koloezdachna-obikolka-shofyorite-da-karat-vnimatelno.html", "text": "Днес се провежда последният ден от 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Това съобщиха от пресцентъра на Агенция \"Пътна инфраструктура\" (АПИ). За улеснение на шофьорите от АПИ предоставят маршрута на обиколката, която преминава по участъци от републиканската пътна мрежа. Началото на третия етап/Юг е в 10.30 часа пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив (път III-565), продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13.00 часа.", "date": "2017.09.09", "title": "АПИ: Провежда се последният ден от 66-та Международна колоездачна обиколка, шофьорите да карат внимателно"}
{"url": "http://www.focus-news.net/news/2017/09/09/2434029/agerpres-rumanskiyat-parlament-prez-oktomvri-shte-bade-domakin-na-63-ta-godishna-sesiya-na-parlamentarnata-asambleya-na-nato.html", "text": "Румънският парламент през октомври ще бъде домакин на 63-та годишна сесия на Парламентарната асамблея на НАТО, предаде  Agerpres.\r\n„Повече от 50 делегации на национални парламенти на страните членки на НАТО, както и на  регионалните партньори ще участват в есенната сесия. Дискусията ще се фокусира върху няколко теми по международната сигурност“, пише в официално заявление на Алианса. \r\nПо време на пленарното заседание ще бъде представен проектобюджетът на Асамблеята за 2018 г., ще се проведат избори за някои водещи позиции и ще се представят и гласуват резолюциите на специализираните комитети на ПА на НАТО.  Виктор Турмаков", "date": "2017.09.09", "title": "Agerpres: Румънският парламент през октомври ще бъде домакин на 63-та годишна сесия на Парламентарната асамблея на НАТО"}
{"url": "http://www.focus-news.net/news/2017/09/09/2434030/narodni-predstaviteli-ot-bsp-za-balgariya-shte-podnesat-tsvetya-na-pametnika-na-neznayniya-voyn-v-sofiya.html", "text": "От 16.30 часа народните представители от „БСП за България“ Жельо Бойчев, Стоян Мирчев, Георги Свиленски, Димитър Данчев, Николай Цонков, Петър Витанов, Румен Георгиев, Христо Проданов и Михаил Христов ще поднесат цветя на Паметника на Незнайния войн в София. Това съобщиха от пресцентъра на НС на БСП. Поканени са представители на дипломатическите мисии на Русия, Великобритания, Франция, САЩ, Полша, Китай, Сърбия и други. От 18.00 часа ще започне тържествен митинг на Братската могила в Борисовата градина. В 20.00 часа е началото на кино на открито на мястото на Мавзолея на Г. Димитров.", "date": "2017.09.09", "title": "Народни представители от „БСП за България“ ще поднесат цветя на Паметника на Незнайния войн в София"}
{"url": "http://www.focus-news.net/news/2017/09/09/2434031/sofiya-vavezhda-se-vremenna-organizatsiya-na-dvizhenieto-za-remont-na-peshehoden-nadlez-na-bul-dragan-tsankov.html", "text": "От 23.00 часа днес до 06.00 часа на 10 септември се забранява влизането на пътни превозни средства в двете посоки по бул. \"Драган Цанков\" в участъка от ул. \"Фредерик Жолио Кюри\" до бул. \"Д-р Г. М. Димитров\". Това съобщиха от пресцентъра на Столична община. Ще се осигури преминаването през обекта на излизащите превозни средства от ж. к. \"Дианабад\" по ул. \"Васил Калчев\", надясно по бул. \"Драган Цанков\" до бул. \"Д-р Г. М. Димитров\".", "date": "2017.09.09", "title": "София: Въвежда се временна организация на движението за ремонт на пешеходен надлез на бул. \"Драган Цанков\""}
{"url": "http://www.focus-news.net/news/2017/09/09/2434032/haskovo-shte-se-provede-kontsert-po-muzika-na-pochetniya-grazhdanin-georgi-andreev-v-ramkite-na-programata-za-praznika-na-grada.html", "text": "Един от акцентите в програмата за празника на Хасково е концерт по музика на почетния гражданин Георги Андреев, който ще се проведе от от 19.00 часа в залата на читалище \"Заря\". Това съобщиха от пресцентъра на Община Хасково. \r\nГеорги Андреев е автор освен на музиката и на името на концерта - \"Корени от Хасково\". Той е специално написан за родния му град, за първи път ще бъде представен Хасково, за първи път ще свирят заедно симфоничен и народен оркестър, за първи път с тях ще е певицата Тонка Колева, а така също за първи път на сцена в града в този състав ще са и певиците от Стокхолм, които са шведки но изпълняват български народни песни.", "date": "2017.09.09", "title": "Хасково: Ще се проведе концерт по музика на почетния гражданин Георги Андреев, в рамките на програмата за празника на града"}
{"url": "http://www.focus-news.net/news/2017/09/09/2434033/afp-kanada-es-i-kitay-prez-septemvri-shte-provedat-sreshta-posvetena-na-klimata.html", "text": "Министри на околната среда, представящи Канада, Китай и ЕС ще бъдат ко-домакини на среща в Монреал по-късно този месец, по време на която ще се обсъди прилагането на Парижкото споразумение за климата, предаде  AFP.\r\n„Министерската среща ще включи представители от 30 държави“, заяви канадският министър на околната среда Катрин МакКена. „Тази среща ще събере големите икономики и големите актьори по климата, за да ускори прилагането на Парижкото споразумение“, добави тя. \r\nСрещата се провежда след като президентът на САЩ Доналд Тръмп заяви през юни, че САЩ се оттеглят от споразумението.  Виктор Турмаков", "date": "2017.09.09", "title": "AFP: Канада, ЕС и Китай  през септември ще проведат среща, посветена на климата"}
{"url": "http://www.focus-news.net/news/2017/09/09/2434034/sofiya-vavezhda-se-organizatsiya-na-dvizhenieto-za-provezhdane-na-kulturno-sabitie-v-inter-ekspo-tsentar.html", "text": "Въвежда се организация на движението за провеждане на културно събитие в „Интер Експо Център“ в София. Това съобщиха от пресцентъра на Столична община. От 08.00 до 18.00 часа днес и на 10 септември 2017 г. се забранява престоят и паркирането на пътни превозни средства на локалното пътно платно на бул. „Цариградско шосе” пред входа на Интер Експо Център. \r\nОт 08.00 до 18.00 часа днес и на 10 септември 2017 г. се забранява влизането на пътни превозни средства по локалното пътно платно на бул. „Цариградско шосе” от страната на Интер Експо Център, само при необходимост и по преценка на отдел „Пътна полиция” при СДВР, с изключение на колите на масов градски транспорт.", "date": "2017.09.09", "title": "София: Въвежда се организация на движението за провеждане на културно събитие в „Интер Експо Център“"}
{"url": "http://www.focus-news.net/news/2017/09/09/2434035/apa-rezhimat-na-prekratyavane-na-boynite-deystviya-v-nagorni-karabah-e-bil-narushen-103-pati-za-poslednoto-denonoshtie.html", "text": "Министерството на отбраната на Азербайджан съобщава, че за последното денонощие въоръжените сили на Армения са нарушили 103 пъти режима на прекратяване на бойните действия в района на Нагорни Карабах, предаде АПА.\r\nНе се уточнява дали че нарушенията са били извършени едрокалибрени картечници или с 60-мм и с 82-мм. миномети. Виктор Турмаков", "date": "2017.09.09", "title": "АПА: Режимът на прекратяване на бойните действия в Нагорни Карабах е бил нарушен 103 пъти за последното денонощие"}
{"url": "http://www.focus-news.net/news/2017/09/09/2434036/akad-georgi-markov-ne-mozhe-ednoznachno-komunizmat-da-se-opredelya-kato-epoha-na-kontslageri-zaedno-s-lagera-v-belene-tryabva-da-pokazvame-i-ndk.html", "text": "Не може еднозначно комунизмът да се определя като епоха на концлагери – заедно с лагера в Белене, трябва да показваме и НДК. Това каза историкът акад. Георги Марков в интервю за Агенция „Фокус“ по повод събитията от 9 септември 1944 г.  „Когато президентът Росен Плевнелиев  въведе урока по жестокостите на комунизма, учители по история искаха от учениците да подберат 2 снимки от  12.  Децата ме питаха кои снимки. Те, разбира се, посочиха веднага снимката на лагера в Белене. Казах им, че заедно с него трябва да сложат НДК“, разказа той и припомни, че днес там ще бъде българското председателство на Съвета на ЕС. „Така че трябва по-широко да гледаме на събитията  и не само на 9 септември“, коментира той.  Акад. Марков допълни, че системата има развитие. По думите му най-страшният период са годините на сталинизма до смъртта на Сталин през 1953 г. „След това има известно развитие, както на Съветския съюз, така и у нас. Това навремето се наричаше Априлски пленум, или априлската линия. След това има ново развитие на системата през 70-те и 80-те години“, поясни историкът. „45 години живяхме по един съветски модел на социализъм с дългосрочни последици и в икономиката, и в политиката, и в народопсихологията на нас, българите. Във Варшавския договор имаше и други държави като Полша, Чехословакия, Унгария. Въпреки че системата беше по съветски модел, тя се различава в отделните страни. Затова не бива да уеднаквяваме режимите в отделните страни“, обясни акад. Марков. \r\nДеница КИТАНОВА", "date": "2017.09.09", "title": "Акад. Георги Марков: Не може еднозначно комунизмът да се определя като епоха на концлагери – заедно с лагера в Белене, трябва да показваме и НДК"}
{"url": "http://www.focus-news.net/news/2017/09/09/2434037/vidin-sas-sveta-liturgiya-i-praznichen-kurban-otbelyazvat-hramoviya-praznik-na-tsarkvata-v-grad-dunavtsi.html", "text": "Със света литургия и празничен курбан ще бъде отбелязан храмовият празник на църквата в град Дунавци, предаде репортер на Радио „Фокус“. Белоградчишкият епископ Поликарп ще отслужи тържествена света литургия в храм „Рождество Богородично“ и ще почете храмовия празник на църквата. В празничната служба ще участват и духовници от епархията. Светата литургия ще започне в 09:30 ч. След богослужението ще бъде осветен празничен курбан. Кметът на Дунавци Димо Скорчев ще благодари на дарителите на църквата, които им връчи благодарствени грамоти.\r\nЦърквата „Рождество Богородично“ в Дунавци е построена през 1863 г. Тя е каменна, част от стенописите вече са повредени, но иконите от дебърски майстор са съхранени в добро състояние.\r\nАнна ЛОЗАНОВА", "date": "2017.09.09", "title": "Видин: Със света литургия и празничен курбан отбелязват храмовия празник на църквата в град Дунавци"}
{"url": "http://www.focus-news.net/news/2017/09/09/2434038/predstoyashti-mezhdunarodni-sabitiya-za-9-septemvri-agentsiya-fokus.html", "text": "Приключва тазгодишното издание на Венецианския кинофестивал.\r\n*** Ще се проведе протест срещу Брекзит пред британския парламент.\r\n*** Президентът на ФИФА Джани Инфантино ще проведе среща с руския президент Владимир Путин за обсъждане на Световното първенство по футбол 2018. Северна Корея отбелязва 69 години от своето основаване. \r\n***", "date": "2017.09.09", "title": "Предстоящи международни събития за 9 септември ( Агенция „Фокус“ )"}
{"url": "http://www.focus-news.net/news/2017/09/09/2434039/stara-zagora-startat-na-posledniya-etap-ot-66-ata-mezhdunarodna-koloezdachna-obikolka-shte-bade-daden-v-grada.html", "text": "От площада в Стара Загора в 10.30 часа ще бъде даден стартът на последния етап от 66-та Международна колоездачна обиколка. Това съобщиха от пресцентъра на Община Стара Загора. По бул. „Цар Симеон Велики” и бул. „Свети Патриарх Евтимий” колоната ще стигне до околовръстния път, в посока Богомилово – Пловдив.\r\nТази година организаторите заложиха на нетрадиционна обиколка на България. Първите етапи обиколиха северната част от България, а финалът е в южната част от страната.\r\nГлавен съдия от страна на UCI - Международния колоездачен съюз е португалецът Луиш Лорейро.", "date": "2017.09.09", "title": "Стара Загора: Стартът на последния етап от 66-ата Международна колоездачна обиколка ще бъде даден в града"}
{"url": "http://www.focus-news.net/news/2017/09/09/2434040/reuters-yaponiya-saobshti-za-savmestno-voennovazdushno-uchenie-zaedno-sas-sasht-nad-iztochnokitaysko-more.html", "text": "Японските сили за самоотбрана съобщиха, че техни изтребители Ф-15 са провели учение заедно с   американски бомбардировачи Б1-Б над Източнокитайско море, предаде  Reuters.\r\nМаневрите се извършват докато Южна Корея се готви за възможни нови ракетни изпитания от КНДР. В тях участват два американски бомбардировача Б-1Б „Лансър“, както и два японски изтребителя Ф-15. Виктор Турмаков", "date": "2017.09.09", "title": "Reuters: Япония съобщи за съвместно военновъздушно учение заедно със САЩ над Източнокитайско море"}
{"url": "http://www.focus-news.net/news/2017/09/09/2434041/dha-turskiyat-ministar-na-pravosadieto-se-opalchi-na-sasht-nyamat-osnovaniya-da-zavezhdat-sadebni-dela-sreshtu-nashi-grazhdani.html", "text": "Министърът на правосъдието на Турция Абдюлхамит Гюл реагира изключително остро против съдебните дела в САЩ срещу бившия турски министър на икономиката Зафер Чаглаян, както  и за прословутите „скандални” охранител на президента Реджеп Тайип Ердоган, предаде информационната агенция Догу хабер ажансъ (ДХА).\r\n „Тези обвинителни актове срещу бивши наши колеги и другари, заемали министерски постове и свързани с тях лица, нямат никаква правна стойност. Това е една „дъвка”, използвана и подхвърлена за всеобща употреба именно  от страна на представителите на т.нар. „Терористична организация на гюленистите/Паралелна държавна структура” (ФЕТО/ПДС). Които се стремят да превземат турската държава вътре в самата Турция. Вземането на въоръжение на тази „дъвка”, повторното й „предъвкване”; настина е невероятен и голям скандал от гледна точка на правовата държава и от гледна точка на самото право. Изготвеният обвинителен акт  срещу охранителите на Ердоган също от правна гледна точка е  едно изключително оскърбително действие.”, обяснява още турският правосъден министър, цитиран от ДХА. Георги Димов", "date": "2017.09.09", "title": "ДХА: Турският министър на правосъдието се опълчи на САЩ: Нямат основания да завеждат съдебни дела срещу наши граждани"}
{"url": "http://www.focus-news.net/news/2017/09/09/2434042/pazardzhik-mladi-chervenokrasttsi-shte-iznesat-lektsiya-po-parva-pomosht-v-tsentara-na-grada.html", "text": "БЧК – Пазарджик ще отбележи Световния ден на първата помощ днес, като от 10:00 часа на пл. „Константин Величков” доброволците от младежкия Български червен кръст в Пазарджик ще покажат какви мерки да се предприемат в често срещани животозастрашаващи състояния и наранявания в нашето ежедневие. Съобщиха за Радио „Фокус“ – Пазарджик от червенокръстката организация. От 11:00 часа младите червенокръстци ще изнесат открита лекция по първа помощ. \r\n\"Световният ден на първата помощ е една ежегодна възможност за популяризиране на знанията и уменията за оказване на първа помощ по целия свят и за подобряване и разширяване на обучението по първа помощ в световен мащаб, като един хуманитарен акт\", се казва в пресинформация на БЧК.\r\nАлбена ЖИЛЕКОВА", "date": "2017.09.09", "title": "Пазарджик: Млади червенокръстци ще изнесат лекция по първа помощ в центъра на града"}
{"url": "http://www.focus-news.net/news/2017/09/09/2434043/kmetat-na-kazanlak-galina-stoyanova-12-hil-uchastnitsi-se-ochakvat-na-14-iya-natsionalen-sabor-na-priyatelite-na-rusiya-kray-yazovir-koprinka.html", "text": "12 хил. участници се очакват на 14-ия Национален събор на приятелите на Русия край язовир „Копринка“. Това каза кметът на Казанлък Галина Стоянова в интервю за Агенция „Фокус“ по повод 14-ия Национален събор на приятелите на Руския край язовир „Копринка“, организиран всяка година на 9 септември. Стоянова уточни, че са предприети всички мерки за създаване на една спокойна и добра обстановка на събора. „Всички участници в събора от страната ще бъдат организирани с автобуси, които от Национално движение „Русофили“ поемат като организация  и финанси. В Казанлък, околностите и близките общини хората ще могат да ползват обществения транспорт на Общината. Той ще се движи от центъра на града до язовир „Копринка“. На всеки половин час в двете посоки ще има автобуси през целия ден до 18.00 ч. Ще има организация на придвижването с автобуси и автомобили. Паркирането ще е съобразено с „Пътна полиция“, обясни кметът. По думите й Съборът на работилите и училите в Русия е започнал от събор, посветен само на работещите в Коми. „Създаден за първи път в София през 2003 г., прерасна в едно наистина уникално събитие, което събира приятели, които са били заедно по повод на работа или образование в руската страна“, обясни Галина Стоянова. Тя поясни, че след първия събор в София всички следващи се организират на язовир „Копринка“ в Казанлък. „Язовир „Копринка“ е много благодатно място, тъй като Казанлък е в центъра на България и от логистична гледна точка хора от всички краища на страната могат лесно да пристигнат. „Копринка“ е и много знаково място. Заради развитието на военната индустрия и машиностроенето много казанлъчани са учили в университетите в  Тула и Москва военна техника и военно дело“, коментира кметът на Казанлък. Тя поясни, че много от първите участници в съборите на Национално движение „Русофили“ са били казанлъчани. „Около тях се образува и диаспората, която сега прераства в повече от 10 хил. човека”, коментира Галина Стоянова.\r\nДеница КИТАНОВА", "date": "2017.09.09", "title": "Кметът на Казанлък Галина Стоянова: 12 хил. участници се очакват на 14-ия Национален събор на приятелите на Русия край язовир „Копринка“"}
{"url": "http://www.focus-news.net/news/2017/09/09/2434044/veliko-tarnovo-obredni-hlyabove-ot-tsyala-balgariya-shte-se-sastezavat-v-hi-praznik-na-plodorodieto-v-selo-polikraishte.html", "text": "Обредни хлябове от цяла България ще се състезават в ХI Празник на плодородието, който се провежда в село Поликраище, община Горна Оряховица. Събитието се провежда в два етапа – фолклорно надиграване и кулинарно състезание. Паралелно с това, през целия ден, в центъра на селото има и изложение на земеделска продукция от региона, каза за Радио „Фокус“ – Велико Търново Елисавета Попгеоргиева, секретар на Народно читалище „Развитие-1884“ в Поликраище, което е един от организаторите на инициативата. \r\nПразникът и тази година ще премине под мотото „Ден година храни“. „За участие в кулинарния конкурс до момента са се записали 18 човека, но и днес приемът на заявки за участие продължава. Освен това хора от селото ще представят пред гостите стоки, които те сами са си произвели – семена, мед, хлебни произведения. Ще направим и вече традиционната градинарска чорба, която си приготвяме на място“, допълни Елисавета Попгерогиева. Тя уточни също, че всичко, представено по време на празника, ще бъде раздадено на посетителите. Журито, което оценява фолклорните изпълнения и кулинарните изкушения, е в един и същ състав. Празникът ще продължи през целия ден.\r\nЛуиза ТРАНЧЕВА", "date": "2017.09.09", "title": "Велико Търново: Обредни хлябове от цяла България ще се състезават в ХI Празник на плодородието в село Поликраище"}
{"url": "http://www.focus-news.net/news/2017/09/09/2434045/daliya-gribauskayte-prezident-na-litva-tselta-na-ruskite-ucheniya-zapad-2017-e-da-ni-uplashat.html", "text": "Според литовския президент Далия Грибаускайте целта на мащабните руско-беларуски учения „Запад-2017“ е страната ѝ да бъде „уплашена“, пише The Baltic Times.\r\n„Нека не се плашим, защото именно това е и целта на ученията „Запад-2017“ – да ни уплаши, да пречупи волята ни за отбрана, да бъдем парализирани и да не можем да направим нищо за страната си“, заяви Грибаускайте в отговор на въпрос относно ученията. „Препоръката за всички структури е да оставят равнищата на сигурност непроменени. Това е и възможност при посещението си в САЩ да се обърна в ООН към нациите и да привлека внимание към проблемите в региона ни, докато целия свят мисли единствено за конфликта със Северна Корея“, добави тя, коментирайки посещението си във Вашингтон в периода на ученията. \r\nРусия и Беларус ще проведат учението между 14 и 20 септември.  Виктор Турмаков", "date": "2017.09.09", "title": "Далия Грибаускайте, президент на Литва: Целта на руските учения „Запад-2017“ е да ни уплашат"}
{"url": "http://www.focus-news.net/news/2017/09/09/2434046/pss-ochakva-se-vremeto-v-planinite-da-se-razvali-turistite-da-podbirat-marshrutite-si-spored-meteorologichnata-obstanovka.html", "text": "За момента условията за туризъм са добри, но навлиза циклон и се очаква разваляне на времето. Това съобщиха за Агенция „Фокус“ от Планинската спасителна служба (ПСС) при БЧК. По високите части на планините ще превали. По билото на Стара планина духа силен вятър и там не е много подходящо за туризъм, като се има предвид, че времето продължава да се разваля. Съоръженията в курортите работят. Няма инциденти през изминалото денонощие. \r\nОт ПСС съветват туристите да подбират маршрутите си според метеорологичните условия. Времето не е подходящо за изкачване на връх Мусала и на връх Ботев. Хората трябва да си подберат маршрутите според възможностите си и според метеорологичната обстановка. Не е подходящо малки деца да бъдат във високите части на планината, тъй като духа вятър и се очаква дъжд. От ПСС предупредиха, че ако човек попадне в буря в планината и не е подготвен, рисковете са големи. Ако обаче е подготвен, няма риск. Туристите трябва да си намерят място и да са с достатъчно надеждни дрехи, за да не се намокрят и да се предпазят от вятъра. Ако не са подходящо облечени и искат да се разходят до Мусала, времето може да ги изненада много лошо и да започнат да измръзват, предупреждават още от ПСС. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nЛюба АЛЕКСИЕВА", "date": "2017.09.09", "title": "ПСС: Очаква се времето в планините да се развали, туристите да подбират маршрутите си според метеорологичната обстановка"}
{"url": "http://www.focus-news.net/news/2017/09/09/2434047/syozdzhyu-erdogan-zashtiti-sadeniya-v-sasht-bivsh-svoy-ministar-taya-rabota-mnogo-namirisva-na-politicheski-reket.html", "text": "Президентът на Турция и лидер на управляващата Партия на справедливостта и развитието (ПСР) Реджеп Тайип Ердоган застана твърдо зад бившия негов министър на икономиката Зафер Чаглаян, съобщава електронното издание на проправителствения  вестник  „Сьозджю”. \r\nБившият турски министър  е провлечен под съдебна отговорност в САЩ по обвинения за пробив на американското ембарго срещу Иран, при това срещу получени подкупи в особено големи размери.\r\nЕрдоган говори вчера на специална пресконференция по темата на летище „Ататюрк” в Истанбул преди визитата си в Казахстан. „Не е редно аз да правя оценка от чисто юридическа гледна точка. Откровено казано обаче, разбирам и оценявам това като една политическа стъпка, предприета срещу Турция. Както ни казват те (САЩ – бел. на „Фокус”): били са пробити наложените санкции срещу Иран. Всъщност ние, като държава, нямаме никакви ограничения против Иран, нали така?”, обяснява още Ердоган, цитиран от „Сьозджю”. Георги Димов", "date": "2017.09.09", "title": "Сьозджю: Ердоган защити съдения в САЩ бивш свой министър: Тая работа много намирисва на политически рекет"}
{"url": "http://www.focus-news.net/news/2017/09/09/2434048/pazardzhik-sayuzat-na-balgarskite-avtomobilisti-v-grada-provezhda-den-na-bezplatnite-uslugi.html", "text": "Структурата на Съюза на българските автомобилисти (СБА) в Пазарджик ще проведе ден на безплатните услуги, съобщи за Радио „Фокус“ – Пазарджик Антон Влахов, председател на пазарджишкия клон на организацията. Събитието ще се проведе от 10:00 до 16:00 ч. на бул. „Пловдивско шосе“ 107. \r\nВсички присъстващи ще имат възможност да се възползват от редица напълно безплатни услуги като проверка на спирачна система, проверка на преден и заден мост, диагностика на двигател, проверка на газова уредба, регулиране на светлини, както и ще получат съвети за безопасно шофиране и правилна експлоатация на автомобила. Кулминация на проявата ще бъде безплатен тест-драйв на френски автомобил. Събитието е част от световната кампания на Международната автомобилна федерация FIA за пътна безопасност и спасяване на 3500 живота годишно – 3500 Lives. Сходни събития вече бяха проведени в градовете Варна, Благоевград и Хасково. СБА планира да продължи участието си в кампанията и с провеждането на тазгодишната Акция „Зима 2017“ съвместно с КАТ, МВР и БЧК.\r\nАлбена ЖИЛЕКОВА", "date": "2017.09.09", "title": "Пазарджик: Съюзът на българските автомобилисти в града провежда ден на безплатните услуги"}
{"url": "http://www.focus-news.net/news/2017/09/09/2434049/aktsenti-ot-predavaneto-metronom-na-radio-fokus.html", "text": "Събитията налагат следните теми в днешното издание на предаването „Метроном“ на Радио „Фокус”:\r\nНа 13 септември, сряда, председателят на Европейската комисия Жан-Клод Юнкер ще произнесе реч за състоянието на Съюза пред Европейския парламент. Какво да очакваме – за коментар поканих Меглена Кунева, заместник министър-председател по координация на европейските политики и институционалните въпроси в периода 2014 – 2017 г., министър по европейските въпроси в 2 поредни правителства и европейски комисар по защитата на потребителите.\r\nС анализатора професор Михаил Константинов ще говорим за официалния сайт на Българското председателство на Съвета на ЕС и за възможностите за електронно гласуване у нас.\r\nСръбската агенция за разузнаване и сигурност BIA е задържала 35-годишен джихадист-единак, който е търсил контакт с ислямистките организации и е подготвял терористични нападения на територията на страната. По какви канали навлиза ислямизмът на Балканите? Събеседник по темата е ген. Кирчо Киров, началник на Националната разузнавателна служба от 2002 до 2012 г. \r\nИзправена пред местни избори, на 8-и септември Македония отбеляза деня на своята независимост. За политическата обстановка в исторически контекст ще разговаряме с анализатора Сашо Ордановски.\r\nБългария между обърканото си отношение към девети септември и напъните за вот на недоверие – очаквайте коментарите на депутата от ГЕРБ Тома Биков и политолога проф. Александър Маринов.\r\nВодещ: Цоня СЪБЧЕВА", "date": "2017.09.09", "title": "Акценти от предаването „Метроном“ на Радио „Фокус”"}
{"url": "http://www.focus-news.net/news/2017/09/09/2434050/the-local-ispanskite-zhelezopatni-rabotnitsi-izlizat-na-stachka-na-29-septemvri.html", "text": "Профсъюзът на железопътните работници в Испания ще обяви стачка на 29 септември  в знак на протест срещу реструктурирането на ЖП-мрежата на страната, пише  The Local.\r\nМанюел Николас Тагуас, генерален секретар на профсъюза, заяви, че „няма друг избор, освен стачка“, след като са се провалили преговорите с министерството на публичните въпроси.  Той посочи, че от 2005 г. насам железопътният сектор в Испания е лишен от 6000 служители. Виктор Турмаков", "date": "2017.09.09", "title": "The Local: Испанските железопътни работници излизат на стачка на 29 септември"}
{"url": "http://www.focus-news.net/news/2017/09/09/2434051/mvr-dvama-dushi-sa-zaginali-a-drugi-22-ma-sa-raneni-pri-katastrofi-prez-izminaloto-denonoshtie.html", "text": "Двама души са загинали, а други 22-ма са ранени при катастрофи през изминалото денонощие. Това съобщиха от пресцентъра на МВР. Общо в страната са станали 18 произшествия. В София са регистрирани 118 и 3 тежки пътни инцидента. При тях четирима души са пострадали.", "date": "2017.09.09", "title": "МВР: Двама души са загинали, а други 22-ма са ранени при катастрофи през изминалото денонощие"}
{"url": "http://www.focus-news.net/news/2017/09/09/2434052/deutsche-welle-naydzhal-farazh-uchastva-v-predizboren-miting-na-alternativa-za-germaniya.html", "text": "Бившият председател на британската „Партия на независимостта“  Найджъл Фараж и участва на предизборен митинг на крайнодясната партия „Алтернатива за Германия“. Той бе представен като модел, към който всеки десен политик-евроскептик трябва да се придържа, предаде  Deutsche Welle.\r\n„Фараж демонстрира, че невъзможното е възможно, ако в него се вярва и за него се води борба – той се бори за Брекзит повече от две десетилетия и това го прави пример за нас“, заяви заместник-председателят на „Алтернатива за Германия“ Беатрикс фон Сторх. \r\n„Опитвам се да постигна дебат в най-голяма, богата и важна страна в Европа не само относно Брекзит, но и може би за самата форма на европейския проект“, заяви Фараж пред репортери. \r\nФараж бе начело на кампанията, бореща се за излизането на Великобритания от ЕС преди референдума за Брекзит.  Виктор Турмаков", "date": "2017.09.09", "title": "Deutsche Welle: Найджъл Фараж участва в предизборен митинг на „Алтернатива за Германия“"}
{"url": "http://www.focus-news.net/news/2017/09/09/2434053/blagoevgrad-kmetat-na-petrich-dimitar-brachkov-obyavi-obshtestvena-porachka-po-proekt-za-podobreniya-v-obrazovatelnata-infrastruktura.html", "text": "Кметът на Петрич Димитър Бръчков обяви обществена поръчка по проект за подобрения в образователната инфраструктура. Това съобщиха от пресцентъра на Община Петрич. Общо стойността в дейност „Образователна инфраструктура\" на Оперативна програма „Региони в растеж\" е 5 млн 643 хил лв. Заложените мерки в дейност „Образователна инфраструктура\" са свързани основно с енергийната ефективност и подобряване като цяло на материалната база, в това число сграден фонд и дворно пространство, както и осигуряването на достъпна среда за деца и ученици с двигателни проблеми. Включени са три училища и една детска градина в град Петрич. Това са: Профилирана гимназия „Пейо Яворов\", Трето основно училище „Гоце Делчев\", Средно училище „Никола Вапцаров\" и филиал „Калина Малина\" на ДГ № 2 „Звънче\".               \r\nВ Профилирана гимназия „Пейо Яворов\" ще бъде ремонтирана изцяло покривната конструкция, ще се направи външна изолация, подмяна на дограма, ще се изгради асансьор. В двора на учебното заведение ще се изгради футболно игрище с изкуствена трева, което ще разполага с трибуни и специално осветление. Оградата на двора ще бъде укрепена и възстановена. В сутерена на основния корпус ще се оборудват фитнес и две спортни зали. За Трето основно училище „Гоце Делчев\" в град Петрич е планирано преустройство на някои от помещенията, както и изграждане на ново евакуационно стълбище. Дограмата на вътрешния двор ще бъде изцяло подменена с PVC дограма и ще бъде положена външна изолация. Предвижда се изграждане на асансьор, с който да се осигури достъп на хора с намалена подвижност, също укрепване и възстановяване на оградата на двора на училището. За СУ „Никола Вапцаров\" е заложено изграждането на външен асансьор, който ще обслужва четирите нива на сградата. В сутерена ще бъде обособена нова спортна зала, с което ще отпадне необходимостта от разширение на съществуващия физкултурен салон. Предвижда се цялостна промяна на покривната конструкция на корпуса по трудово обучение. В проекта е заложена подмяна на покрития, на интериорни врати, парапети и други. За филиал „Калина Малина\" на ДГ № 2 „Звънче\" е предвидена цялостна рехабилитация на оградата. На централния вход на сградата е заложено монтирането на стълбищен робот, който с помощта на придружител да осигури на хора с увреждания достъпна среда. В двора на детското заведение ще бъдат обособени шест детски площадки , оборудвани за всяка група. В двора се предвижда още да има и детски фитнес на открито. И в четирите образователни обекта ще бъдат подменени ВиК инсталациите и изградени санитарни възли за лица с увреждания. Всички заложени мерки са съгласувани предварително с директорите.", "date": "2017.09.09", "title": "Благоевград: Кметът на Петрич Димитър Бръчков обяви обществена поръчка по проект за подобрения в образователната инфраструктура"}
{"url": "http://www.focus-news.net/news/2017/09/09/2434054/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Според литовския президент Далия Грибаускайте целта на мащабните руско-беларуски учения „Запад-2017“ е страната ѝ да бъде „уплашена“, пише The Baltic Times.\r\n„Нека не се плашим, защото именно това е и целта на ученията „Запад-2017“ – да ни уплаши, да пречупи волята ни за отбрана, да бъдем парализирани и да не можем да направим нищо за страната си“, заяви Грибаускайте в отговор на въпрос относно ученията. „Препоръката за всички структури е да оставят равнищата на сигурност непроменени. Това е и възможност при посещението си в САЩ да се обърна в ООН към нациите и да привлека внимание към проблемите в региона ни, докато целия свят мисли единствено за конфликта със Северна Корея“, добави тя, коментирайки посещението си във Вашингтон в периода на ученията.\r\nРусия и Беларус ще проведат учението между 14 и 20 септември. \r\nПрофсъюзът на железопътните работници в Испания ще обяви стачка на 29 септември в знак на протест срещу реструктурирането на ЖП-мрежата на страната, пише The Local.\r\nМанюел Николас Тагуас, генерален секретар на профсъюза, заяви, че „няма друг избор, освен стачка“, след като са се провалили преговорите с министерството на публичните въпроси. Той посочи, че от 2005 г. насам железопътният сектор в Испания е лишен от 6000 служители.\r\nВъншният министър на Белгия Дидие Рейндерс заяви, че ЕС трябва да оповести официално позицията си по присъединителния процес на Турция, предаде The Brussels Times.\r\n„За нас е пределно ясно – процесът е замразен“, заяви Рейндерс. „Европейската комисия трябва да каже какво ще предприеме. Комисарят по разширяването Йоханес Хан трябва официално да изложи позицията на ЕС“, настоя той.\r\n„Докато няма позитивна еволюция в Турция, е извън въпрос, че ще продължим напред“, добави той. \r\n Унгарският министър-председател Виктор Орбан заяви в петък по време на интервю пред радио „Лайош Кошут“, че никога няма да позволи Унгария да се превърне в страна на мигранти. Той посочи, че е упълномощен от унгарските избиратели да запази унгарските култура и идентичност, пише Magyar Hirlap.\r\nТой подчерта, че Унгария се бори срещу политиката на Брюксел, който иска да засели мигранти пряко волята на националните държави. Той определи това действие като абсурдно и недопустимо и че не може бюрократите в Брюксел да решават \"кой да живее в Будапеща\". „Единствено унгарците могат да решат с кого да живеят“, подчерта той.\r\n\"Ако една страна смята, че решение на ЕС засяга националната ѝ идентичност, тя трябва да се изправи\", каза той.\r\nСпоред Виктор Орбан истинската битка започва да тече, защото според съдебната присъда на ЕС Унгария не е задължена да направи нищо, а единствено, че квотата за заселване на мигранти се счита за легитимна.\r\n\"Досега се борихме по правен път, а сега трябва да се борим политически методи, за да променим това решение на ЕС. Трябва да се каже пред различните организации на ЕС, че решението за квотите е грешно и неприложимо и че трябва да се промени“, обясни унгарският министър-председател.", "date": "2017.09.09", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/09/09/2434055/plovdiv-katastrofa-zatrudnyava-dvizhenieto-po-patya-plovdiv-peshtera-pri-razklona-za-bratsigovo.html", "text": "Катастрофа затруднява движението по пътя Пловдив-Пещера при разклона за Брацигово, предаде репортер на Радио „Фокус“. Инцидентът е станал между два леки автомобила. На място има патрул на „Пътна полиция“. Шофьорите в този участък преминават с повишено внимание и ниска скорост.\r\nАлбена ЖИЛЕКОВА", "date": "2017.09.09", "title": "Пловдив: Катастрофа затруднява движението по пътя Пловдив-Пещера при разклона за Брацигово"}
{"url": "http://www.focus-news.net/news/2017/09/09/2434056/pazardzhik-riosv-ustanovi-seriozni-administrativni-narusheniya-pri-proverka-po-signal-za-izgaryane-na-otpadatsi-ot-firma-v-panagyurishte.html", "text": "Сигнал от кмета на община Панагюрище от 14 август за замърсяване в района на Индустриален парк в Панагюрище наложи проверка на място, извършена съвместно от Регионална инспекция по околната среда и водите (РИОСВ)-Пазарджик и представители на Общината, съобщиха за Радио „Фокус“ – Пазарджик от РИОСВ-Пазарджик. Установени са сериозни нарушения на екологичното законодателство на площадка, намираща се на територията на индустриалния парк. Изгаряне на отпадъци не е установено. Не е монтирана обаче цялостна инсталация за третиране на отпадъци, а са налични само част от съоръженията, тествани за постигане на необходимата технологична температура чрез използване на въглища. За отстраняване на констатираните нарушения са издадени 6 предписания.\r\nИзвършена е проверка и на обект в местността Полето в района на Панагюрище. Там е установено нерегламентирано съхранение на отпадъци и химични вещества и смеси, чиито притежател е фирма от Панагюрище. На 24 август експерти от РИОСВ–Пазарджик са пломбирали монтираните съоръжения, намиращи се на площадката на Индустриален парк в града, за да не се допускат тестове преди окончателното монтиране на цялата инсталация, включително - пречиствателните съоръжения. На 1 септември директорът на РИОСВ–Пазарджик е изпратил покана до управителя на фирма за електроника за съставяне на актове за установените административни нарушения. На 5 септември е извършен контрол за изпълнение на дадените предписания със срок 30 август, съвместно с представител на ОДМВР–Пазарджик. При проверката е установено, че пломбите са на поставените места и целостта им не е нарушена, но указаните предписания не са изпълнени. За почистване на двата обекта и премахването на отпадъците и химичните вещества и смеси са дадени предписания със срок за изпълнение до 12 септември.", "date": "2017.09.09", "title": "Пазарджик: РИОСВ установи сериозни административни нарушения при проверка по сигнал за изгаряне на отпадъци от фирма в Панагюрище"}
{"url": "http://www.focus-news.net/news/2017/09/09/2434057/romania-insider-prez-parvite-sedem-mesetsa-na-2017-g-na-rumanskata-granitsa-sa-zadarzhani-400-grupi-nelegalni-migranti.html", "text": "Румънската гранична полиция съобщи, че е задържала общо 2800 чуждестранни граждани при опит да пресекат незаконно границите на страната през първите седем месеца на настоящата година. 1500 от тях са се опитали да влязат на територията на Румъния , предаде  Romania-Insider.\r\n„Мигрантите бяха организирани в 416 групи“, сочи информацията на граничната полиция. Въпреки това, в сравнение с границите на другите страни-членки на ЕС, Румъния „не се сблъсква с масивен прилив на хора, опитващи се да пресекат нелегално границите, но ситуацията бива следена отблизо“. \r\nРумънската гранична полиция обяви, че е предприела мерки за предотвратяването на нелегалната миграция, като засилено наблюдение по границата и увеличаване на персонала.  Виктор Турмаков", "date": "2017.09.09", "title": "Romania-Insider: През първите седем месеца на 2017 г. на румънската граница са задържани 400 групи нелегални мигранти"}
{"url": "http://www.focus-news.net/news/2017/09/09/2434058/kmetat-na-kazanlak-galina-stoyanova-natsionalniyat-sabor-na-priyatelite-na-rusiya-kray-koprinka-dava-vazmozhnost-da-se-sluchvat-kulturni-proekti-v-obshtinata.html", "text": "Националният събор на приятелите на Русия край „Копринка“ дава възможност да се случват културни проекти в общината. Това каза кметът на Казанлък Галина Стоянова в интервю за Агенция „Фокус“ по повод 14-ия Национален събор на приятелите на Руския край язовир „Копринка“, организиран всяка година на 9 септември. Тя уточни, че Съборът дава възможност хора от цялата страна да се съберат по един конкретен повод и в същото време да общуват, да създадат контакти с жителите на общината. „Националният събор дава възможност да се случват и много културни проекти тук. Национално сдружение „Русофили“ изцяло е организатор и финансов изпълнител на много от паметниците, които се направиха на наша територия. Емблематичен е паметникът на ген. Скобелев в Казанлък, както и конкурсите, които се провеждат на наша територия. В момента тече заключителният етап на конкурса „Пусть всегда будет солнце”, както и „Нарисувай България“, които сближават децата, хората на изкуството в България. Те отразяват това светоусещане за признателност и общност“, поясни Стоянова. Кметът на Казанлък допълни, че на Събора край „Копринка“ се събират хора, които обичат руския народ. „Те посещават паметника на Шипка, руската църква и Шейново и разбира се, участват в събора на приятелите на Националното сдружение край „Копринка“, поясни Стоянова. \r\nДеница КИТАНОВА", "date": "2017.09.09", "title": "Кметът на Казанлък Галина Стоянова: Националният събор на приятелите на Русия край „Копринка“ дава възможност да се случват културни проекти в общината"}
{"url": "http://www.focus-news.net/news/2017/09/09/2434059/prof-milko-palangurski-istorik-za-da-razberem-sabitiyata-ot-9-septemvri-1944-godina-tryabva-da-sme-na-yasno-kakvo-predstavlyava-balgariya-predi-tazi-data.html", "text": "За да разберем събитията от 9 септември 1944 година, ние трябва да сме на ясно с това какво представлява България преди тази дата. Това каза в интервю за Радио „Фокус“ – Велико Търново историкът проф. Милко Палангурски. Той посочи, че възстановяването на България в края на 19-и век има една цел – създаването на модерна, демократична, европейска държава. „Така че, българската история след Освобождението, включвам и Търновската конституция, постига, в известна степен, не в най-блестящия й вид, точно тези неща – права и свободи на гражданите, на правото на сдружение, на избор, на политически плурализъм и участие в обществения живот, правото на собственост и всичко това, на практика, след 9-ти септември е ликвидирано“, обясни историкът. \r\nОсвен проф. Палангурски подчерта, че близо половин век след тази дата България следва точно обратна посока – на една тоталитарна система. По думите му това може да се счете като погазване на ценностите на възрожденците, които постигат българската свобода. Според Милко Палангурски причините за това са комплексни, като основната е, че след Втората световна война България остава в сферата на СССР, която е коренно различна като ценности от това, което е имало и към което се е стремяло обществото, а именно – демокрацията. Последствията, по думите му,  могат да се търсят и в националните катастрофи и вътрешните противоречия от първото десетилетие на 20-и век. „Можем да ги намерим в Ньойския, преди това - и в Букурещкия мирен договор, както и в обезверяването на българското общество, че не успява да реализира своята основна цел – националното обединение“, каза още проф. Палангурски и подчерта, че не бива да обвиняваме само глобалните фактори, защото вина има и самото общество.\r\nЛуиза ТРАНЧЕВА", "date": "2017.09.09", "title": "Проф. Милко Палангурски, историк: За да разберем събитията от 9 септември 1944 година, трябва да сме на ясно какво представлява България преди тази дата"}
{"url": "http://www.focus-news.net/news/2017/09/09/2434060/chosun-ilbo-protsesat-sreshtu-bivshiya-prezident-na-yuzhna-koreya-shte-prodalzhi-prez-oktomvri.html", "text": "Процесът за корупция срещу бившия президент на Южна Корея Пак Кън-хе ще продължи на 10 октомври, според централния градски съд на Сеул, пише „Чосун Илбо“.\r\nПрисъдите се дават около две седмици, след като всички свидетели бъдат изслушани и след като страните от процеса дадат окончателните си показания. Това означала, че присъдата срещу бившия президент ще бъде издадена в края на октомври.  Виктор Турмаков", "date": "2017.09.09", "title": "„Чосун Илбо“ : Процесът срещу бившия президент на Южна Корея ще продължи през октомври"}
{"url": "http://www.focus-news.net/news/2017/09/09/2434061/dzhumhuriet-sad-v-sasht-osadi-na-blizo-5-godini-zatvor-turski-aktyor-zaradi-narushavane-na-embargoto-nad-iran.html", "text": "Федералният съд в Бруклин, Ню Йорк, осъди на 4 години и 9 месеца затвор известния турски актьор Ердал Куюмджу по обвинение за нарушаване на наложеното от САЩ ембарго на Иран, информира електронното издание на вестник „Джумхуриет”. Освен това той ще трябва да заплати глоба в размер на 7 хиляди ЩД. След като бъде пуснат на свобода в продължение на 3 години ще бъде под съдебен контрол. \r\nПроцесът срещу турския актьор е заради посредничеството му за продажбата на Иран през Турция на закупен от него в Охайо кобалт на метален прах, който се използва в космическата и авиационната промишленост. В Турция Ердал Куюмджу е известен с участието си в редица игрални филми, телевизионни сериали и театрални постановки, като „Синът ми ще стане човек”, „Безумна любов за престол”, „Заседание”, „Тереза”, „Вие поставете име на пиесата, ние не можахме” и др.\r\nСчита се, че съдебното решение за турския актьор може да послужи като пример и прецедент и в процеса срещу скандалния турски бизнесмен от ирански произход Ръза Сарраф и още трима други турски граждани. Те са със същите обвинения за нарушаване на ембаргото на САЩ над Иран. Към тази група на подведени под съдебна отговорност в САЩ турски граждани вече е включен и бившият министър на икономиката Зафер Чаглаян, посочва още „Джумхуриет”.", "date": "2017.09.09", "title": "Джумхуриет: Съд в САЩ осъди на близо 5 години затвор турски актьор заради нарушаване на ембаргото над Иран"}
{"url": "http://www.focus-news.net/news/2017/09/09/2434062/akad-georgi-markov-istoritsi-se-opitvat-da-pishat-za-komunizma-v-balgariya-kato-antikomunisti-kakto-bekapistite-navremeto-pisheha-za-tsarstvo-balgariya-kato-komunisti.html", "text": "Историци се опитват да пишат историята на комунизма в България като антикомунисти, както бекапистите навремето пишеха за Царство България като комунисти. Това каза историкът акад. Георги Марков в интервю за Агенция „Фокус“ по повод събитията от 9 септември 1944 г. По думите му трябва да се изследва влиянието на съветския модел и местните условия, които допринасят за някои специфични черти на съответните комунистически сили. „Документите са на разположение, но не бива да се робува на политически пристрастия, както навремето бекапистите пишеха за Царство България като комунисти. Днес има и историци, и журналисти, които се опитват да пишат историята на комунизма в България като антикомунисти. Тези крайности не могат да позволят една обективна оценка на тази епоха“, коментира акад. Марков. По думите му историците още спорят за това дали актът на 9 септември е преврат или революция. „Моята оценка е, че това наистина е държавен преврат. Още повече, че в този преврат участват майсторите на военните конспирации – Дамян Велчев, Кимон Георгиев и други офицери от разтурения през 1936 г. Военен съюз. Това е един преврат, но той не е нито 9 юни, нито дори 19 май, който обявява нова ера в българската история със забраната на политическите партии. Това е смяна на цялата ни система – обществено-политическа, стопанска идеология, култура“, коментира историкът. Според него това е и революция, тъй като думата на латински означава преобръщане, а тогава системата в България се е преобърнала за 45 години. \r\nДеница КИТАНОВА", "date": "2017.09.09", "title": "Акад. Георги Марков: Историци се опитват да пишат за комунизма в България като антикомунисти, както бекапистите навремето пишеха за Царство България като комунисти"}
{"url": "http://www.focus-news.net/news/2017/09/09/2434063/deutsche-welle-germanskiyat-vatreshen-ministar-prizova-sotsialnite-pomoshti-za-migrantite-da-badat-sakrateni.html", "text": "Германският вътрешен министър Томас де Мезиер заяви, че социалните програми за лицата, търсещи убежище в страната трябва да се изравнят с тези, които се изплащат в другите страни на ЕС. Според него настоящите помощи в Германия са „твърде щедри“, предаде  Deutsche Welle.\r\n„В сравнение с другите страни от ЕС социалните разходи в Германия са твърде високи, което увеличава привлекателността на страната за мигрантите“, заяви Де Мезиер. Същевременно той призна, че цената на живота в Германия е по-висок от редица други страни в Европа. Виктор Турмаков", "date": "2017.09.09", "title": "Deutsche Welle: Германският вътрешен министър призова социалните помощи за мигрантите да бъдат съкратени"}
{"url": "http://www.focus-news.net/news/2017/09/09/2434064/dha-turskata-prokuratura-pogna-oshte-edin-opozitsionen-deputat.html", "text": "Главната републиканска прокуратура в Анкара започна разследване на народния представител от основната опозиционна Народно-републиканска партия (НРП) Мустафа Сезгин Танръкулу заради негови изявления за въоръжените безпилотни самолети, предаде информационната агенция Догу хабер ажансъ (ДХА).\r\n В една от социалните медии депутатът излезе с твърдение, че „чрез въоръжените безпилотни летателни апарати държавата всъщност обстрелва и убива цивилни граждани”. Според турската прокуратура в тези твърдения има „конкретни доказателства за унизяване на моралното достойнство на държавата”, посочва още ДХА. Георги Димов", "date": "2017.09.09", "title": "ДХА: Турската прокуратура погна още един опозиционен депутат"}
{"url": "http://www.focus-news.net/news/2017/09/09/2434065/stara-zagora-uchastnitsite-v-posledniya-etap-ot-66-ta-mezhdunarodna-koloezdachna-obikolka-na-balgariya-potegliha-ot-grada.html", "text": "Точно в 10,30 ч. от Стара Загора към Пловдив потеглиха колоездачите, участници в последния етап от 66-та Международна колоездачна обиколка на България. Това съобщиха от пресцентъра на Община Стара Загора. Зам.-кметът на Стара Загора по спортните дейности Красимира Чахова с пистолетен изстрел даде старта на колоната, предвождана от олимпийската надежда на Стара Загора и България Стефан Христов, участник в Олимпиадата в Рио 2017.\r\nФиналът на предпоследния етап от обиколката беше аплодиран вчера от гражданите на Стара Загора, обявен за „Европейски град на спорта 2017“. Носител на жълтата фланелка стана Виталий Бутс от Украйна, който измина 147.5 км трасе от Ивайловград до Стара Загора за 3ч.,24 мин. 36 сек. Станислав Башков от Беларус бе втори, а трети аржентинецът Николас Перес , който се състезава за отбора на „Хемус“, Троян. Зелената фланелка за най-активен състезател от вчерашния предпоследен етап бе за Ферит Джан Шамас от Турция.\r\nОт площада пред общината в Стара Цагора, по бул. „Цар Симеон Велики” и бул. „Свети Патриарх Евтимий”, колоната се отправи към околовръстния път в посока Богомилово, откъдето ще тръгне към финала в Пловдив.", "date": "2017.09.09", "title": "Стара Загора: Участниците в последния етап от 66-та Международна колоездачна обиколка на България потеглиха от града"}
{"url": "http://www.focus-news.net/news/2017/09/09/2434066/afp-shtetite-ot-uragana-irma-varhu-frenskite-karibski-ostrovi-sen-bartelmi-i-sen-marten.html", "text": "По данни на френската застрахователна компания CCR щетите от урагана „Ирма“ над френските отвъдморски територии Сен Бартелми и Сен Мартен възлизат на около 1,2 млрд. евро, предаде  AFP.\r\n„Тази сума покрива щетите върху домовете, превозните средства и предприятията, които са застраховани срещу природни бедствия“, пише в заявление на застрахователната компания.  Виктор Турмаков", "date": "2017.09.09", "title": "AFP: Щетите от урагана „Ирма“ върху френските карибски острови Сен Бартелми  и Сен Мартен"}
{"url": "http://www.focus-news.net/news/2017/09/09/2434067/d-r-kiril-aleksiev-regionalen-istoricheski-muzey-blagoevgrad-za-sabitiyata-ot-9-septemvri-1944-g-golyama-chast-ot-balgarskiya-politicheski-elit-e-izbit-bez-sad-i-prisada.html", "text": "Голяма част от българския политически елит, който има отношение към дотогавашната власт, е избит без съд и присъда. Това каза за Радио „Фокус“-Пирин д-р Кирил Алексиев, уредник в Регионален исторически музей-Благоевград, по повод събитията от 9 септември 1944 г. Той подчерта, че проблемът на историята, особено когато се отнася за по-ново време, е това, че трябва да отмине определен период от години, за да може да се даде обективно мнение по даден въпрос, особено когато тълкуването му е изпълнено с противоречия и проблеми. \r\n„Много трудно е да се даде оценка от гледна точка на нашето съвремие. Голяма част от историците, които могат да се занимават с него, също са живели по това време, така че ние сме натоварени с идеологически багаж по отношение на 9 септември. Аз, като човек, който е роден по време на така наречения социалистически режим в България, учих съвсем различни неща в историята“, каза Алексиев. \r\nПо думите му това е бил ден на социалистическо-комунистическо въстание, нова дата в хронологията на историята на България и на българския народ. „Място, когато се свършваше с монархофашисткия режим, създаване на чиста и свята република по идеалите на Левски. Идеологическата натовареност беше изключително голяма, прикриваха се един огромен масив от факти, които показват, че тази дата всъщност не е чак толкова светла. Въпреки това, остават големи противоречия, а мненията се люшкат от едната в другата крайност - от много светла дата на всенародно въстание до най-кървавия преврат в най-новата българска история. Има основание да се каже така, защото веднага след 9 септември се разразява една кървава вакханлия в България“, каза Алексиев.\r\nЛора КАЛЧЕВА", "date": "2017.09.09", "title": "Д-р Кирил Алексиев, Регионален исторически музей-Благоевград, за събитията от 9 септември 1944 г.: Голяма част от българския политически елит е избит без съд и присъда"}
{"url": "http://www.focus-news.net/news/2017/09/09/2434068/meglena-kuneva-neobhodimo-e-aktivno-politichesko-upravlenie-na-stranata-saobrazno-evropeyskite-standarti-ne-samo-usvoyavane-na-sredstva.html", "text": "Необходимо е активно политическо, икономическо и финансово управление на страната ни съобразно европейските стандарти, а не само усвояване на средства. Това каза пред Радио „Фокус“ Меглена Кунева, заместник министър-председател по координация на европейските политики и институционалните въпроси в периода 2014 – 2017 г., министър по европейските въпроси в 2 поредни правителства и бивш европейски комисар по защитата на потребителите. Тя допълни, че трябва да се види прогресивна промяна, базирана на постъпилите европейски средства в държавата ни. \r\n„Подчертавам, че фондове и помощ получават и \"третите страни\" в Европа и Африка, затова въпросът не е само в тях. Тук искам да кажа, че у нас много трудно се поддържа интерес към политическия дебат в Европа, защото ние тотално сме ориентирани към фондовете и нищо друго не може да хване широкото обществено внимание. Това е дълга, търпелива, отдадена работа, за да може всеки български гражданин да разбере, че го засяга как се развива Европа и да знае кое е най-добре за региона. Аз ще извадя пред скоба и ще кажа, че все пак най-важно е Европа да съществува като съюз, защото това е абсолютната цел. Оттам нататък, ние трябва да си дадем сметка честно какво успяхме да направим, и не говоря само за усвояване на фондове“, посочи Меглена Кунева. „Да, ще отговорите, че много българи учат в чужбина – чудесно, а колко чужденци дойдоха да учат в България?“, попита тя и допълни, че процесът е двустранен. \r\nПо повод предстоящата реч на председателя на Европейската комисия Жан-Клод Юнкер за състоянието на Европейския съюз Меглена Кунева обясни, че основните акценти ще са насочени към демокрацията в отделните страни и нейното спазване, възстановяването на икономиката, създаването на нови работни места, както и мигрантската криза и политиката, свързана с убежищата.", "date": "2017.09.09", "title": "Меглена Кунева: Необходимо е активно политическо управление на страната, съобразно европейските стандарти, не само усвояване на средства"}
{"url": "http://www.focus-news.net/news/2017/09/09/2434069/ria-novosti-siriyskata-armiya-e-osvobodila-petrolno-nahodishte-nedalech-ot-deir-ez-zor.html", "text": "Сирийската армия е освободила от „Ислямска държава“ петролно находище в близост до град Деир ез Зор и продължава да се движи към града, предаде  РИА Новости.\r\nСпоред местен военен източник армията е поела под свой контрол находището „Ет Тайм“ и прилежщите му околности. „По време на бойните действия терористите претърпяха големи загуби“, посочи той. Виктор Турмаков", "date": "2017.09.09", "title": "РИА Новости: Сирийската армия е освободила петролно находище недалеч от Деир ез Зор"}
{"url": "http://www.focus-news.net/news/2017/09/09/2434070/sofiya-politseyski-patrul-sas-sofiyski-registratsionen-nomer-9890-e-razpolozhen-na-58-km-na-avtomagistrala-hemus-sled-posledniya-tunel-v-posoka-varna.html", "text": "Полицейски патрул със софийски регистрационен номер 9890 е разположен на 58 км на автомагистрала „Хемус“, след последния тунел в посока Варна, предаде репортер на Агенция „Фокус“.", "date": "2017.09.09", "title": "София: Полицейски патрул със софийски регистрационен номер 9890 е разположен на 58 км на автомагистрала „Хемус“, след последния тунел в посока Варна"}
{"url": "http://www.focus-news.net/news/2017/09/09/2434071/blagoevgrad-dva-kilometra-e-kolonata-ot-leki-avtomobili-i-avtobusi-na-gkpp-kulata-na-izhod.html", "text": "Два километра е колоната от леки автомобили и автобуси на ГКПП \"Кулата\" на изход. Това съобщи за Радио „Фокус“-Пирин дежурен служител в пресцентъра на МВР. По думите трафикът е натоварен, а на ГКПП \"Маказа\" има интензивно движение на леки автомобили на изход. „Препоръчваме използване на алтернативни маршрути през ГКПП \"Илинден\" и ГКПП \"Капитан Петко войвода“, каза още дежурният.\r\nЛора КАЛЧЕВА", "date": "2017.09.09", "title": "Благоевград: Два километра е колоната от леки автомобили и автобуси на ГКПП \"Кулата\" на изход"}
{"url": "http://www.focus-news.net/news/2017/09/09/2434072/yens-stoltenberg-svetat-e-v-nay-opasnoto-si-polozhenie-za-poslednite-30-godini.html", "text": "Генералният секретар на НАТО Йенс Столтенберг предупреди, че светът е в най-опасната си позиция от едно поколение насам. Той посочи редица заплахи, които в момента изплуват по глобуса едновременно – включващи Северна Корея, терористите и все по-настъпателна Русия, които правят света по-опасен, пише The Independent.\r\n„Нещата са все по-непредсказуеми и сложни, защото имаме толкова много предизвикателства едновременно“, заяви Столтенберг. „Имаме разпространяване на оръжия за масово поразяване в Северна Корея, имаме терористи, нестабилност, имаме все по-настъпателна Русия. Това е един по-опасен свят“, добави той. \r\nГенералният секретар посочи, че никога през цялата му 30-годишна политическа кариера не е бил свидетел на подобно развитие на ситуацията.  Виктор Турмаков", "date": "2017.09.09", "title": "Йенс Столтенберг: Светът е в най-опасното си положение за последните 30 години"}
{"url": "http://www.focus-news.net/news/2017/09/09/2434073/plovdiv-ogranicheno-e-dvizhenieto-v-uchastaka-ot-154-do-155-km-na-avtomagistrala-trakiya-v-posoka-burgas-poradi-remontni-deynosti.html", "text": "Ограничено е движението в участъка от 154 до 155 км на автомагистрала „Тракия“ в посока Бургас поради ремонтни дейности. Това съобщи за Радио „Фокус“-Пловдив дежурният в Областно пътно управление-Пловдив. Движението на моторни превозни средства в района ще се осъществява само в изпреварващата лента. Временната организация на движението се въвежда до 17:00 часа, когато ремонтните дейности ще приключат\r\nКристиян ГАРОВ", "date": "2017.09.09", "title": "Пловдив: Ограничено е движението в участъка от 154 до 155 км на автомагистрала „Тракия“ в посока Бургас, поради ремонтни дейности"}
{"url": "http://www.focus-news.net/news/2017/09/09/2434074/dzhumhuriet-s-privlichaneto-pod-otgovornost-v-sasht-na-bivsh-turski-ministar-se-promenya-samata-nasoka-na-sadebnoto-delo-veche-sreshtu-darzhavna-institutsiya.html", "text": "Бившият гуверньор на държавната турска „Халкбанк” Мехмет Хакан Атила се изправи на 6 септември пред съда в Южния район на Ню Йорк по обвинения за пробив на американското ембарго срещу Иран, банкови измами и пране на пари, съобщава електронното издание на вестник  „Джумхуриет” . Бившият банкер е съден заедно със задържания в САЩ от близо година и половина скандален турски бизнесмен от ирански произход Ръза Сарраф. Адвокатът му отхвърли отправените обвинения и пледира за невинен.\r\nСъдията по делото Ричард Берман обаче обърна внимание на новия ход на процеса. Според него с допълнителния обвинителен акт, в който вече е включен и бившият турски министър на икономиката Зафер Чаглаян, се променя самата насока на съдебното дело. А именно, че има нещо ново; на преден план излиза една държавна институция, каквато е „Халкбанк”. Съдия Ричалд Берман добави, че има „много сериозни твърдения” срещу Мехмет Хакан Атила за пране на пари, банкови измами и нарушаване на ембаргото на САЩ над Иран.\r\nОт своя страна прокуратурата е твърдо убедена, че бившият гуверньор на „Халкбанк” е извършил посочените престъпления. Американските прокурори не се съмняват освен това, че „високопоставени представители на Турция и на Иран също са изиграли защитна и улесняваща роля за тези дейности, а в замяна са получили подкупи.”.\r\nСъдът насрочи следващото заседание по делото срещу Мехмет Хакан Атила на 25 септември, посочва още „Джумхуриет”. Георги Димов", "date": "2017.09.09", "title": "Джумхуриет: С привличането под отговорност в САЩ на бивш турски министър се променя самата насока на съдебното дело – вече срещу държавна институция"}
{"url": "http://www.focus-news.net/news/2017/09/09/2434075/stara-zagora-vremenno-dvizhenieto-se-osashtestvyava-v-aktivnata-i-avariynata-lenta-pri-km-165-v-posoka-sofiya-na-avtomagistrala-trakiya-poradi-remont-na-mantinela.html", "text": "Временно движението се осъществява в активната и аварийната лента при км 165 в посока София на автомагистрала \"Тракия\", поради ремонт на предпазна ограда /мантинела/ в средната разделителна ивица. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, спазвайки пътната сигнализация. \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.09", "title": "Стара Загора: Временно движението се осъществява в активната и аварийната лента при км 165 в посока София на автомагистрала \"Тракия\", поради ремонт на мантинела"}
{"url": "http://www.focus-news.net/news/2017/09/09/2434076/deutsche-welle-spored-predsedatelya-na-svobodnata-demokraticheska-partiya-na-germaniya-rusiya-tryabva-da-se-varne-kam-g-8.html", "text": "Председателят на Свободната демократическа партия на Германия (СвДП) Кристиан Линднер се изказа в полза на завръщането на Русия към „Г-8“ при определени условия, предаде  Deutsche Welle.\r\n„По-добре да се разговаря с президента на Русия Владимир Путин, отколкото да се говори за него“, заяви Линднер. „Ако Русия се откаже от военните си учения, които заплашват нашите източноевропейски партньори, то това би било повод „Г-8“ да се възроди, дори и първоначално във формат „Г-7+1“, поясни политикът. \r\nРусия бе изключена от „Г-8“ на фона на Украинската криза през 2014 г.   Виктор Турмаков", "date": "2017.09.09", "title": "Deutsche Welle: Според председателя на Свободната демократическа партия на Германия Русия трябва да се върне към „Г-8“"}
{"url": "http://www.focus-news.net/news/2017/09/09/2434077/v-enoriyskiya-tsentar-pri-stolichniya-hram-sv-sv-kiril-i-metodiy-shte-se-provede-otkrita-beseda-na-tema-guruta-predtechi-na-antihrista-v-nashe-vreme.html", "text": "В Енорийския център при столичния храм \"Св. св. Кирил и Методий\" /на Женския пазар/ ще се проведе поредната открита беседа, предаде репортер на Агенция \"Фокус\". Темата е \"Гурута - предтечи на Антихриста в наше време\". Лектор ще бъде д-р Десислава Панайотова, директор на Енорийския център и ЦРИК “Св. св. Кирил и Методий” при едноименния храм. Началото е предвидено за 18:00 ч. Входът е свободен.\r\nНикола ПЕТКОВ", "date": "2017.09.09", "title": "В Енорийския център при столичния храм \"Св. св. Кирил и Методий\" ще се проведе открита беседа на тема \"Гурута - предтечи на Антихриста в наше време\""}
{"url": "http://www.focus-news.net/news/2017/09/09/2434078/tass-spored-prezidenta-na-kazahstan-blagodarenie-na-pregovorite-v-astana-ravnishteto-na-nasilie-v-siriya-e-snizeno.html", "text": "Президентът на Казахстан Нурсултан Назарбаев заяви, че международните срещи в Астана по разрешаването на ситуацията в Сирия са намалили равнището на насилие в тази страна, предаде  ТАСС.\r\n„Астана предложи своята площадка за провеждане на преговори между всички страни, имащи отношение към сирийския конфликт. Ние внасяме своя принос за решението на дадения конфликт по мирен път“, посочи Назарбаев. \r\nПрезидентът на Казахстан припомни, че в Астана са преминали пет кръг сирийски преговори, „в резултат на които значително намаля равнището на насилие в Сирия“. „Заради тези действия се създава възможност страната да се върне към мирен живот“, уверен е той. Виктор Турмаков", "date": "2017.09.09", "title": "ТАСС: Според президента на Казахстан благодарение на преговорите в Астана равнището на насилие в Сирия е снизено"}
{"url": "http://www.focus-news.net/news/2017/09/09/2434079/afp-podkrepyanata-ot-sasht-siriyska-opozitsiya-e-zapochnala-nastaplenie-sreshtu-islyamska-darzhava-v-provintsiyata-deir-ez-zor.html", "text": "Подкрепяните от САЩ части на сирийската опозиция са предприели нова опозиция в събота, за да изтласкат „Ислямска държава“ от части на провинцията Деир ез Зор, предаде  AFP.\r\n„Сирийският демократически сили“ се борят срещу „Ислямска държава“ в град Ракка, и сега се готвят да прочистят от джихадисти територията източно от река Ефрат“, заяви Ахмад Абу Хавла от сирийската опозиция. \r\nМеждувременно силите на сирийската правителствена армия водят отделна офанзива, за да унищожат частите на джихадистите в близост до едноименната столица на провинцията.  Виктор Турмаков", "date": "2017.09.09", "title": "AFP: Подкрепяната от САЩ сирийска опозиция е започнала настъпление срещу „Ислямска държава“ в провинцията Деир ез Зор"}
{"url": "http://www.focus-news.net/news/2017/09/09/2434080/pazardzhik-zadarzhaha-mazh-ot-velingrad-sas-zabraneni-za-svobodno-pritezhanie-lekarstva-i-retsepturni-blanki.html", "text": "Мъж от Велинград е задържан от служители на сектор „Противодействие на криминалната престъпност” при Областна дирекция на МВР (ОДМВР)-Пазарджик със забранени за свободно притежание лекарствени средства и рецептурни бланки за тяхното изписване. Това съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. Акцията е проведена вчера преди обед в близост до аптека, където мъжът е купил контролираните медикаменти. „Криминалистите засекли 32-годишен мъж от Велинград малко след като си напазарувал медикаментите и го задържали. У него и в автомобила му били открити две опаковки с ампули с инжекционен разтвор „Лидол”. Лекарството е в списъка на забранени и поставени под разрешителен режим медикаменти, които не могат да се закупуват и притежават свободно. Освен това са открити и няколко рецептурни бланки, с помощта на които могат да бъдат предписани и закупени лекарства от подобен род“, уточни Стоянов. Той допълни също, че е образувано полицейско производство под наблюдението на прокурор от Районната прокуратура в Пазарджик. Мъжът е задържан в ареста за срок от 24 часа. Работата по пълното изясняване на случая продължава.\r\nАлбена ЖИЛЕКОВА", "date": "2017.09.09", "title": "Пазарджик: Задържаха мъж от Велинград със забранени за свободно притежание лекарства и рецептурни бланки"}
{"url": "http://www.focus-news.net/news/2017/09/09/2434081/ipn-vanshniyat-ministar-na-lyuksemburg-shte-poseti-moldova.html", "text": "Министърът на външните работи на Люксембург Жан Аселборн ще посети Молдова на 11 септември, където ще се срещне с министър-председателя Павел  Филип и с председателя на парламента Андриан Канду, предаде  IPN.\r\nЖан Аселборн ще се срещне и с молдавския си колега Андрей Галбур. Двамата ще обсъдят настоящето положение и възможностите за развитието в двустранните отношения, еволюцията на политически диалог между Молдова и ЕС, както и въпросите, свързани с регионалната сигурност.  Виктор Турмаков", "date": "2017.09.09", "title": "IPN: Външният министър на Люксембург ще посети Молдова"}
{"url": "http://www.focus-news.net/news/2017/09/09/2434082/prof-milko-palangurski-istorik-i-do-den-dneshen-balgarskoto-obshtestvo-ne-uspya-da-prochete-svoyata-istoriya-za-9-septemvri.html", "text": "И до ден днешен българското общество не успя да прочете своята история за 9 септември. Това е една от основните причини за сегашното социално-икономическо състояние в страната, каза в ефира на Радио „Фокус“ – Велико Търново историкът проф. Милко Палангурски. Той сравни жестокостта на събитията от 9 септември 1944 година с Априлското въстание и края на Втората световна война. Проф Палангурски уточни, че дори жертвите на прекъснатата демокрация са много повече. \r\n„Така че, пренебрегването на този вътрешен конфликт и неизясняването му до край, показването на всички онези механизми, които са довели до този граждански конфликт, например за разлика от една Испания, доведе до там, че българското общество продължава дискусиите и омаловажаването онова, което се е случило с налагането на съветския тоталитаризъм в България. Затова на българското общество му предстои този разговор“, коментира още историкът. \r\nТой допълни, че единственият начин народът ни да тръгне към развитие е да преодолее горепосочените събития. Като пример проф. Милко Палангурски направи сравнение и с всички страни от бившия Соцлагер, в които въпросът е приключен, и подчерта, че те търпят много по-сериозен подем във всякакъв план, спрямо България.\r\nЛуиза ТРАНЧЕВА", "date": "2017.09.09", "title": "Проф. Милко Палангурски, историк: И до ден днешен българското общество не успя да прочете своята история за 9 септември"}
{"url": "http://www.focus-news.net/news/2017/09/09/2434083/pregled-na-mezhdunarodnite-novini-do-13-chasa-agentsiya-fokus.html", "text": ". Генералният секретар на НАТО Йенс Столтенберг предупреди, че светът е в най-опасната си позиция от едно поколение насам. Той посочи редица заплахи, които в момента изплуват по глобуса едновременно – включващи Северна Корея, терористите и все по-настъпателна Русия, които правят света по-опасен.\r\n„Нещата са все по-непредсказуеми и сложни, защото имаме толкова много предизвикателства едновременно“, заяви Столтенберг. „Имаме разпространяване на оръжия за масово поразяване в Северна Корея, имаме терористи, нестабилност, имаме все по-настъпателна Русия. Това е един по-опасен свят“, добави той.\r\nГенералният секретар посочи, че никога през цялата му 30-годишна политическа кариера не е бил свидетел на подобно развитие на ситуацията. \r\n*** Унгарският министър-председател Виктор Орбан заяви в петък по време на интервю пред радио „Лайош Кошут“, че никога няма да позволи Унгария да се превърне в страна на мигранти. Той посочи, че е упълномощен от унгарските избиратели да запази унгарските култура и идентичност.\r\nТой подчерта, че Унгария се бори срещу политиката на Брюксел, който иска да засели мигранти пряко волята на националните държави. Той определи това действие като абсурдно и недопустимо и че не може бюрократите в Брюксел да решават \"кой да живее в Будапеща\". „Единствено унгарците могат да решат с кого да живеят“, подчерта той.\r\n\"Ако една страна смята, че решение на ЕС засяга националната ѝ идентичност, тя трябва да се изправи\", каза той.\r\nСпоред Виктор Орбан истинската битка започва да тече, защото според съдебната присъда на ЕС Унгария не е задължена да направи нищо, а единствено, че квотата за заселване на мигранти се счита за легитимна.\r\n\"Досега се борихме по правен път, а сега трябва да се борим политически методи, за да променим това решение на ЕС. Трябва да се каже пред различните организации на ЕС, че решението за квотите е грешно и неприложимо и че трябва да се промени“, обясни унгарският министър-председател.\r\n*** Според литовския президент Далия Грибаускайте целта на мащабните руско-беларуски учения „Запад-2017“ е страната ѝ да бъде „уплашена“.\r\n„Нека не се плашим, защото именно това е и целта на ученията „Запад-2017“ – да ни уплаши, да пречупи волята ни за отбрана, да бъдем парализирани и да не можем да направим нищо за страната си“, заяви Грибаускайте в отговор на въпрос относно ученията. „Препоръката за всички структури е да оставят равнищата на сигурност непроменени. Това е и възможност при посещението си в САЩ да се обърна в ООН към нациите и да привлека внимание към проблемите в региона ни, докато целия свят мисли единствено за конфликта със Северна Корея“, добави тя, коментирайки посещението си във Вашингтон в периода на ученията.\r\nРусия и Беларус ще проведат учението между 14 и 20 септември.\r\n*** Главната републиканска прокуратура в Анкара започна разследване на народния представител от основната опозиционна Народно-републиканска партия (НРП) Мустафа Сезгин Танръкулу заради негови изявления за въоръжените безпилотни самолети.\r\nВ една от социалните медии депутатът излезе с твърдение, че „чрез въоръжените безпилотни летателни апарати държавата всъщност обстрелва и убива цивилни граждани”. Според турската прокуратура в тези твърдения има „конкретни доказателства за унизяване на моралното достойнство на държавата”, посочва още ДХА.\r\n***. Ураганът „Ирма“ достигна бреговете на Куба с максималната си мощ, заявиха американски метеоролози, предава AFP .\r\nБурята удари архипелага Камагуей, като окото й е на 190 километра югоизточно от кубинския град Кайбариен и на 600 километра от Маями.\r\nВетровете достигнаха до 260 километра в час.\r\n***. Сирийската армия е освободила от „Ислямска държава“ петролно находище в близост до град Деир ез Зор и продължава да се движи към града.\r\nСпоред местен военен източник армията е поела под свой контрол находището „Ет Тайм“ и прилежщите му околности. „По време на бойните действия терористите претърпяха големи загуби“, посочи той.\r\n*** Президентът на САЩ Доналд Тръмп е провел разговори с престолонаследника на Саудитска Арабия Мохамед бин Салман ал Сауд, с престолонаследника на ОАЕ Мохамед бин Зайед ал Нахиян и с емира на Катар Тамим бин Хамад ал Тани, за да обсъди с тях дипломатическата криза в Персийския залив.\r\nТръмп е посочил необходимостта от единство сред партньорите на САЩ сред арабите и че тя е „необходима за развитието на регионалната стабилност и за справянето със заплахата на Иран“, според официално заявление на Белия дом. Президентът също така е „посочил, че всички държави трябва да изпълнят задълженията си според срещата на високо равнище в Рияд за борбата срещу тероризма, да прекъснат спонсорирането на терористичните групи и да се борят срещу терористичната идеология“, пише още в заявлението.\r\nПо-рано по време на пресконференция Тръмп заяви, че би желал „да помогне с медиация между Катар и ОАЕ и Саудитска Арабия“.\r\n***", "date": "2017.09.09", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/09/09/2434084/api-dvizhenieto-v-uchastaka-154-155-km-na-avtomagistrala-trakiya-v-posoka-burgas-se-izvarshva-samo-v-izprevarvashtata-lenta-poradi-remontni-deynosti.html", "text": "Движението в участъка 154 - 155 км на автомагистрала \"Тракия\" в посока Бургас се извършва само в изпреварващата лента, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).\r\nОт АПИ призовават шофьорите да се движат с повишено внимание и съобразена скорост, спазвайки пътната сигнализация. Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.09", "title": "АПИ: Движението в участъка 154 - 155 км на автомагистрала \"Тракия\" в посока Бургас се извършва само в изпреварващата лента, поради ремонтни дейности"}
{"url": "http://www.focus-news.net/news/2017/09/09/2434085/ria-novosti-afganistanskite-voenni-za-poslednoto-denonoshtie-sa-likvidirali-blizo-120-teroristi.html", "text": "Афганистанските военни за последното денонощие са ликвидирали най-малко 119 терористи, сред които 19 членове на „Ислямска държава“ по време на операции по цялата страна, предаде  РИА Новости.\r\nТерористите от „Ислямска държава“ са ликвидирани край границата с Пакистан в провинцията Нангархар. Министерството на отбраната на Афганистан не съобщава за жертви от своя страна.  Виктор Турмаков", "date": "2017.09.09", "title": "РИА Новости: Афганистанските военни за последното денонощие са ликвидирали близо 120 терористи"}
{"url": "http://www.focus-news.net/news/2017/09/09/2434086/gd-granichna-politsiya-na-gkpp-kalotina-ima-35-km-kolona-ot-leki-avtomobili-na-izhod.html", "text": "На българо-сръбската граница трафикът е интензивен, на ГКПП \"Калотина\" има 3,5 км колона от леки автомобили на изход. Това сочат данни към 13.00 часа, публикувани на сайта на ГД \"Гранична полиция\". На границата с Гърция движението на леки автомобили е натоварено на изход, на ГКПП \"Кулата\" се е образувала колона от 3 км, а на ГКПП Маказа - от 2 км. Препоръчва се използването на алтернативни маршрути през ГКПП \"Илинден\", ГКПП \"Капитан Петко войвода\", ГКПП \"Златоград\" и ГКПП \"Ивайловград\". На българо-румънската граница, на ГКПП \"Дунав Мост - Видин\" има образувала се колона от около 1 км от товарни автомобили на изход.\r\nНа границата с Турция, на ГКПП \"Малко Търново\" има интензивно движение на леки автомобили на изход.\r\nНа българо-македонската граница трафикът е нормален на всички контролно-пропускателни пунктове.\r\nФериботът Оряхово-Бекет работи само през деня поради ниското ниво на р. Дунав.", "date": "2017.09.09", "title": "ГД \"Гранична полиция\": На ГКПП \"Калотина\" има 3,5 км колона от леки автомобили на изход"}
{"url": "http://www.focus-news.net/news/2017/09/09/2434087/burgas-georgi-donchev-i-anka-gnot-iznasyat-kontsert-v-ekspotsentar-flora.html", "text": "Експоцентър „Флора“ ще бъде сцена за двама виртуозни музиканти, съобщават от пресцентъра на Община Бургас. Анка Гнот – китара и вокал, и Георги Дончев – контрабас и перкусии, ще свирят пред публика от 19:30 часа, а входът за музикалната вечер е свободен.\r\nПесните, които Анка и Жоро творят заедно, са с чисто интимно звучене, дълбоко проникновени и извън обичайните музикални категории. Изпълнението им на живо е допълнено с внимание и уважение към всеки детайл от музиката, която те създават. Светът на звуците им е с усещане за чудо и жива вибрация, които напомнят за първичната радост, която доставя музиката.", "date": "2017.09.09", "title": "Бургас: Георги Дончев и Анка Гнот изнасят концерт в експоцентър „Флора“"}
{"url": "http://www.focus-news.net/news/2017/09/09/2434088/tass-malayziya-shte-izprati-humanitarna-pomosht-za-bezhantsite-ot-mianma.html", "text": "Малайзия ще изпрати хуманитарна помощ на бежанците от етнос рохинджа, които са принудени да напуснат родните си места в Мианма. Местните медии съобщават, че военно-транспортен самолет на ВВС на страната е пристигнал в град Читатонг в Бангладеш, в чиито околности са пристигнали много бежанци, предаде  ТАСС.\r\nХуманитарната помощ се състои от продоволствие, продукти за лична хигиена и средства за пречистване на вода. Също така днес от Куала Лумпур в Дака ще пристигнат представители от Малайзия, които ще разпределят помощта. \r\n„Не трябва да се оставя грижата за бежанците единствено на правителството на Бангладеш, особено отчитайки растящия брой принудителни преселенци от Мианма“, заяви малайзийският министър-председател Неджиб Резак. Той посочи, че в Бангладеш вече са пристигнали повече от 350 хил. бежанци.  Виктор Турмаков", "date": "2017.09.09", "title": "ТАСС: Малайзия ще изпрати хуманитарна помощ за бежанците от Мианма"}
{"url": "http://www.focus-news.net/news/2017/09/09/2434089/d-r-kiril-aleksiev-regionalen-istoricheski-muzey-blagoevgrad-tsyalata-istoriya-se-zaklyuchva-do-tova-da-se-podmeni-elitat-na-edna-natsiya-i-da-zapochne-da-se-izgrazhda-neshto-na-novo.html", "text": "Цялата история се заключва до това да се подмени политическият и културен елит на една нация и да започне да се изгражда нещо на ново. Това каза за Радио „Фокус“-Пирин д-р Кирил Алексиев, уредник в Регионален исторически музей-Благоевград по повод събитията от 9 септември 1944 г. По думите му датата 9 септември 1944 година е свързанa неразривно с българската история, като ситуацията в страната е много сложна по това време. \r\n„За съжаление се оказва така и за съжаление този сценарии е изигран много по-рано по време на октомврийската революция в Русия, която се превръща в Съветски съюз. Сега, доколко има основание една политическа прослойка или една идеологическа линия или течение, каквато е комунизмът, да направи такова нещо и изцяло да подмени обществото, устоите, основите на обществото и да изгради съвсем нова такава конструкция, ми е трудно да дам оценка, която да не е субективна, защото ние тук говорим за унищожаването и убиването на огромна част от българското общество. Не че състоянието в България е било изключително мирно преди това събитие“, каза още Алексиев. По думите му трябва да си дадем сметка, че след Първата световна война българското общество се намира в ситуация на много тежко противопоставяне. \r\n„През 20-те, 30-те години тлее една необявена гражданска война. Това зависи от много фактори. На първо място бих поставил много тежките условия по Ньойския договор, големият наплив на бежанци, които идват в България. Тук говорим за над 1 500 000 българи, които идват в границите на нашето Отечество. Това са неща, които ние днес с лека ръка наблюдаваме и не отдаваме значение на това какво огромно напрежение върху държавата, като общество, като институция, като икономика, като демография, довежда“, каза Алексиев. По думите му цялото това напрежение довежда до голям триумф на левите идеи. \r\n„След Първата световна война, тенденция, която се наслагва в Европа и по целия свят, по принцип - левите идеи, вече 30-те години започва бумът на тоталитарните такива идеи, не че лявата не е тоталитарна, но говорим за обратната стойност, т .е. - крайно десните режими в Германия, Италия. Налагането на авторитарните режими в цяла Югоизточна Европа, т. е. - ситуация в Европа е изключително напрегната. За капак на това - Втора световна война. Тогава всъщност идва моментът, когато обществото може би е уморено от тези непрекъснати турболенции, които се случват в него. Говорим за много дълъг период, от 20-30 години, в който имаме изключително силно напрежение, отделно - резултатите от войната, влизането на съветския ботуш на Балканите“, каза Алексиев.\r\nЛора КАЛЧЕВА", "date": "2017.09.09", "title": "Д-р Кирил Алексиев, Регионален исторически музей-Благоевград: Цялата история се заключва до това да се подмени елитът на една нация и да започне да се изгражда нещо на ново"}
{"url": "http://www.focus-news.net/news/2017/09/09/2434090/ria-novosti-v-egipet-11-teroristi-sa-osadeni-na-smart.html", "text": "Съдът в Египет по въпросите, свързани с тероризма, е предал за утвърждение на върховния мюфтия смъртните присъди на 11 подсъдими за организирането на терористична клетка, предаде РИА Новости, позовавайки се на местни медии. Очаква се окончателната присъда да бъде внесена на 22 октомври. \r\nОбщо по делото за терористичната клетка в района Гиза на египетската столица участват 26 обвинени, от които съдът е осъдил петима души задочно.  Всички те са обвинени в създаването на незаконна групировка, планирането на терористични актове и убийствата на цивилни, военни и полицейски служители.  Виктор Турмаков", "date": "2017.09.09", "title": "РИА Новости: В Египет 11 терористи са осъдени на смърт"}
{"url": "http://www.focus-news.net/news/2017/09/09/2434091/liderat-na-bsp-korneliya-ninova-na-9-septemvri-tuk-sme-ne-za-da-mrazim-a-da-pomnim-i-pochitame.html", "text": "Лидерът на БСП Корнелия Нинова се включи в отбелязването на 9 септември в Стралджа и Елхово. Това съобщиха от пресцентъра на НС на БСП. Заедно с международния секретар на ПГ на \"БСП за България\" Кристиан Вигенин, народния представител Николай Пенев, представители на ръководството на БСП-Ямбол и социалисти от общините, тя поднесе цветя на паметниците на антифашистите и на Братската могила. \"Девети септември е дата, променила България. Днес едни българи я празнуват, а други - хулят. Едно модерно и съвременно общество може да се развива не чрез омраза, а стъпвайки на истината. Години наред, различни хора, с различни мотиви правят точно обратното. Твърдят, че в България не е имало фашизъм, следователно не е имало и антифашисти. Така наречените антифашисти били лумпени, терористи, мракобесни типове убийци. И се питаш кой човешки ум може да приеме, че Гео Милев, Никола Вапцаров, Христо Ясенов са лумпени? А кое човешко сърце може да приеме, че обезглавеният седемнайсет годишен Ангел Недков, изгореният жив Кунчо Фитлеков, шестте ястребинчета и още 250 избити невръстни деца и пеленачета са мракобесни типове убийци?\", заяви Корнелия Нинова.\r\n\"И понеже са такива, те бяха обругавани, а плочите им разрушавани. Кажете ми коя държава и кой народ по света постъпва така с паметниците и паметта си? Ето защо ние днес сме тук, не за да мразим, а да помним и почитаме онези, които са имали идеал за друго бъдеще и са загивали за него, както и руските воини, дали живота си за България. Това бъдеще, след 9 септември 1944 г., също е оценявано противоречиво. Най-често се изтъкват грешките му и се подминават фактите на съграждането и модернизацията на България, създаването на производство, земеделие, образование, здравеопазване, сигурност\", подчерта още лидерът на БСП. По думите й днешната политическа класа е незряла да прочете обективно историята на страната ни, а фактите се манипулират според конюнктурния интерес. Тя посочи още, че през 2010 година лидерът на ГЕРБ, запитан за социалистическия период, е казал, че и една стотна да се построи от онова, което е построено тогава, и да се постигне такъв икономически ръст, би било успех за всяко правителство. Нинова посочи още, че вчера същата тази партия, която днес управлява и не може да даде перспектива на страната ни, се е върнала назад и е определила онзи период като човеконенавистнически и разрушителен, а днешната дата - като най-черната.\r\n\"Лекарството за това политическо озлобление и отрицание, за подмяната на историята е само едно - мъдростта на народа ни. Академик Георги Марков казва: „Историята е ДНК-то на народа ни. Не бива да я подменяме“. Сигурна съм, че българският народ няма да позволи никой да подмени ДНК-то ни  и ще се бори да има мир и справедливост!\", каза също Корнелия Нинова.", "date": "2017.09.09", "title": "Лидерът на БСП Корнелия Нинова на 9 септември: Тук сме не за да мразим, а да помним и почитаме"}
{"url": "http://www.focus-news.net/news/2017/09/09/2434092/chez-stroitelni-firmi-ostaviha-4-stolichni-kvartala-bez-tok.html", "text": "Строителни фирми оставиха 4 столични квартала без ток. Това съобщиха от пресцентъра на ЧЕЗ България. Несъгласувани изкопни дейности повредиха кабел средно напрежение, собственост на ЧЕЗ Разпределение, в 11.00 ч. тази сутрин в столицата. В резултат без електрозахранване  за час в почивния ден останаха 2436 домакинства и стопански клиенти в ж.к. \"Борово\", ж.к. \"Красно село\" и кв. \"Манастирски ливади\". 15 минути по-късно друг кабел на компанията беше разкъсан в резултат на несъобразени изкопни дейности в кв. \"Студентски град\" в София. Без електрозахранване за 1 час и 10 минути останаха 925 клиенти. \r\nЕкипи на ЧЕЗ Разпределение предоставиха електрозахранване по резервна схема и при двете предизвикани аварии. Организирани са дежурни групи за възстановяване на повредите, след което ще бъде възстановена нормалната схема на електрозахранване, във връзка с което са възможни кратковременни оперативни превключвания. \r\nЧЕЗ Разпределение е създала методика, според която съставя констативни протоколи на фирмите, които нарушават целостта на кабели при несъобразена работа и предявява претенции за нанесени щети, но тя не дава резултат. Компанията призовава отговорните институции да защитят интересите на хората.\r\n\"ЧЕЗ разпределение полага усилия за поддържане на мрежата в постоянно изправно състояние, но прекъсванията в резултат на несъгласувани изкопни дейности и нарушаването на комфорта на хората се превърнаха ежедневие\", посочват още от компанията.", "date": "2017.09.09", "title": "ЧЕЗ: Строителни фирми оставиха 4 столични квартала без ток"}
{"url": "http://www.focus-news.net/news/2017/09/09/2434093/ahlulbayt-siriyskiyat-cherven-krast-dostavi-parvata-pomosht-za-zhitelite-na-deir-ez-zor.html", "text": "След като сирийската правителствена армия разби обсадата на „Ислямска държава“ над град Деир ез Зор Сирийският Червен кръст успя да достави първия конвой с хуманитарна помощ по суша в града, предаде  AhlulBayt.\r\nВ официално заявление СЧК сочи, че са доставени хранителни продукти и медикаменти с 35 камиона. Смята се, че те ще стигнат за един месец за 80 хил. души. Това е първият случай в който конвой на СЧК по суша достига до града след повече от три години.   Виктор Турмаков", "date": "2017.09.09", "title": "AhlulBayt: Сирийският Червен Кръст достави първата помощ за жителите на Деир ез Зор"}
{"url": "http://www.focus-news.net/news/2017/09/09/2434094/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Благоевград, предаде репортер на Радио „Фокус” – Пазарджик. Пътните настилки в града са мокри и хлъзгави. Движението по централните улици и булеварди е с нормална интензивност. По-натоварени са входно-изходните артерии.\r\nЛора КАЛЧЕВА", "date": "2017.09.09", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2017/09/09/2434095/tass-dostavkite-na-tanka-t-90m-v-ruskata-armiya-mogat-da-zapochnat-ot-2018-godina.html", "text": "Директорът на „Уралвагонзавод“ Александър Потапов посочи, че вероятно през 2018 г. ще започнат доставките на модернизирания танк Т-90М в руската армия, предаде ТАСС.\r\n„Не говорим за количеството, но подписахме договор с министерството на отбраната за доставките“, заяви Потапов.  Той посочи, че предприятието „е открито за диалог в рамките на възможното“ относно доставките на бойните машини в чужбина.  Той уточни, че този въпрос се намира в сферата на отговорностите на „Рособоронекспорт“, но „ние, разбира се, сме заинтересовани от реализацията на нашата продукция“. Виктор Турмаков", "date": "2017.09.09", "title": "ТАСС: Доставките на танка Т-90М в руската армия могат да започнат от 2018 година"}
{"url": "http://www.focus-news.net/news/2017/09/09/2434096/gen-kircho-kirov-nuzhna-e-integratsiya-na-etnosite-izpovyadvashti-islyam-chrez-obrazovanie-v-unison-s-tsivilizatsionniya-printsip-na-balgarskata-natsiya.html", "text": "Нужна е интеграция на етносите, изповядващи ислям, чрез образование в унисон с цивилизационния принцип на българската нация. Това каза пред Радио „Фокус“ ген. Кирчо Киров, бивш ръководител на Националната разузнавателна служба. Той обясни, че ако не бъдат предприети подобни стъпки, радикализацията на вероизповеданието ще продължи да се задълбочава. \r\n„Борбата с радикалния ислям и неговите представители преди всичко трябва да се води на политическо и държавно ниво. Разбира се, че специалните служби са тези структури, които са оторизирани да водят битка в конкретика, но създаването на условия за пълноценна интеграция, за нормален живот на различните етнически общности, особено - на ислямските религиозни общности, е много важно. Това е въпрос на държавна политика в образованието, духовността, културата. Държавна политика, която да създава условия за развитие, просперитет на младите хора. Да не ги оставя в ръцете на проповедници и на „месии“, изповядващи ислямската религия. Това се наблюдава в Западните страни, нашите съюзнически държави от ЕС и НАТО, където са особено характерни центровете, създадени около молитвените домове. Всички сме свидетели как голяма част от радикализираните са млади хора, редовно посещавали подобни религиозни центрове“, обясни ген. Киров.\r\nТой посочи, че каналите, по които се придвижват радикалните ислямисти към Балканите са три: чрез връзките на ислямските общности в региона с ислямски структури от терористичен характер; през ислямските центрове, съществуващи в страните на Балканите; посредством бежанците и имигрантите.", "date": "2017.09.09", "title": "Ген. Кирчо Киров: Нужна е интеграция на етносите, изповядващи ислям, чрез образование в унисон с цивилизационния принцип на българската нация"}
{"url": "http://www.focus-news.net/news/2017/09/09/2434097/toma-bikov-gerb-otgovornost-na-nastoyashtiya-politicheski-elit-v-litseto-na-bsp-e-da-lekuvat-ranite-naneseni-na-9-septemvri-1944-g-a-ne-da-gi-otvaryat-nanovo.html", "text": "Отговорност на настоящия политически елит, включително и от БСП, е да лекуват раните, нанесени на и след 9 септември 1944 г., а не да ги отварят наново. Това каза пред Радио „Фокус“ народният представител от ГЕРБ Тома Биков. По думите му левицата трябва да се бори за заличаване на разделението в обществото, появило се в този период, а не да организира и провежда честване.\r\n„И до ден днешен има хора, които почитат паметта на убитите си близки. Когато има политическо насилие, в която и да е държава, остава много тежка рана, защото обществото бива разделено по изкуствен път на жертви и на палачи. Това се преодолява трудно и виждате, че вече 73 години след тази дата раните още са живи. Въпреки че времето отмива част от разделението, то продължава да бъде характерно и може би отговорността е на настоящия политически елит да лекува тези рани, а не да ги отваря наново. Лекуването обаче минава през една много точна оценка на събитията. БСП има огромна роля в това отношение, защото именно в ръцете на партията е да заличат раните“, обясни Тома Биков. \r\nНародният представител от ГЕРБ подчерта, че за всяка работеща управленска структура са нужни политическа стабилност и обединено общество.", "date": "2017.09.09", "title": "Тома Биков, ГЕРБ: Отговорност на настоящия политически елит в лицето на БСП е да лекуват раните, нанесени на 9 септември 1944 г., а не да ги отварят наново"}
{"url": "http://www.focus-news.net/news/2017/09/09/2434098/daily-sabah-turskite-sili-za-sigurnost-sa-likvidirali-99-chlenove-na-pkk-za-poslednite-dve-sedmitsi.html", "text": "Турските въоръжени сили съобщават, че в периода между 24 август и 7 септември са ликвидирали общо 99 членове на ПКК, включително и високопоставени, по време на антитерористични операции в югоизточните провинции Хакари и Шърнак, пише  Daily Sabah.\r\nПо време на операцията са иззети голям брой оръжия и муниции. Унищожени са 50 импровизирани експлозива. Според официално заявление на турските въоръжени сили са разбити 12 прикрития, използвани от кюрдската организация.  По време на сблъсъците с ПКК са убити шест турски войници, а други 17 са ранени.  Виктор Турмаков", "date": "2017.09.09", "title": "Daily Sabah: Турските сили за сигурност са ликвидирали 99 членове на ПКК за последните две седмици"}
{"url": "http://www.focus-news.net/news/2017/09/09/2434099/elisaveta-popgeorgieva-organizator-tselta-na-praznika-na-plodorodieto-v-selo-polikraishte-a-i-na-vsichki-selski-praznitsi-e-da-sabirat-horata.html", "text": "Целта на Празника на плодородието в село Поликраище, а и на всички селски празници, е да събират хората. Това каза за Радио „Фокус“ – Велико Търново Елисавета Попгеоргиева, секретар на Народно читалище „Развитие-1884“ в Поликраище, главен организатор на проявата. Тя уточни, че по време на тези събития, хората имат възможност да разменят опит в отглеждането на плодове и зеленчуци, както и интересни рецепти, характерни за различни краища на страната. „В годините назад ние сме имали гости от Варна, Силистра и други много отдалечени региони. Основно, във всички издания, наблягаме на народния фолклор, хората, груповите и индивидуални изпълнения. Празникът протича в две части – първо е надиграването, а след това фолклорната част, като и двете имат състезателен характер. Паралелно с това организираме и кулинарния конкурс“, обясни Елисавета Попгеоргиева. Победителите не получават парична награда, по думите ѝ, си тръгват с плакет и винаги много удовлетворени. Основната цел на организаторите е всички да се забавляват. Празникът на плодородието в село Поликраище се посещава от около 300 души ежегодно.\r\nЛуиза ТРАНЧЕВА", "date": "2017.09.09", "title": "Елисавета Попгеоргиева, организатор: Целта на Празника на плодородието в село Поликраище, а и на всички селски празници, е да събират хората"}
{"url": "http://www.focus-news.net/news/2017/09/09/2434100/kmetat-na-kazanlak-galina-stoyanova-saborat-na-priyatelite-na-rusiya-koprinka-2017-g-e-vazhen-za-nashiya-region-zashtoto-sazdava-pridadena-stoynost-za-ikonomikata.html", "text": "Съборът на приятелите на Русия „Копринка“ 2017 г. е важен за нашия регион, защото създава придадена стойност за икономиката. Това каза кметът на Казанлък Галина Стоянова в интервю за Агенция „Фокус“ по повод 14-ия Национален събор на приятелите на Руския край язовир „Копринка“, организиран всяка година на 9 септември и на който се очакват 12 хил. участници. По думите й 12 хил. души не се посрещат лесно. „Това е сериозно предизвикателство. Голямо желание за гостоприемство има от страна на нашите хотелиери и ресторантьори, които целогодишно посрещат гости, не само по повод на нашите фестивали“, коментира кметът на Казанлък. Тя даде пример с провелия се преди седмица Международен конгрес на тракологията, който е посетен от хора от 25 държави. „Имаме практика да сме гостоприемни и се надявам това да се оценява не само от Национално движение „Русофили“, а и от всички, които искат да прекарат приятни мигове в нашата долина“, посочи Галина Стоянова. \r\nДеница КИТАНОВА", "date": "2017.09.09", "title": "Кметът на Казанлък Галина Стоянова: Съборът на приятелите на Русия „Копринка“ 2017 г. е важен за нашия регион, защото създава придадена стойност за икономиката"}
{"url": "http://www.focus-news.net/news/2017/09/09/2434101/ria-novosti-zam-vanshniyat-ministar-na-rusiya-shte-se-sreshtne-s-zamestnik-darzhavniya-sekretar-na-sasht-na-11-septemvri.html", "text": "Според анонимен източник от руското МВнР зам.-министърът на външните работи на Русия Сергей Рябков ще проведе среща със зам.-държавния секретар на САЩ Томас Шенън на 11 и 12 септември в Хелзинки, предаде  РИА Новости.\r\n„Срещата е планирана на 11 и 12 септември в Хелзинки“, заяви източникът от руското МВнР. По-рано руският външен министър Сергей Лавров заяви, че форматът „Рябков –Шенън“ ще бъде запазен и че двамата ще посветят срещите си на въпросите около двустранния дневен ред.  Виктор Турмаков", "date": "2017.09.09", "title": "РИА Новости: Зам.-външният министър на Русия ще се срещне с заместник-държавния секретар на САЩ на 11 септември"}
{"url": "http://www.focus-news.net/news/2017/09/09/2434102/reuters-prezidentat-na-nigeriya-prizovava-kam-spokoystvie-sled-razprava-dovela-do-gibelta-na-11-dushi-v-tsentralnata-chast-na-stranata.html", "text": "Президентът на Нигерия Мухамаду Бухари призова към спокойствие и към край на междуобщностното насилие, след като полицията съобщи, че въоръжени пастири са убили 19 души в централния щат Плато, предаде  Reuters.\r\nМестната полиция съобщава, че пастирите от племето фулани са извършили нападение в селището Анха в щата Плато в ранните часове на петък. Те са извършили нападението в знак на отмъщение, след като момче от животновъдската общност бива убито.  Боевете между полуномадските пастири и уседналите общности относно употребата на земя отнемат стотици животи годишно в Нигерия. \r\n„Призовавам всички общности в щата и в останалата част от страната да прегърнат мира и да прекратят тези болезнени и ненужни убийства“, заяви Бухари.  Той призова силите за сигурност в щата Плато да предприемат мерки „да отстъпят от анархията“.  Виктор Турмаков", "date": "2017.09.09", "title": "Reuters: Президентът на Нигерия призовава към спокойствие след разправа, довела до гибелта на 11 души в централната част на страната"}
{"url": "http://www.focus-news.net/news/2017/09/09/2434103/politologat-prof-aleksandar-marinov-razlichnite-interpretatsii-na-minaloto-se-izpolzvat-s-konkretni-politicheski-tseli-v-nastoyashteto.html", "text": "Различните интерпретации на миналото се използват с конкретни политически цели в настоящето. Крайностите предизвикват обратна реакция, а всеки опит да се изкриви истината, за да се въздейства на младите хора, се връща като бумеранг. Това коментира в интервю за обзорното седмично предаване „Метроном“ по Радио „Фокус“ политологът проф. Александър Маринов във връзка със събитията от 9 септември 1944 г. По думите му през последните 30 години парламентарните инструменти на демокрацията не са използват успешно. \r\n„Въпросът не е само в това, че вотът на недоверие е предназначен да свали едно правителство – това не винаги се случва. Ако направим преглед на съвременните демократични практики, ще видим, че вотовете на недоверие минават в 15-20% от случаите. По-важното е, че вотът на недоверие е повод в парламента и обществото да се обсъдят сериозни дадени проблеми, които са станали причина за този вот. Затова съм скептичен към свръх употребата на искането на недоверие на основание обща политика“, обясни проф. Маринов.  \r\nТой каза още, че всеки вот на недоверие у нас е хаотичен, липсва аргументация за искането му и приключва без изводи и препоръки, като самата подготовка на вота на недоверие би трябвало да е свързана с много добра обосновка и анализ на определен политически сегмент. Според проф. Маринов най-слабите звена в управлението на страната ни са социалната политика, образованието и сигурността.", "date": "2017.09.09", "title": "Политологът проф. Александър Маринов: Различните интерпретации на миналото се използват с конкретни политически цели в настоящето"}
{"url": "http://www.focus-news.net/news/2017/09/09/2434104/mariya-valkanova-zam-kmet-na-asenovgrad-priklyuchiha-remontnite-deynosti-vav-vsichki-13-obshtinski-uchilishta.html", "text": "Приключиха ремонтните дейности във всички 13 общински училища в община Асеновград. Това съобщи за Радио „Фокус“-Пловдив заместник-кметът на Асеновград Мария Вълканова. По думите й в едно от най-големите училища на територията на община - ОУ „Петко Каравелов“, ремонтът е струвал 49 000 лв. \r\n„Ремонтните дейности в ОУ „Ангел Кънчев възлизат на 21 600 лв., в ОУ „Отец Паисий“ – 5 000 лв. В ОУ „Христо Ботев“ е извършен основен ремонт на котела за 13 000 лв. На 4 500 лв. възлизат обновителните дейности в СУ „Св. Св. Кирил и Методий,“ добави още Вълканова. Тя посочи, че е приключил ремонтът и в ОУ „Проф. Асен Златаров“ в село Боянци, където дейностите са били главно за рехабилитация на покрива и подмяна на тръби. Сумата за ремонта там е 20 000 лв. Мария Вълканова каза още, че всички училища на територията на общината са готови и очакват децата за първия учебен ден.\r\nКристиян ГАРОВ", "date": "2017.09.09", "title": "Мария Вълканова, зам.-кмет на Асеновград: Приключиха ремонтните дейности във всички 13 общински училища"}
{"url": "http://www.focus-news.net/news/2017/09/09/2434105/gd-granichna-politsiya-6-km-kolona-ot-leki-avtomobili-se-e-obrazuvala-na-gkpp-kalotina-na-izhod.html", "text": "На българо-сръбската граница трафикът е интензивен, на ГКПП \"Калотина\" има 6 км колона от леки автомобили на изход. Това съобщиха от пресцентъра на ГД \"Гранична полиция\". Препоръчва се използването на алтернативни маршрути през ГКПП \"Стрезимировци\". \r\nНа българо-гръцката граница трафикът е интензивен на изход за леки автомобили на ГКПП \"Кулата\", има 3 км колона, на  ГКПП \"Маказа\" има 2 км. Препоръчва се използването на алтернативни маршрути през ГКПП \"Илинден\", ГКПП \"Капитан Петко войвода\", ГКПП \"Златоград\" и ГКПП \"Ивайловград\". На българо-румънската граница, на ГКПП \"Дунав Мост - Видин\" има образувала се колона от около 1 км от товарни автомобили на изход. На българо-турската граница на ГКПП \"Малко Търново\" има интензивно движение от леки автомобили  на изход.\r\nНа българо-македонската граница трафикът е нормален на всички ГКПП.\r\nФериботът Оряхово-Бекет работи само през деня поради ниското ниво на р. Дунав.", "date": "2017.09.09", "title": "ГД \"Гранична полиция\": 6 км колона от леки автомобили се е образувала на ГКПП \"Калотина\", на изход"}
{"url": "http://www.focus-news.net/news/2017/09/09/2434106/sliven-vremenno-dvizhenieto-e-samo-v-izprevarvashtata-lenta-pri-km-238-v-posoka-burgas-na-am-trakiya-poradi-paten-intsident.html", "text": "Временно движението е само в изпреварващата лента при км 238 в посока Бургас на АМ \"Тракия\" поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017.09.09", "title": "Сливен: Временно движението е само в изпреварващата лента при км 238 в посока Бургас на АМ \"Тракия\" поради пътен инцидент"}
{"url": "http://www.focus-news.net/news/2017/09/09/2434107/genadi-velkov-sds-vidin-sled-9-septemvri-1944-g-zapochva-edin-cheren-etap-za-stranata-ni.html", "text": "След 9 септември 1944 г. започва един черен етап за страната ни, каза за Радио „Фокус“ – Видин Генади Велков, председател а Областния съвет на СДС – Видин. Той посочи, че само година след тази дата започват масови изселвания от Видинския регион. „За съжаление, по това време най-много хора са изселени от Видинско. Продължават репресиите и по време на създаването на ТКЗС-тата. Някои села във Видинско много тежко са пострадали“, каза Генади Велков. Според него тази дата разделя обществото ни, а не го обединява. „Тъжно е, че много малко от младите хора знаят какво се е случило тогава. В училище не се преподават факти от тогавашната историческа действителност“, заяви Генади Велков. Той допълни, че според него манипулативно се представят нещата, че хората смятат живота по време на режима след 9 септември 1944 година за по-добър. „Има изкривяване на реалностите, защото едно е да смяташ годините, когато си бил млад за по-добри, друго е да определяш този период като успешен за развитието на страната“, каза Генади Велков.\r\nАнна ЛОЗАНОВА", "date": "2017.09.09", "title": "Генади Велков, СДС-Видин: След 9 септември 1944 г. започва един черен етап за страната ни"}
{"url": "http://www.focus-news.net/news/2017/09/09/2434108/reuters-siriyskata-armiya-i-sili-na-koalitsiyata-oglavyavana-ot-sasht-napredvat-v-provintsiya-deyr-ez-zor-otdelno-edni-ot-drugi.html", "text": "Подкрепяните от САЩ бойци от „Сирийските демократични сили“(СДС) и Сирийската арабска армия напред срещу Ислямска държава в последната област, която джихадистите контролират в Сирия – Дейр-ез-Зор. Двете офанзиви се водят независимо една от друга, като кюрдско-арабската групировка навлиза в областта от север, а правителствената армия напредва по две направления – от юг и от запад, предаде Reuters.\r\nСДС, който се ползва от поддръжката на САЩ, започна офанзивна операция срещу терористите в северните райони на областта и целта е да се завземат, колкото може повече територии на север и на изток от река Ефрат.\r\nМеждувременно, сирийското правителство и неговите съюзници, подкрепяни от Русия и Иран, овладяха петролен кладенец от Ислямска държава, който се намира от другата страна на река Ефрат, а също така, те установиха контрол върху част от пътя, който свързва Дейр-ез-Зор с районите надолу по течението на реката, които джихадистите продължават да владеят.\r\nОфанзивите срещу териториите на Ислямска държава, които терористите контролират от години, най-вероятно ще доближат СДС и Сирийската арабска армия в опасна близост едни до други.\r\nПревод и редакция:", "date": "2017.09.09", "title": "Reuters: Сирийската армия и сили на коалицията, оглавявана от САЩ, напредват в провинция Дейр-ез-Зор отделно едни от други"}
{"url": "http://www.focus-news.net/news/2017/09/09/2434109/mvr-tokov-udar-e-stanal-prichina-za-kilometrichnata-kolona-na-gkpp-kalotina-rabotata-na-punkta-veche-e-vazstanovena.html", "text": "Токов удар е преустановил за кратко преминаването през ГКПП \"Калотина\" и е станал причина за образуването на 6-километрова колона от леки автомобили. Това съобщиха за Агенция „Фокус“ от пресцентъра на МВР. От там уточниха, че към момента работа на пункта е възстановена и опашката от чакащи автомобили се е изтеглила.", "date": "2017.09.09", "title": "МВР: Токов удар е станал причина за километричната колона на ГКПП \"Калотина\", работата на пункта вече е възстановена"}
{"url": "http://www.focus-news.net/news/2017/09/09/2434110/blagoevgrad-priklyuchili-sa-remontnite-deynosti-v-uchebnite-zavedeniya-v-bansko.html", "text": "Ремонтните дейности в учебните заведения са приключили, като текат последни приготовления за посрещането на учениците. Това съобщи за Радио „Фокус“- Пирин Райна Чучулайна,  експерт „Връзки с обществеността“ към Община Банско. 131 са първокласниците в община, от които 104 са в общинския център. „1788 ученика са ангажирани в общинската образователна система, като от днес започват да функционират мобилни екипи, осъществяващи посещения по домовете на деца, които са отпаднали от училище. С решение на Министерски съвет бе приет Механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст“, каза Чучулайна. Екипите за обхват осъществяват дейности за интервенция, компенсиране и превенция спрямо трите основни групи – деца в задължителна предучилищна възраст и ученици в задължителна училищна възраст, които досега не са обхванати в образователната система; ученици в задължителна училищна възраст, отпаднали от училище, както и деца и ученици в риск от отпадане.\r\nЛора КАЛЧЕВА", "date": "2017.09.09", "title": "Благоевград: Приключили са ремонтните дейности в учебните заведения в Банско"}
{"url": "http://www.focus-news.net/news/2017/09/09/2434111/prof-todor-kantardzhiev-dva-pati-poveche-sa-sluchaite-na-hepatit-ot-nachaloto-na-tazi-godina-v-sravnenie-minalata.html", "text": "От началото на тази година досега имаме почти два пъти повече случаи на хепатит, в сравнение с 2016 г. Това каза в интервю за Агенция „Фокус“ проф. Тодор Кантарджиев - директор на Националния център по заразни и паразитни болести, за регистрирания взрив на заболели от хепатит А в циганския кв. „Изток“ в Луковит. „Това говори, че хепатит А се е увеличил. На какво се дължи това? Обикновено, когато някои слоеве от населението започват да живеят сравнително по-хигиенни условия, те не са в съприкосновение на вируса на хепатит А. Той се предава като т. нар. „болест на мръсните ръце“. Обикновено е свързан или с недобро водоснабдяване, непроверени води, и с по-ниско хигиенно ниво и немиене на ръце. Когато условията с годините се подобрят, тогава хората не боледуват като бебета и деца от този хепатит“, обясни проф. Кантарджиев. По думите му при влошаването на битовото състояние и проблеми във водоснабдяването, попадане на фекални води във водопроводната чиста вода, недостатъчно хигиенно състояние и миене на ръцете, е възможно да се получат взривове от инфекция при неваксинирани хора и такива, които не са преболедували и нямат изграден имунитет. Според него това обикновено е притеснително, защото едновременно се разболяват много хора.  \r\n„На сайта на Националния център по заразни болести има данни за всички 60 заболявания, които представляват опасност за общественото здраве, инфекциозни са и срещу които трябва да се взимат мерки. При рубриката хепатити виждаме, че ако миналата година до септември сме имали около 900 случая, сега през 2017 г. имаме регистрирани около 1700 случая“, каза още проф. Тодор Кантарджиев.\r\nЛюба АЛЕКСИЕВА", "date": "2017.09.09", "title": "Проф. Тодор Кантарджиев: Два пъти повече са случаите на хепатит от началото на тази година, в сравнение миналата"}
{"url": "http://www.focus-news.net/news/2017/09/09/2434112/liderat-na-bsp-korneliya-ninova-v-bolyarovo-zapochvame-natsionalna-kampaniya-nov-model-na-mestna-vlast.html", "text": "Днес сме на посещение в 5 общини в област Ямбол – Стралджа, Елхово, Болярово, Тунджа и Ямбол. Срещаме се с жителите им, с кметове и общински съветници. От Болярово обявяваме началото на национална кампания „Нов модел на местна власт“, която ще приключи с предложение за изцяло нов закон за местното самоуправление и местната администрация“. Това заяви лидерът на БСП Корнелия Нинова пред обществеността в Болярово, където от 1990 г. досега общината се управлява от кмет на БСП и са с най-високи резултати на последните избори, съобщиха от пресцентъра на партията. Тя подчерта, че държавата абдикира от отговорностите си към общините и постоянно им прехвърля задължения без да им осигурява финансиране. „Правителството на Бойко Борисов отпуска средства с постановления само на общини по свой избор, за което сме сезирали Конституционния съд. Регионалните различия между големите и малки общини растат“, каза още председателят на левицата. Нинова добави, че две години вече програмите за развитие на селските райони и човешките ресурси не могат да стартират, а проектите на малките общини се отхвърлят поради малкия брой жители, но и там живеят българи, които имат равни права със своите сънародници. По думите ѝ граничните и високопланински общини са напълно изолирани и изоставени. „Всички тези проблеми водят до обезлюдяване и демографски срив. Започваме регионални и национални срещи с кметове и общински съветници за обсъждане и изготвяне на изцяло нов закон за местното самоуправление и местната администрация, с който да предложим нов модел за силна местна власт с възможности за реално решаване на ежедневните проблеми. Каним всеки представител на местната власт, независимо от партийната му принадлежност, който има предложения, да се включи в тези разговори“, заключи Корнелия Нинова.", "date": "2017.09.09", "title": "Лидерът на БСП Корнелия Нинова в Болярово: Започваме национална кампания „Нов модел на местна власт“"}
{"url": "http://www.focus-news.net/news/2017/09/09/2434113/reuters-povecheto-obshtini-v-kataloniya-se-podgotvyat-za-provezhdaneto-na-referenduma-za-nezavisimost-ot-ispaniya-nezavisimo-ot-reshenieto-na-konstitutsionniya-sad-na-stranata.html", "text": "Кметът на Барселона поиска гаранции, че общинския персонал няма да бъде подложен на юридическо преследване, или да загуби работата си, ако помогне за организацията на референдума за независимост на Каталония,който трябва да се проведе на 1 октомври, съобщи Reuters.\r\nНезависимо от това, повечето от кметовете в автономната област, които наброяват близо хиляда души, са заявили, че ще продължат с организацията на гласуването, въпреки че то беше обявено за незаконно от властите в Мадрид.\r\nСлед първоначалното предложение да се позволи помещенията в града да бъдат използвани като избирателни секции, кметът на Барселона Ада Колау поиска от каталoнското правителство допълнителни уверения, че замесените държавни служители ще бъдат защитени.\r\nПарламентът на Каталония гласува за провеждането на референдум за независимост на областта от Испания на първи октомври, което предизвика сблъсък с испанското правителство, което се зарече да спре гласуването, което бе обявено за нелегално от Мадрид.\r\nАнкетите, направени в североизточния район, показват, че подкрепата за отделяне от Мадрид намалява, като според Reuters, това се дължи на растежа на испанската икономика. Все пак мнозинството от каталонците искат да се възползват от възможността да гласуват, дали да се отделят от Испания.\r\nДо петъчната вечер, 647 от 948-те общини в Каталония, са информирали местното правителство, че имат намерение да позволят провеждането на плебисцита.\r\nВъв видео, публикувано в Туитър, се вижда как кмета на община Серданьола разкъсва на две парчета писмото изпратено от Конституционния съд на Испания, в което се предупреждава за правните последици от участието в референдума, което предизвика бурни овации сред присъстващата тълпа.\r\nГрупи, искащи независимост от Мадрид, протестираха пред централните сгради на няколко общини в Каталония, които обявиха, че няма да позволят общинските площи да бъдат използвани за гласуването.\r\nПревод и редакция:", "date": "2017.09.09", "title": "Reuters: Повечето общини в Каталония се подготвят за провеждането на референдума за независимост от Испания, независимо от решението на Конституционния съд на страната"}
{"url": "http://www.focus-news.net/news/2017/09/09/2434114/veliko-tarnovo-na-okolo-100-signala-za-intsidenti-reagirat-godishno-svishtovskite-pozharnikari.html", "text": "На около 100 сигнала за инциденти годишно реагират свищовските пожарникари. Това обобщи в ефира на Радио „Фокус“ – Велико Търново началникът на Районната служба „Пожарна безопасност и защита на населението“ в Свищов Светлин Михайлов. Той уточни, че от 1-ви май тази година са регистрирани 19 пожара без материални загуби – в сухи треви и отпадъци, и 14 пожара с щети. Освен това огнеборците са оказали съдействие и при 41 други сигнала за произшествия. „Искам да обърна внимание на това, че нашата дейности не включва единствено гасене на пожари. Ние реагираме при всякакви произшествия, които се случват на територията на Свищовска община. В средата на лятото имаше една много голяма буря, при която паднаха много дървета, които създават предпоставки за произшествия и за които ние се погрижихме. Имаше и големи наводнения, ние се отзоваваме и на подобни сигнали – за отводняване на домове. Така че нашата дейност не се ограничава само с гасене на пожари, а е комплексна“, коментира началникът на свищовската пожарна. Той допълни, че общият брой на произшествията, които колегите му ликвидират за година, е приблизително един и същ. По думите му натовареността на състава не се променя значително.\r\nЛуиза ТРАНЧЕВА", "date": "2017.09.09", "title": "Велико Търново: На около 100 сигнала за инциденти реагират годишно свищовските пожарникари"}
{"url": "http://www.focus-news.net/news/2017/09/09/2434115/prof-milko-palangurski-istorik-balgarite-vinagi-sa-tarsili-i-tarsyat-dalgosrochni-posleditsi-ot-mezhdunarodnite-i-natsionalni-konflikti.html", "text": "Българите винаги са търсили и търсят дългосрочни последици от международните и национални конфликти. Това е една от основните пречки за развитието на обществото в икономически и социален план, каза за Радио „Фокус“ – Велико Търново историкът проф. Милко Палангурски. Той изрази мнение, че причината за това е, че обществото не знае какво иска да постигне в бъдеще. Освен това поясни, че единственият път, по който трябва да поемем, за да променим нагласите си, е образованието. „Но, както знаете, у нас на думи то винаги е първостепенно по своето значение, роля и място в политиката,  но така или иначе България отделя най-ниския бюджет в Европейския съюз, като процент от БВП, за образование. Това показва, че всичко е една илюзия и опит за говорене, че имаме желание и намерение, и тук не говоря само за последните  2-3 години, а за последните две десетилетия. На практика, колкото и неприятно да ми е да го кажа, от най-образованата европейска нация, ние се превръщаме в най-маргиналната в това отношение“, категоричен бе проф. Палангурски. Той уточни, че виновни за това не само управляващите, защото, по думите му, те са еманация на обществото. „Проблемът е, че нямаме дългосрочен план и визия за това как народът ни трябва да се превърне в общество, което има идея как да се самоуправлява ефективно“, каза още експертът.\r\nЛуиза ТРАНЧЕВА", "date": "2017.09.09", "title": "Проф. Милко Палангурски, историк: Българите винаги са търсили и търсят дългосрочни последици от международните и национални конфликти"}
{"url": "http://www.focus-news.net/news/2017/09/09/2434116/tass-baltiyskite-strani-pomoloha-da-ne-badat-narichani-poveche-bivshi-savetski-republiki.html", "text": "Балтийските страни се обърнаха към френския вестник Le Monde, с молбата да не бъдат наричани повече „бивши съветски републики“ на страниците на изданието, предаде ТАСС, позовавайки се на писмо, написано от посланиците на Литва, Латвия и Естония в Париж, които го адресираха до редакционния директор на вестника – Люк Бронер.\r\n„Поводът за това писмо е статия, публикувана във вестник Le Monde на трети септември, в която става въпрос за противодействието на Финландия срещу хибридната заплаха от страна на Русия, където Балтийските страни са наречени „бивши съветски републики““, пише в съобщението, публикувано на официалната интернет страница на посолството на Латвия във Франция.\r\nВ писмото си, балтийските държави са приветствали интереса на Le Monde към региона, но са призовали да бъде избягвана формулата „бивша съветска република“. Посланиците са се позовали на факти от историята на Балтийския регион, „незаконната окупация и присъединяване към СССР през 1940 година“, което „повечето от страните по света, включително Франция, са възприели като незаконно и не са го признали.“\r\nПосланиците са добавили, че ще продължат да следят публикациите във френската преса, за да се убедят, че в тях „правилно са отразени страните от Балтика, от гледна точка на историята и международното право.“\r\nБалтийските републики настояват, че са били присъединени към СССР насилствено, а за своето пребиваване в състава на Съветския съюз те използват термина „окупация“. През 2015-а година, Министрите на правосъдието на трите страни даже са подписали декларация, в която са изразили намерението си да проведат окончателни изчисления на щетите от „съветската окупация“, след което да поискат съответстващото обезщетение от Русия.\r\nПревод и редакция:", "date": "2017.09.09", "title": "ТАСС: Балтийските страни помолоха да не бъдат наричани повече „бивши съветски републики“"}
{"url": "http://www.focus-news.net/news/2017/09/09/2434117/plovdiv-s-demonstratsii-dobrovoltsite-ot-bmchk-otbelyazvat-svetovniya-den-na-parvata-dolekarska-pomosht.html", "text": "С демонстрации доброволците от БМЧК-Пловдив отбелязват Световния ден на първата долекарска помощ. Това каза за Радио „Фокус“ - Пловдив директорът на БЧК-Пловдив Таня Георгиева. Демонстрациите ще се проведат на различни места - в между 16:00 и 18:00 часа - в търговския център на бул „Руски“, а между 18.00 и 20.00 часа - в кв. \"Капана\" – пространството между ул. „Христо Дюкмеджиев“ и ул. „Златарска“. „Ще бъдат показани най-важните техники, които всеки човек трябва да знае, защото от тях понякога зависи човешкия живот,“ добави още Георгиева. Тя заяви, че тази година акцентът е инциденти на работното място. Доброволците ще направят уъркшоп, по време на който всеки може да научи как се прави реанимация, тампонираща превръзка, превръзка на изгаряне и при ухапване от бозайник и как се  измерват жизнените показатели, коментира още Георгиева.\r\nКристиян ГАРОВ", "date": "2017.09.09", "title": "Пловдив: С демонстрации доброволците от БМЧК отбелязват Световния ден на първата долекарска помощ"}
{"url": "http://www.focus-news.net/news/2017/09/09/2434118/tass-predstaviteli-na-rusiya-i-frantsiya-sa-obsadili-temata-za-ureguliraneto-na-konflikta-v-siriya.html", "text": "Постоянният представител на Русия за отделението на ООН и други международни организации, помещаващи се в Женева, Алексей Бородавкин и Заместника на дипломатическия съветник на президента на Франция -Орелиен Лешевалие и военни представители и от двете страни, които се занимават непосредствено със сирийските въпроси, са провели консултации, в които са обсъдени успехите в борбата срещу тероризма в Сирия и достигнатите примирия в зоните на деескалация, предаде ТАСС.\r\nБородавкин е заявил, че тази среща е показала близостта на подходите на Русия и Франция, по много от аспектите на сирийското урегулиране.\r\nТези консултации „логично се вписваха в осъществяването на договорките, достигнати от президентите Владимир Путин и Еманюел Макрон, на срещата във Версай, през месец май, а и след това, на преговорите между министрите на външните работи на двете страни, Сергей Лавров и Жан-ив льо Дриан“, подчерта ръководителят на руската мисия. „Неотдавнашните успехи в борбата с Ислямска държава на територията на Сирия, бяха високо оценени, както и постигнатото примирие в зоните на деескалация, които приближават завършека на гражданската война в близкоизточната страна“, отбеляза Бородавкин и добави, че по време на срещата са разглеждани и перспективите за политическото урегулиране на конфликта, в рамките на астанския и женевския процеси, въпроси за оказването на хуманитарна помощ на сирийското население, а също така и външнополитически инициативи на Русия и Франция за съдействие по разрешаването на сирийската криза, с привличането на държави, които оказват влияние на развитието на обстановката в Сирия.\r\nПревод и редакция:", "date": "2017.09.09", "title": "ТАСС: Представители на Русия и Франция са обсъдили темата за урегулирането на конфликта в Сирия"}
{"url": "http://www.focus-news.net/news/2017/09/09/2434119/prezidentat-rumen-radev-datata-9-septemvri-e-povod-edinstveno-za-pomirenie.html", "text": "Датата 9 септември е повод единствено за помирение. Това става ясно от публикация на държавния глава Румен Радев в официалната му страница във „Фейсбук“ по повод 9 септември. „Продължавам да вярвам в това, което написах преди година по повод днешната дата: \"В обществото ни 9-и септември винаги е бил разделителна линия. Страните имат своите необорими мотиви. Хората, върху които тази дата е дала отражение, имат своята памет за нея. Какво е 9-и септември - дата на революция или преврат? За мен е нито едно от двете. Тя е повод единствено за помирение. Повод да проявим мъдрост и най-сетне да направим крачката към едно съзидателно помирение с миналото. Дължим го на себе си...“, пише президентът.\r\n„Поклон пред всички невинни жертви преди и след 9-ти септември, пред всички загинали с мисъл за България“, се казва още в публикацията на държавния глава в социалната мрежа.", "date": "2017.09.09", "title": "Президентът Румен Радев: Датата 9 септември е повод единствено за помирение"}
{"url": "http://www.focus-news.net/news/2017/09/09/2434120/sofiya-zadimyavane-se-e-obrazuvalo-v-rayona-na-botevgrad-predi-vklyuchvaneto-v-magistrala-hemus.html", "text": "Задимяване се е образувало в района на Ботевград, преди включването в магистрала „Хемус“, предаде репортер на Агенция „Фокус“. Димът не затруднява движението.", "date": "2017.09.09", "title": "София: Задимяване се е образувало в района на Ботевград, преди включването в магистрала „Хемус“"}
{"url": "http://www.focus-news.net/news/2017/09/09/2434121/prof-todor-kantardzhiev-tryabva-da-se-obsadi-vaprosat-za-prilagane-na-vaksina-pri-edna-prodalzhitelna-proyava-na-zabolyavaneto-hepatit-a.html", "text": "Трябва да се обсъди въпросът за прилагане на ваксина при една продължителна проява на заболяването хепатит А. Това каза в интервю за Агенция „Фокус“ проф. Тодор Кантарджиев - директор на Националния център по заразни и паразитни болести, за регистрирания взрив на заболели от хепатит А в циганския кв. „Изток“ в Луковит. „За ограничаване на разпространението на болестта са необходими хигиенни мерки, много добър контрол на водата и недопускане фекални води да попаднат във водопровода на питейната вода, миенето на ръце. Трябва да се обсъди и въпросът при една продължителна проява на това заболяване за прилагане на ваксина“, коментира проф. Кантарджиев. По думите му трябва да се прецени каква част от хората, подлежащи на ваксинация са вече преболедували, за да не бъдат имунизирани, защото имат изграден траен имунитет. \r\n„Преди години си спомням танковата бригада, когато все още имаше такава до София, всяка година стотици момчета боледуваха и никой не се сети да ги ваксинира. Сега да видим как ще реагираме при тези случаи“, добави той и уточни, че освен в Луковит, в момента няма сведения за по-значителни взривове от хепатит А. „От години такава увеличена заболеваемост имаше в град Ихтиман“, каза още проф. Тодор Кантардижев. \r\nЛюба АЛЕКСИЕВА", "date": "2017.09.09", "title": "Проф. Тодор Кантарджиев: Трябва да се обсъди въпросът за прилагане на ваксина при една продължителна проява на заболяването хепатит А"}
{"url": "http://www.focus-news.net/news/2017/09/09/2434122/vladimir-ivanov-balgarski-antifashistki-sayuz-vidin-9-septemvri-1944-godina-e-chast-ot-nashata-istoriya.html", "text": "9 септември 1944 година е част от нашата история, каза за Радио „Фокус“ Владимир Иванов, председател на Видинската организация на Българския антифашистки съюз. Той посочи, че това е преход от един обществен строй към друг, опит за изграждане на общество, в което равенството е основен принцип. „9 септември 1944 година поставя началото на този исторически опит и това трябва да бъде уважавано. За съжаление България е една от малкото страни, в която ветераните от антифашистката борба не са признати за ветерани от Втората световна война“, каза Владимир Иванов. Той допълни, че има много млади хора, които се интересуват от истинската история на страната си, а не от тази, която се опитват да им представят. „Не може да се каже, че младите хора не се интересуват от това какво е станало на 9 септември 1944 година и след това. Има млади хора, които имат много точна преценка за събитията, имат активна гражданска позиция и знаят, както за фашизма така и за борбата срещу него, която се е водила в България“, каза Владимир Иванов.", "date": "2017.09.09", "title": "Владимир Иванов, Български антифашистки съюз – Видин: 9 септември 1944 година е част от нашата история"}
{"url": "http://www.focus-news.net/news/2017/09/09/2434123/liderat-na-gs-na-bsp-sofiya-kaloyan-pargov-i-deputati-ot-partiyata-podnesoha-tsvetya-pred-pametnika-na-neznayniya-voyn-po-povod-9-septemvri.html", "text": "Лидерът на ГС на БСП - Сoфия Калоян Паргов и депутати от ПГ на \"БСП за България\" поднесоха цветя пред паметника на Незнайния войн по повод 9 септември, предаде репортер на Агенция \"Фокус\".  Цветя пред паметника положиха депутатите:  Стоян Мирчев, Георги Свиленски и други. На събитието присъстваха общински съветници от БСП в Столичния общински съвет и десетки граждани.\r\nДеница КИТАНОВА", "date": "2017.09.09", "title": "Лидерът на ГС на БСП София Калоян Паргов и депутати от партията поднесоха цветя пред паметника на Незнайния войн по повод 9 септември"}
{"url": "http://www.focus-news.net/news/2017/09/09/2434124/vratsa-10-detsa-ot-obshtina-mezdra-sa-otpadnali-ot-sistemata-na-obrazovanieto-prez-izminalata-uchebna-godina.html", "text": "10 деца от община Мездра са отпаднали от системата на образованието през изминалата учебна година, съобщиха за Радио „Фокус“ – Видин от общинската администрация. Адресите, на които живеят децата са предадени на екипите по обхващане и задържане в образователната система на деца и ученици. Семействата вече са посетени от специалистите. След провеждане на разговори с тях, данните и резултатите ще бъдат докладвани в РУО-Враца. Мобилните екипи за задържане на деца и младежи в системата на образованието започнаха работа в Мездра след среща на представители на общината, Регионално управление на образованието-Враца /РУО/, Районно управление „Полиция“-Мездра, Дирекция „Социални подпомагане“-Мездра и представители на детски и учебни заведения. Предстои да бъдат подадени данни и за други деца и младежи, отпаднали от училище, които също трябва да бъдат върнати в системата на образованието.\r\nАнна ЛОЗАНОВА", "date": "2017.09.09", "title": "Враца: 10 деца от община Мездра са отпаднали от системата на образованието през изминалата учебна година"}
{"url": "http://www.focus-news.net/news/2017/09/09/2434125/people-dailykitay-kitay-nastoyava-indiya-da-prieme-pravilnoto-otnoshenie.html", "text": "Китай призова Индия да следва пътя, начертан от историята, като започне да прави и говори повече неща, които помагат за развитието на индийско-китайските отношения, след като ръководителят на индийската армия обяви, че страната му е готова за „война на два фронта“, пише китайският правителствен вестник People’s Daily.\r\n“Не съм сигурен дали тази реч беше оторизирана и дали забележките му са негово лично мнение, или отразяват позицията на индийското правителство“, заяви Говорителят на външното министерство на Китай – Генг Шуанг – по време на пресконференция, като добави, че дори индийските медии са възприели изказването като шокиращо.\r\n„Китай и Индия са най-важните съседи, един на друг и са двете най-големи развиващи се страни и възникващи пазари... двете държави трябва заедно да бдят над регионалния мир“, подчерта Генг.\r\nТой направи коментарите си, в отговор на забележките на Ръководителят на индийската армия, че Индия ще бъде готова за война на два фронта срещу Китай и Пакистан.\r\nБипин Рават, който е началник на индийските Въоръжени сили, заяви, че Индия трябва да е приготвена за възможни конфликти на северната и западната си граница. Според него, Пакистан провежда „прокси война“ срещу Индия, а Китай е започнал да демонстрира силата си.\r\nМинистърът на Външните работи на Китай Ван И заяви, че връзките между Китай и Индия не трябва да бъдат разрушавани, за да не се случват конфликти между двете страни. Според него и двете държави трябва да гледат една на друга, като на партньори и идеята, Пекин и Делхи да се виждат като противници и заплахи, една за друга, е остаряла.\r\nИндия е изтеглила персонала и оборудването си от платото Доклам, след военното противостояние, от средата на юни до края на август, тази година.\r\n„Рават направи коментарите си, след като завърши противопоставянето на Доклам и след политическия консенсус, постигнат от лидерите на Китай и Индия. Те бяха много неподходящи и сериозно повреждат китайско-индийските връзки, които вече бяха обтегнати от размириците\", каза Киан Фенг, експерт в китайската асоциация за изследвания на Южна Азия.\r\nКиан добави, че „Ръководителят на индийската армия гледа на Китай, като на враг. Това е стратегическа грешка.“\r\n„Китай е съперникът на индийската армия, не Пакистан. Тя търси отмъщение за поражението си от 1962-а година“, подчерта Жао Ганчен, директор на Центъра за азиатско-тихоокеански изследвания към Шанхайския институт за Международни проучвания.\r\n„Няма смисъл да говорят за „война на два фронта“, заяви Киан Фенг.\r\nНародоосвободителната армия на Китай би победила без проблем индийските въоръжени сили. Китай не би позволил на Пакистан да се намеси, след като може да се оправи и сам, обясни той. Освен това, според него, Пакистан не би провокирал война с Индия.\r\nСпоред Жао, Рават най-вероятно е искал да подчертае важността на индийската армия, след напрежението на платото Доклам, но това не би променило политиката на Индия, защото армията ѝ има малко влияние върху дипломацията.\r\nОт своя страна, Киан предупреди, че Индия действително се подготвя за „война на два фронта“. „Индия продължава да се подготвя, като закупува изтребители от САЩ и разполага войските си.“\r\nПревод и редакция:", "date": "2017.09.09", "title": "People Daily(Китай): Китай настоява Индия да приеме \"правилното\" отношение"}
{"url": "http://www.focus-news.net/news/2017/09/09/2434126/kmetat-na-kazanlak-galina-stoyanova-140-godini-sa-dostatachni-za-da-ni-obedinyat-v-obichta-i-priznatelnostta-kam-edin-narod-koyto-napravi-tazi-svoboda-vazmozhna.html", "text": "Реплика на Самарското знаме бе осветена от Старозагорския митрополит Киприан и подарена на Община Казанлък в лицето на кмета Галина Стоянова, по време на официалната част на 14-я Национален събор на русофилите, който се проведе на язовир „Копринка“, предаде кореспондент на Радио „Фокус“. \r\nСлед ритуала по освещаване на Самарското знаме митрополит Киприан прочете приветствено слово към участниците в събора и ръководството на НД „Русофили“ от името на патриарх Неофит, в което той определя важната роля на движението в опазване на добрите отношения и разбирателство между българския и руския народи „дълбоко свързани исторически и обединени от своята обща православна вяра и едната свята православна църква“. От името на НД „Русофили“ свидетелство за дарение на реплика на Самарското знаме бе връчено на кмета на Казанлък от Корнелия Владева. Тя поясни, че инициативата за изработване и даряване на знамето датира от година и половина и е на казанлъшката организация на „Русофили“. Решението е взето на заседание на организацията на 26 май 2017 година. Дарението е по повод 140-ата годишнина от освобождението на България от турско робство и има за цел да напомня на младото поколение за героизма и саможертвата на българските опълченци и руски войни в битката за освобождението на България.\r\n„Приемам знамето от името на гражданите на община Казанлък с изключителна чест и достойнство, с много голяма отговорност, защото такива трябва да бъдат делата на русофилите и на всички представляващи националното движение. 2017-та и 2018-та година са белязани от знака на 140 години свобода“, каза в словото си, приемайки дарението, кметът на община Казанлък Галина Стоянова. Тя изрази своята благодарност към НД „Русофили“ и припомни, че преди седмица на връх Шипка бе отбелязана 140-ата годишнина от Шипченската епопея - заветната битка, в която се решава изходът на Освободителната вона: „Има и друга заветна дата, малко известна, 8 януари 1878 година, когато руските освободители влизат в Казанлък, настаняват се и правят своя щаб в Папазовата къща, където в продължение на два месеца се изработва мирният договор, който по-късно се подписва на 3 март в Сан Стефано. Има места като Шипка, Казанлък, Шейново, Плевен, които са знакови за нашата свобода. 140 години са достатъчни, за да ни обединят в обичта и признателността към един народ, който направи тази свобода възможна.“\r\nСред официалните гости на събора край язовир „Копринка“ бяха посланикът на Руската федерация Анатолий Макаров, депутати от Старозагорски избирателен район, представители на различни институции, както и такива на Руската федерация представени в България.\r\nСлавяна ГАЙДАРОВА", "date": "2017.09.09", "title": "Кметът на Казанлък Галина Стоянова: 140 години са достатъчни, за да ни обединят в обичта и признателността към един народ, който направи тази свобода възможна"}
{"url": "http://www.focus-news.net/news/2017/09/09/2434127/prof-todor-kantardzhiev-pri-hepatit-a-e-mnogo-trudno-da-se-nameri-iztochnikat-na-infektsiyata.html", "text": "При хепатит А е много трудно да се намери източникът на инфекция, защото заболяването е с продължителен инкубационен период и не може да се разбере точно как и кога се е заразил човек. Това каза в интервю за Агенция „Фокус“ проф. Тодор Кантарджиев - директор на Националния център по заразни и паразитни болести, за регистрирания взрив на заболели от хепатит А в циганския кв. „Изток“ в Луковит. „Хубавото е, че това е хепатит, който не оставя трайни поражения на човешкото здраве и не уврежда трайно черния дроб. При хепатит А трябва една година да се спазват хигиенни условия и диетично хранене за възстановяване на функциите на черния дроб и на целия организъм“, обясни проф. Кантарджиев. \r\nТой уточни, че има ваксина за хепатит А, която масово се прилага само в една държава – Израел. „Иначе при хепатит А човек се ваксинира, ако задължително не е боледувал и трябва да посети регион, където го има – да речем в Тропиците, Централна Африка, Латинска Америка или Югоизточна Азия“, поясни още проф. Тодор Кантарджиев. \r\nЛюба АЛЕКСИЕВА", "date": "2017.09.09", "title": "Проф. Тодор Кантарджиев: При хепатит А е много трудно да се намери източникът на инфекцията"}
{"url": "http://www.focus-news.net/news/2017/09/09/2434128/gabrovo-politseyski-patrul-s-gabrovska-refistratsiya-2339-e-razpolozhen-na-izhoda-ot-dryanovo-v-posoka-selo-tsareva-livada.html", "text": "Полицейски патрул с габровска рефистрация 2339 е разположен на изхода от Дряново в посока село Царева ливада, предаде репортер на Агенция \"Фокус\".", "date": "2017.09.09", "title": "Габрово: Полицейски патрул с габровска рефистрация 2339 е разположен на изхода от Дряново в посока село Царева ливада"}
{"url": "http://www.focus-news.net/news/2017/09/09/2434129/blagoevgrad-dva-leki-avtomobila-sa-katastrofirali-v-tunel-zheleznitsa-na-glaven-pat-e-79.html", "text": "Два леки автомобила са катастрофирали в тунел „Железница“ на главен път Е-79, съобщи слушател на Радио „Фокус“. Според него има ранени. На място все още няма полиция или линейка. По думите му се е образувала колона от автомобили с дължина около 7-8 км в посока Благоевград.", "date": "2017.09.09", "title": "Благоевград: Два леки автомобила са катастрофирали в тунел „Железница“ на главен път Е-79"}
{"url": "http://www.focus-news.net/news/2017/09/09/2434130/kaloyan-pargov-bsp-antikomunisticheskata-ritorika-pokazva-che-nyakoy-ne-iska-balgariya-obedinena.html", "text": "Антикомунистическата риторика показва, че някой не иска България обединена. Това каза председателят на ГС на БСП - София Калоян Паргов пред журналисти, след като поднесе цветя пред паметника на Незнайния войн по повод 9 септември, предаде репортер на Агенция \"Фокус\".  \"В българския исторически календар има много дати, които са свързани с отминали събития. Всичките подлежат на исторически анализ\", заяви Паргов. Той посочи, че вчерашното изявление на ГЕРБ и репресираните от комунизма показва, че за 28 години не сме си научили урока като българи. Паргов заяви, че хората са изкуствено разделени на комунисти и антикомунисти, русофили и русофоби и на американофили и на американофоби. Според него линията на антикомунистическа риторика и отричането на републиканския режим след 1944 г., в който България успява да се включи в Антихитлеристката коалиция и който слага началото на модерен път на развитие на страната показва, че някой не иска България обединена. По думите му за някого е по-лесно да управлява българите. Паргов даде пример с държави като Испания, в която има ден на помирение, в който се поднасят цветя и венци и се почита паметта на загиналите от едната и другата страна по време на режимите. \r\nДеница КИТАНОВА", "date": "2017.09.09", "title": "Калоян Паргов, БСП: Антикомунистическата риторика показва, че някой не иска България обединена"}
{"url": "http://www.focus-news.net/news/2017/09/09/2434131/pazardzhik-zaviryavaniya-se-obrazuvaha-po-tsentralnite-gradski-ulitsi-zaradi-silen-dazhd.html", "text": "Силен дъжда вали в Пазарджик, предаде репортер на Радио „Фокус“ -Пазарджик. Завирявания са се образували по централните улици на града. Има и условия за аквапланинг по пътните платна при несъобразена скорост. Трафикът е с нормална интензивност.\r\nАлбена ЖИЛЕКОВА", "date": "2017.09.09", "title": "Пазарджик: Завирявания се образуваха по централните градски улици заради силен дъжд"}
{"url": "http://www.focus-news.net/news/2017/09/09/2434132/kyustendil-ogranicheno-e-dvizhenieto-po-pat-iii-6222-bersin-bagrentsi-poradi-patnotransportno-proizshestvie.html", "text": "Ограничено е движението по път III-6222 Берсин - Багренци поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут: Граница - II-62 Нов Чифлик - Общински път Неделкова Гращица - Згурово - Берсин.", "date": "2017.09.09", "title": "Кюстендил: Ограничено е движението по път III-6222 Берсин - Багренци поради пътнотранспортно произшествие"}
{"url": "http://www.focus-news.net/news/2017/09/09/2434133/sport-maverik-vinyales-specheli-kvalifikatsiyata-na-sastezanieto-ot-motogp-koeto-se-provezhda-na-pistata-v-san-marino.html", "text": "Маверик Винялес, от отбора на Йамаха, постигна най-добро време на квалификацията за Голямата награда на Сан Марино, от сериите MotoGP. Втори остана водачът в класирането Андреа Довициозо с Дукати, а трети е миналогодишният шампион Марк Маркес с Хонда.", "date": "2017.09.09", "title": "Спорт: Маверик Винялес спечели квалификацията на състезанието от MotoGP, което се провежда на пистата в Сан Марино"}
{"url": "http://www.focus-news.net/news/2017/09/09/2434134/sport-manchestar-siti-pobedi-livarpul-s-50.html", "text": "Манчестър Сити победи Ливърпул с 5:0 на своя стадион „Етихад“ в Манчестър, в първия мач от 4-ия кръг на английската Висша Лига. По два гола за победата отбелязаха Жезус и Сане, а един добави Серхио Агуеро.", "date": "2017.09.09", "title": "Спорт: Манчестър Сити победи Ливърпул с 5:0"}
{"url": "http://www.focus-news.net/news/2017/09/09/2434135/otnovo-stolichni-kvartali-ostanaha-bez-elektrozahranvane-zaradi-treti-skasan-kabel-na-chez-razpredelenie-ot-stroitelna-firma-samo-za-den.html", "text": "Строителна фирма отново скъса кабел средно напрежение, собственост на ЧЕЗ Разпределение и остави без електрозахранване за 2 часа 1224 домакинства и стопански клиенти в съботния ден. Инцидентът възникна в 12:36 ч. днес. Засегнати бяха столичните квартали „Бистрица“, „Младост 4“, „Бункера“ и в.з. Малинова долина. Това съобщиха от пресцентъра на ЧЕЗ България.\r\nЕкипи на ЧЕЗ Разпределение предоставиха електрозахранване по резервна схема. Организирани са дежурни групи за възстановяване на повредите, след което ще бъде възстановена нормалната схема на електрозахранване, във връзка с което са възможни кратковременни оперативни превключвания. \r\nТова е третият повреден кабел на компанията само за днешния почивен ден. \r\nПо-рано днес заради несъобразени строителни дейности без електрозахранване бяха клиенти на компанията в ж.к. „Борово“, ж.к. „Красно село“, кв. „Манастирски ливади“ и „Студентски град“ в София. \r\nЧЕЗ призовава отговорните органи за контрол върху работата на строителните фирми, за да бъдат защитени интересите на българските граждани.", "date": "2017.09.09", "title": "Отново столични квартали останаха без електрозахранване заради трети скъсан кабел на ЧЕЗ Разпределение от строителна фирма само за ден"}
{"url": "http://www.focus-news.net/news/2017/09/09/2434136/prof-mihail-konstantinov-9-septemvri-e-cherna-data-ot-balgarskata-istoriya-svarzana-s-likvidatsiyata-na-inteligentsiyata-i-masa-nevinni-balgari.html", "text": "За мен лично това е черна дата от българската история, която е свързана с ликвидацията на българската интелигенция и не само на интелигенцията, на маса невинни българи, които са били основата на обществото. Това коментира в интервю за Радио „Фокус“ политическият анализатор проф. Михаил Константинов по повод събитията от 9 септември 1944 г. „Но причината 9 септември още да разделя хората и да бъде такъв противоречив даже за някои празник, за други черна дата, е това, че нашето общество не се раздели по достоен начин с тези страници от нашата история. Виновните не се покаеха, престъпниците не бяха наказани и няма как, докато това не се случи, ние да затворим тази страница“, заяви още той. „Аз не съм от хората, които мислят, че в социалистическа България всичко е било на 100 % лошо.  И тогава са живели хора, и тогава са работили, и тогава са оставяли неща, които още ги виждаме. Но оценка истинска на тези събития не е дадена“, посочи проф. Константинов. По думите му това е причината да ни разделя тази дата. „В Чехия и в Полша, след като там паднаха комунистическите режими, беше решен въпросът. Беше описана вината, хората приеха това, което се случва. Ние историята не можем да я променим. Такава е тя. Истината е, че нас ни продадоха на Съветския съюз т.нар. съюзници. Просто ние бяхме определени да станем част от съветския блок, както например гърците да станат част от западния блок, от НАТО. Така се случи“, отбеляза още той.", "date": "2017.09.09", "title": "Проф. Михаил Константинов: 9 септември е черна дата от българската история, свързана с ликвидацията на интелигенцията и маса невинни българи"}
{"url": "http://www.focus-news.net/news/2017/09/09/2434137/sliven-vazstanoveno-e-dvizhenieto-pri-km-238-v-posoka-burgas-na-am-trakiya.html", "text": "Възстановено е движението при км 238 в посока Бургас на АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2017.09.09", "title": "Сливен: Възстановено е движението при км 238 в посока Бургас на АМ \"Тракия\""}
{"url": "http://www.focus-news.net/news/2017/09/09/2434138/blagoevgrad-nyama-postradali-pri-katastrofata-v-tunel-zheleznitsa-na-glaven-pat-e-79.html", "text": "Няма пострадали при катастрофата в тунел „Железница“, а само материални щети. Това каза за Радио „Фокус“- Пирин дежурният полицай в ОД на МВР- Благоевград. Той потвърди, че два леки автомобила са се удари в тунела и вероятно има образуване на колони от автомобили. Дежурният служител от ОПУ- Благоевград каза, че за кратко движението се е осъществявало само в една посока, но към този час е възстановено.\r\nЛора КАЛЧЕВА", "date": "2017.09.09", "title": "Благоевград: Няма пострадали при катастрофата в тунел „Железница“ на главен път Е-79"}
{"url": "http://www.focus-news.net/news/2017/09/09/2434139/prof-mihail-konstantinov-krayno-vreme-e-da-prestanem-da-pravim-obshtestveni-porachki-v-koito-edna-ot-tochkite-e-egn-to-na-direktora-na-firmata.html", "text": "Проблемът с обществената поръчка за сайта на Българското председателство на ЕС възникна заради искането кандидатите да имат опит в правенето на поне 2 такива проекта досега. Това каза за Радио „Фокус“ проф. Михаил Константинов. По думите му тази клауза е абсурдна и няма как да се изпълни, защото България не е имала друго председателство. Проф. Константинов каза, че условията по обществената поръчка вече са променени и се очаква скоро да се премине към изпълнението й. „Но вече конкурсът почва да става малко по-нормален. Искам да кажа не само в този случай, но изобщо, че е крайно време да престанем да правим обществени поръчки, в които една от точките е ЕГН-то на директора на фирмата, разбирате за какво говоря. Такива бяха някои поръчки примерно за автомобили за Народното събрание, където само дето не бяха написали марката на автомобила, но всички останали параметри водеха до един-единствен модел на единствена марка. Това са циркове, не се правят така обществени поръчки и се надяваме, че ще им дойде акълът в това отношение“, обясни Михаил Константинов. \r\nТой коментира още, че трябва да се направи преразглеждане на концепцията на електронното гласуване не само в технически аспект, но и  да се направи обсъждане на доверието в този процес. Според него, няма доверие в процеса на електронното гласуване, не само у нас, но и у целия свят.", "date": "2017.09.09", "title": "Проф. Михаил Константинов: Крайно време е да престанем да правим обществени поръчки, в които една от точките е ЕГН-то на директора на фирмата"}
{"url": "http://www.focus-news.net/news/2017/09/09/2434140/ria-novosti-kiev-obeshta-na-rusiya-iznenadi-na-generalnata-asambleya-na-oon.html", "text": "Постоянният представител на Украйна за ООН Владимир Елченко заяви, че Киев готви редица „неочаквани“ претенции към Русия и те ще бъдат озвучени на 72-ата сесия на Генералната асамблея на ООН, предаде РИА Новости, позовавайки се на интервю на Елченко дадено за украинското издание „Укринформ“.\r\n„Има ред инициативи, които не искам в момента да озвучавам, за да не разкрием картите си пред нашия бивш стратегически партньор, в аванс. Но те трябва да са уверени, че по пътя си ще срещнат немалко неочаквани неща“, заяви Елченко. Той добави, че украинската страна има „много въпроси“, които има намерени да повдигне.\r\nДипломатът напомни, че на Генералната асамблея ще има шест основни комитета, които „обхващат сферите на икономиката, правата на човека,  международното право, информацията“. Той посочи, че във всяка от тези области „могат да бъдат намерени много моменти, които Москва, или е нарушила, или просто не изпълнява“. Според неговите думи, всички те се касаят до Донбас или Крим.\r\nОсвен това, постоянният представител съобщи, че на 16-и октомври в Ню Йорк ще се състоят изборите в Съвета за правата на човека на ООН. Той изрази надежда, че Украйна ще попадне в новия състав на тази структура.\r\n„Ние, за радост, нямаме конкуренти в източноевропейската група. Там ще можем да поставим множество въпроси, и за Крим, и за Донбас, в контекста на правата на човека“, заяви той.\r\nПо-рано Заместник-ръководителят на администрацията на президента на Украйна, Константин Елисеев, съобщи, че представителите на Украйна в ООН са предали на партньорите в Съвета за сигурност, проект за резолюция за изпращането на миротворчески контингент на ООН в зоната на конфликта в Донбас.\r\nПревод и редакция:", "date": "2017.09.09", "title": "РИА Новости: Киев обеща на Русия „изненади“ на Генералната асамблея на ООН"}
{"url": "http://www.focus-news.net/news/2017/09/09/2434141/pazardzhik-obshtina-velingrad-se-vklyuchva-v-kampaniyata-da-pochistim-balgariya.html", "text": "Община Велинград се включва в кампанията „Да почистим България“, която тази година ще се проведе на 16 септември, съобщи за Радио „Фокус“ –Пазарджик Бояна Кирилова, експерт в общинската администрация в курорта.  „В тази връзка се обръщаме към всички желаещи да се включат в инициативата, да отделят от личното си време и да проявят обществена отговорност. Това е начина да покажем, че чистотата около домовете ни и в природата е предпоставка за по-малко пожари и нежелани инциденти при поройни дъждове. По-благоприятна околна среда е необходима за нас, нашите деца и бъдещите поколения“, уточни Кирилова. Тя допълни, че за сведение на заинтересованите лица списъкът с местата за почистване ще бъде обявен на 11 септември.\r\nАлбена ЖИЛЕКОВА", "date": "2017.09.09", "title": "Пазарджик: Община Велинград се включва в кампанията „Да почистим България“"}
{"url": "http://www.focus-news.net/news/2017/09/09/2434142/hurryiet-ministerstvoto-na-vanshnite-raboti-na-turtsiya-predupredi-grazhdanite-si-koito-zhiveyat-v-germaniya-da-se-vazdarzhat-ot-politicheski-diskusii.html", "text": "Министерството на външните работи на Турция излезе със съобщение, в което призовава турските граждани, които живеят в Германия и тези, които ще пътуват до тази страна, да бъдат внимателни и да се въздържат от политически дискусии, преди парламентарните избори във Федералната република, които ще се проведат на 24-и септември, пише турското издание Hurryiet.\r\nВ съобщението пише, че политическата атмосфера в Германия е повлияна от увеличаващите се крайно-десни и дори расистки дискурси, в кампания, която е основана на анти-турски позиции и усилия да се попречи на Анкара да продължи преговорите за приемане в Европейския съюз.\r\nВ него се посочва, че германските органи не успяват да разяснят минали събития, насочени срещу турците в страната, включително \"палежи\", произволни въпроси на летищата и малтретиране.\r\nОт министерството са добавили, че Берлин „взаимодейства с терористични организации“, а именно, обявената извън закона, Работническа партия на Кюрдистан (ПКК) и ФЕТО                         ( терористичната организация на Фетулах Гюлен).\r\n„Турските граждани които живеят в Германия и тези, които планират да посетят тази страна, трябва да са внимателни и да действат предвидливо, в случай на възможни инциденти, поведение или словесни атаки на ксенофобията и расизма“, предупредиха от турското външно министерство.\r\nПревод и редакция:", "date": "2017.09.09", "title": "Hurryiet: Министерството на външните работи на Турция предупреди гражданите си, които живеят в Германия, да се въздържат от политически дискусии"}
{"url": "http://www.focus-news.net/news/2017/09/09/2434143/gd-granichna-politsiya-8-km-kolona-ot-leki-avtomobili-ima-na-izhod-na-gkpp-kalotina-po-4-km-koloni-ima-i-na-gkpp-kulata-i-gkpp-makaza.html", "text": "На българо-сръбската граница трафикът е интензивен, на ГКПП \"Калотина\" има 8 км колона от леки автомобили на изход. Препоръчва се използването на алтернативен маршрут през ГКПП \"Стрезимировци\". Това съобщиха от пресцентъра на ГД \"Гранична полиция\". На българо-гръцката граница трафикът е интензивен на изход за леки автомобили, на ГКПП \"Кулата\" и ГКПП \"Маказа\" има колони от 4 км на изход. Препоръчва се използването на алтернативни маршрути през ГКПП \"Илинден\", ГКПП \"Капитан Петко войвода\", ГКПП \"Златоград\" и ГКПП \"Ивайловград\". На българо-румънската граница, на ГКПП \"Дунав Мост - Видин\" има образувала се колона от около 1 км от товарни автомобили на изход.\r\nНа българо-македонската  и на българо-турската граница трафикът е нормален на всички ГКПП.\r\nФериботът Оряхово-Бекет работи само през деня поради ниското ниво на р. Дунав.", "date": "2017.09.09", "title": "ГД \"Гранична полиция\": 8 км колона от леки автомобили има на изход на ГКПП \"Калотина\", по 4 км колони има и на ГКПП \"Кулата\" и ГКПП \"Маказа\""}
{"url": "http://www.focus-news.net/news/2017/09/09/2434144/pregled-na-mezhdunarodnite-novini-do-18-chasa-agentsiya-fokus.html", "text": "Министерството на външните работи на Турция излезе със съобщение, в което призовава турските граждани, които живеят в Германия и тези, които ще пътуват до тази страна, да бъдат внимателни и да се въздържат от политически дискусии, преди парламентарните избори във Федералната република, които ще се проведат на 24-и септември, пише турското издание Hurryiet.\r\nВ съобщението пише, че политическата атмосфера в Германия е повлияна от увеличаващите се крайно-десни и дори расистки дискурси, в кампания, която е основана на анти-турски позиции и усилия да се попречи на Анкара да продължи преговорите за приемане в Европейския съюз.\r\nВ него се посочва, че германските органи не успяват да разяснят минали събития, насочени срещу турците в страната, включително \"палежи\", произволни въпроси на летищата и малтретиране.\r\nОт министерството са добавили, че Берлин „взаимодейства с терористични организации“, а именно, обявената извън закона, Работническа партия на Кюрдистан (ПКК) и ФЕТО                         ( терористичната организация на Фетулах Гюлен).\r\n„Турските граждани които живеят в Германия и тези, които планират да посетят тази страна, трябва да са внимателни и да действат предвидливо, в случай на възможни инциденти, поведение или словесни атаки на ксенофобията и расизма“, предупредиха от турското външно министерство.\r\n*** Постоянният представител на Украйна за ООН Владимир Елченко заяви, че Киев готви редица „неочаквани“ претенции към Русия и те ще бъдат озвучени на 72-ата сесия на Генералната асамблея на ООН, предаде РИА Новости, позовавайки се на интервю на Елченко дадено за украинското издание „Укринформ“.\r\n„Има ред инициативи, които не искам в момента да озвучавам, за да не разкрием картите си пред нашия бивш стратегически партньор, в аванс. Но те трябва да са уверени, че по пътя си ще срещнат немалко неочаквани неща“, заяви Елченко. Той добави, че украинската страна има „много въпроси“, които има намерени да повдигне.\r\nДипломатът напомни, че на Генералната асамблея ще има шест основни комитета, които „обхващат сферите на икономиката, правата на човека,  международното право, информацията“. Той посочи, че във всяка от тези области „могат да бъдат намерени много моменти, които Москва, или е нарушила, или просто не изпълнява“. Според неговите думи, всички те се касаят до Донбас или Крим.\r\nОсвен това, постоянният представител съобщи, че на 16-и октомври в Ню Йорк ще се състоят изборите в Съвета за правата на човека на ООН. Той изрази надежда, че Украйна ще попадне в новия състав на тази структура.\r\n„Ние, за радост, нямаме конкуренти в източноевропейската група. Там ще можем да поставим множество въпроси, и за Крим, и за Донбас, в контекста на правата на човека“, заяви той.\r\nПо-рано Заместник-ръководителят на администрацията на президента на Украйна, Константин Елисеев, съобщи, че представителите на Украйна в ООН са предали на партньорите в Съвета за сигурност, проект за резолюция за изпращането на миротворчески контингент на ООН в зоната на конфликта в Донбас.\r\n*** Китай призова Индия да следва пътя, начертан от историята, като започне да прави и говори повече неща, които помагат за развитието на индийско-китайските отношения, след като ръководителят на индийската армия обяви, че страната му е готова за „война на два фронта“, пише китайският правителствен вестник People’s Daily.\r\n“Не съм сигурен дали тази реч беше оторизирана и дали забележките му са негово лично мнение, или отразяват позицията на индийското правителство“, заяви Говорителят на външното министерство на Китай – Генг Шуанг – по време на пресконференция, като добави, че дори индийските медии са възприели изказването като шокиращо.\r\n„Китай и Индия са най-важните съседи, един на друг и са двете най-големи развиващи се страни и възникващи пазари... двете държави трябва заедно да бдят над регионалния мир“, подчерта Генг.\r\nТой направи коментарите си, в отговор на забележките на Ръководителят на индийската армия, че Индия ще бъде готова за война на два фронта срещу Китай и Пакистан.\r\nБипин Рават, който е началник на индийските Въоръжени сили, заяви, че Индия трябва да е приготвена за възможни конфликти на северната и западната си граница. Според него, Пакистан провежда „прокси война“ срещу Индия, а Китай е започнал да демонстрира силата си.\r\nМинистърът на Външните работи на Китай Ван И заяви, че връзките между Китай и Индия не трябва да бъдат разрушавани, за да не се случват конфликти между двете страни. Според него и двете държави трябва да гледат една на друга, като на партньори и идеята, Пекин и Делхи да се виждат като противници и заплахи, една за друга, е остаряла.\r\nИндия е изтеглила персонала и оборудването си от платото Доклам, след военното противостояние, от средата на юни до края на август, тази година.\r\n„Рават направи коментарите си, след като завърши противопоставянето на Доклам и след политическия консенсус, постигнат от лидерите на Китай и Индия. Те бяха много неподходящи и сериозно повреждат китайско-индийските връзки, които вече бяха обтегнати от размириците\", каза Киан Фенг, експерт в китайската асоциация за изследвания на Южна Азия.\r\nКиан добави, че „Ръководителят на индийската армия гледа на Китай, като на враг. Това е стратегическа грешка.“\r\n„Китай е съперникът на индийската армия, не Пакистан. Тя търси отмъщение за поражението си от 1962-а година“, подчерта Жао Ганчен, директор на Центъра за азиатско-тихоокеански изследвания към Шанхайския институт за Международни проучвания.\r\n„Няма смисъл да говорят за „война на два фронта“, заяви Киан Фенг.\r\nНародоосвободителната армия на Китай би победила без проблем индийските въоръжени сили. Китай не би позволил на Пакистан да се намеси, след като може да се оправи и сам, обясни той. Освен това, според него, Пакистан не би провокирал война с Индия.\r\nСпоред Жао, Рават най-вероятно е искал да подчертае важността на индийската армия, след напрежението на платото Доклам, но това не би променило политиката на Индия, защото армията ѝ има малко влияние върху дипломацията.\r\nОт своя страна, Киан предупреди, че Индия действително се подготвя за „война на два фронта“. „Индия продължава да се подготвя, като закупува изтребители от САЩ и разполага войските си.“\r\n*** Кметът на Барселона поиска гаранции, че общинския персонал няма да бъде подложен на юридическо преследване, или да загуби работата си, ако помогне за организацията на референдума за независимост на Каталония,който трябва да се проведе на 1 октомври, съобщи Reuters.\r\nНезависимо от това, повечето от кметовете в автономната област, които наброяват близо хиляда души, са заявили, че ще продължат с организацията на гласуването, въпреки че то беше обявено за незаконно от властите в Мадрид.\r\nСлед първоначалното предложение да се позволи помещенията в града да бъдат използвани като избирателни секции, кметът на Барселона Ада Колау поиска от каталoнското правителство допълнителни уверения, че замесените държавни служители ще бъдат защитени.\r\nПарламентът на Каталония гласува за провеждането на референдум за независимост на областта от Испания на първи октомври, което предизвика сблъсък с испанското правителство, което се зарече да спре гласуването, което бе обявено за нелегално от Мадрид.\r\nАнкетите, направени в североизточния район, показват, че подкрепата за отделяне от Мадрид намалява, като според Reuters, това се дължи на растежа на испанската икономика. Все пак мнозинството от каталонците искат да се възползват от възможността да гласуват, дали да се отделят от Испания.\r\nДо петъчната вечер, 647 от 948-те общини в Каталония, са информирали местното правителство, че имат намерение да позволят провеждането на плебисцита.\r\nВъв видео, публикувано в Туитър, се вижда как кмета на община Серданьола разкъсва на две парчета писмото изпратено от Конституционния съд на Испания, в което се предупреждава за правните последици от участието в референдума, което предизвика бурни овации сред присъстващата тълпа.\r\nГрупи, искащи независимост от Мадрид, протестираха пред централните сгради на няколко общини в Каталония, които обявиха, че няма да позволят общинските площи да бъдат използвани за гласуването.\r\n*** Подкрепяните от САЩ бойци от „Сирийските демократични сили“(СДС) и Сирийската арабска армия напред срещу Ислямска държава в последната област, която джихадистите контролират в Сирия – Дейр-ез-Зор. Двете офанзиви се водят независимо една от друга, като кюрдско-арабската групировка навлиза в областта от север, а правителствената армия напредва по две направления – от юг и от запад, предаде Reuters.\r\nСДС, който се ползва от поддръжката на САЩ, започна офанзивна операция срещу терористите в северните райони на областта и целта е да се завземат, колкото може повече територии на север и на изток от река Ефрат.\r\nМеждувременно, сирийското правителство и неговите съюзници, подкрепяни от Русия и Иран, овладяха петролен кладенец от Ислямска държава, който се намира от другата страна на река Ефрат, а също така, те установиха контрол върху част от пътя, който свързва Дейр-ез-Зор с районите надолу по течението на реката, които джихадистите продължават да владеят.\r\nОфанзивите срещу териториите на Ислямска държава, които терористите контролират от години, най-вероятно ще доближат СДС и Сирийската арабска армия в опасна близост едни до други.\r\n*** Афганистанските военни за последното денонощие са ликвидирали най-малко 119 терористи, сред които 19 членове на „Ислямска държава“ по време на операции по цялата страна, предаде  РИА Новости.\r\nТерористите от „Ислямска държава“ са ликвидирани край границата с Пакистан в провинцията Нангархар. Министерството на отбраната на Афганистан не съобщава за жертви от своя страна.\r\n***  Генералният секретар на НАТО Йенс Столтенберг предупреди, че светът е в най-опасната си позиция от едно поколение насам. Той посочи редица заплахи, които в момента изплуват по глобуса едновременно – включващи Северна Корея, терористите и все по-настъпателна Русия, които правят света по-опасен, пише The Independent.\r\n„Нещата са все по-непредсказуеми и сложни, защото имаме толкова много предизвикателства едновременно“, заяви Столтенберг. „Имаме разпространяване на оръжия за масово поразяване в Северна Корея, имаме терористи, нестабилност, имаме все по-настъпателна Русия. Това е един по-опасен свят“, добави той. \r\nГенералният секретар посочи, че никога през цялата му 30-годишна политическа кариера не е бил свидетел на подобно развитие на ситуацията.", "date": "2017.09.09", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/09/09/2434145/afp-siriyskata-armiya-e-probila-obsadata-na-islyamska-darzhava-okolo-aviobaza-v-deyr-ez-zor.html", "text": "Сирийските войски са пробили обсадата на Ислямска държава, около военно летище в източния сирийски град Дейр-ез-Зор, предаде AFP, позовавайки се на публикации в сирийските държавни медии.\r\nСирийската държавна новинарска агенция САНА съобщи, че пробивът е дошъл, „след като групировка, която се е движила от страната на гробище, намиращо се на югозапад от града, се е съединила със защитниците на военното летище.“\r\nПревод и редакция:", "date": "2017.09.09", "title": "AFP: Сирийската армия е пробила обсадата на Ислямска държава около авиобаза в Дейр-ез-Зор"}
{"url": "http://www.focus-news.net/news/2017/09/09/2434146/veliko-tarnovo-chastichni-remontni-deynosti-se-izvarshvat-po-patya-mezhdu-selo-orlovets-i-polski-trambesh.html", "text": "Частични ремонтни дейности се извършват по пътя между село Орловец и Полски Тръмбеш. Нека водачите се движат с повишено внимание в отсечката от км 53+000 до км 64+750. Благоустрояването на пътя трябва да приключи до 20 септември. Това съобщиха за Радио „Фокус” – Велико Търново от Агенция „Пътна инфраструктура“. Условията за пътуване в областта са нормални. Настилките са сухи, а времето – предимно слънчево. Трафикът е интензивен.  Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Полицейски служители следят за правилното протичане на трафика. Патрули са разположени на входовете и изходите на Велико Търново. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2017.09.09", "title": "Велико Търново: Частични ремонтни дейности се извършват по пътя между село Орловец и Полски Тръмбеш"}
{"url": "http://www.focus-news.net/news/2017/09/09/2434147/plovdiv-silna-burya-zatrudnyava-dvizhenieto-po-podbalkanskiya-pat-v-rayona-na-karlovo.html", "text": "Силна буря затруднява движението по Подбалканския път в района на Карлово, предаде кореспондент на Агенция „Фокус“.  Пороен дъжд, придружен от бурен вятър, се излива в Карловското поле. Видимостта по пътя между Калофер и Карлово е от 30 до 50 метра. На места от силните пориви на вятъра се образуват завихряния, които повличат треви и храсти.\r\n\"Фокус\" призовава водачите да шофират внимателно и със съобразена скорост. \r\nВелислав ВЕЛЕВ", "date": "2017.09.09", "title": "Пловдив: Силна буря затруднява движението по Подбалканския път в района на Карлово"}
{"url": "http://www.focus-news.net/news/2017/09/09/2434148/savina-tsoneva-rb-aprilov-palauzov-gabrovo-pet-poredni-godini-organizirame-lyatna-chitalnya-za-detsa-koyato-predizvikva-golyam-interes.html", "text": "Пет поредни години РБ „Априлов-Палаузов” – Габрово организира лятна читалня за деца, която предизвиква голям интерес. Заниманията и през това лято са посещавани от поне 20 деца на ден, каза за Радио „Фокус“ – Велико Търново Савина Цонева, директор на културната институция. Тя припомни, че занятията се провеждаха по специална програма. Те включваха познавателни игри, работа с компютър, читалня, инициативата „помощник библиотекар“, при която малчуганите имат възможност „да преминат от другата страна“ и да търсят, предлагат и дават книги сами, както и арт ателиета. „Вече пет години правим лятна читалня, но интересът не спада. Това е целта ни – библиотеката да излезе сред хората и те да видят, че ние продължаваме да съществува и предлагаме нова, различна и актуална информация и алтернативни варианти за оползотворяване на свободното време“, обясни Савина Цонева. Тя подчерта, че библиотеките не са остарели институции и са в крак със съвремието, като обновяват постоянно освен фондовете си и всички ресурси , с които разполагат.\r\nЛуиза ТРАНЧЕВА", "date": "2017.09.09", "title": "Савина Цонева, РБ „Априлов-Палаузов” – Габрово: Пет поредни години организираме лятна читалня за деца, която предизвиква голям интерес"}
{"url": "http://www.focus-news.net/news/2017/09/09/2434149/bbc-hilyadi-simpatizanti-na-ostavaneto-na-velikobritaniya-v-es-marshiruvaha-do-ploshtada-pred-britanskiya-parlament-kadeto-provezhdat-demonstratsiya.html", "text": "Хиляди демонстранти, които се обявяват в полза на оставането на Великобритания в Европейския съюз, маршируваха до Уестминстър, където провеждат митинг. „Народният марш за Европа“ премина през центъра на Лондон, преди да достигне до площада пред парламента, където тълпата спря, предаде BBC.\r\nЛидерът на Либерал-демократическата партия на Великобритания, сър Винс Кейбъл, заяви, че има все повече хора, които са притеснени от влиянието на Брекзит.\r\nМаршът се проведе преди депутатите да гласуват закон, който ще направи нищожен акта, с който Великобритания се присъедини към ЕС и ще спре върховенството на европейските закони над тези на Обединеното кралство.\r\nИскащите да останат в ЕС, много, от които, се бяха облекли в жълто-сини дрехи и развяваха знамена на съюза се събраха пред сградата на парламента днес следобяд.ю\r\nМного носеха табелки и плакарди с лозунги като „Изход от Брекзит“ и тениски с надпис „Remoaner Till I Die“\r\nБившият министър от Либерално-демократичната партия сър Ед Дейви каза на тълпата, че е „преминал от яд към стрес, от ярост към отчаяние“.„След като започнаха преговорите за Брекзит се появи и трета емоция, която почувствах – смущение.„Смущение от лидерите на страната ни. Смущение  за Великобритания.“\r\nЕдна демонстрантка, облечена в синя барета, обсипана с жълти звезди, каза на Би Би Си, че се е присъединила към митинга, защото се чувствала: \"Напълно насилена от идеята за Брекзит“.\r\n„Живяла съм, работила съм и съм обичала в Европа много години. Цялото ми съществуване беше европейско съществуване“, подчерта тя.\r\n„Мъжът ми има бизнес в Европа. Ние работихме години за да го разработим. Какво ще стане с него?“\r\nПревод и редакция:", "date": "2017.09.09", "title": "BBC: Хиляди симпатизанти на оставането на Великобритания в ЕС маршируваха до площада пред британския парламент, където провеждат демонстрация"}
{"url": "http://www.focus-news.net/news/2017/09/09/2434150/plovdiv-katastrofa-mezhdu-dva-leki-avtomobila-e-stanala-na-izhoda-na-selo-pesnopoy.html", "text": "Катастрофа между два леки автомобила е станала на изхода на село Песнопой, предаде репортер на „Фокус“.", "date": "2017.09.09", "title": "Пловдив: Катастрофа между два леки автомобила е станала на изхода на село Песнопой"}
{"url": "http://www.focus-news.net/news/2017/09/09/2434151/yuzdp-investira-v-deynosti-koito-osiguryavat-prihodi-ot-nedarvesni-gorski-produkti.html", "text": "Собствена ягодова градина на площ от 2,5 декара създадоха в „ДГС Рилски манастир”. Това съобщиха от пресцентъра на Югозападно държавно предприятие. С доброволния труд на служителите и работниците от териториалното поделение на ЮЗДП и със средства от стопанската дейност, в горския разсадник „Герена” край с. Стоб са засадени 17 400 растения. Използвано е свободното пространство в генеративната градина от бяла акация на площ от 5 декара, създадена миналата година за производство на качествени семена за залесяване.\r\nЯгодовите насаждения са от сорта „Клери” – един от най-ранните и интензивни, със средно висока продуктивност и много добри вкусови качества на плодовете. Разсадът е сертифициран, доставен от Италия от най-големия производител на посадъчен материал на ягоди, малини, къпини и др. в Европа – „Мацоли груп”. За да бъдат осигурени максимално добри условия за плододаване, горските служители са изградили и капкова напоителна система, която ритмично да водоснабдява ягодовото насаждение.\r\n„Напролет очакваме първа реколта, която ще е за директна консумация. Ако производството на ягоди се окаже печелившо бизнес начинание, обмисляме да увеличим градината”, казва директорът на „ДГС Рилски манастир” инж. Георги Кабзималски.", "date": "2017.09.09", "title": "ЮЗДП инвестира в дейности, които осигуряват приходи от недървесни горски продукти"}
{"url": "http://www.focus-news.net/news/2017/09/09/2434152/plovdiv-patrul-s-plovdivska-registratsiya-5352-e-razpolozhen-na-izhoda-ot-selo-pesnopoy-po-patya-karlovo-plovdiv.html", "text": "Патрул с пловдивска регистрация 5352 е разположен на изхода от село Песнопой по пътя Карлово – Пловдив, предаде репортер на Агенция „Фокус“.", "date": "2017.09.09", "title": "Пловдив: Патрул с пловдивска регистрация 5352 е разположен на изхода от село Песнопой по пътя Карлово – Пловдив"}
{"url": "http://www.focus-news.net/news/2017/09/09/2434153/bsp-na-9-septemvri-oskverniha-bratskata-mogila-v-asenovgrad.html", "text": "На 9 септември оскверниха Братската могила в Асеновград. БСП подава сигнал в районната прокуратура и МВР срещу недостойния за обществото ни акт. Това съобщиха от пресцентъра на БСП. Изрисуваха и оскверниха с неприлични надписи Братската могила в Асеновград. Това са установили днес асеновградски социалисти. За тях мястото е свято, където са заровени костите на 25 души - антифашисти. По думите им с подобни неприлични надписи, никога досега паметникът не е бил оскверняван. Социалисти от града смятат, че до този вандалски и недостоен за българското общество акт се е стигнало след медийни изявления срещу знаменитата за много българи дата 9 септември 1944 г. Те смятат, че е недостойно българи да се опитват да поругават паметници на хора, борили се срещу фашизма. Смятат за недостойно и антибългарско хора да се опитват да разделят обществото ни и да насаждат омраза.\r\nПо този повод председателят на БСП-Асеновград Енко Найденов ще подаде сигнал до районна прокуратура и до МВР.", "date": "2017.09.09", "title": "БСП: На 9 септември оскверниха Братската могила в Асеновград"}
{"url": "http://www.focus-news.net/news/2017/09/09/2434155/mariya-valkanova-zam-kmet-na-asenovgrad-zapochna-rabotata-na-ekipa-za-obhvashtane-na-detsa-i-uchenitsi-v-obrazovatelnata-sistema.html", "text": "Започна работата на екипа за обхващане на деца и ученици в образователната система. Това съобщи за Радио „Фокус“ – Пловдив заместник-кметът на Асеновград Мария Вълканова. По думите й екипът от 33 души е съставен на работна среща, провела се в началото на месеца в общината. В него се включват представители на училищата на територията на града, общински служители, социални работници и други представители, имащи отношения към образователната система. „На работната среща екипът се е разделил на 10 подгрупи, които вече започнаха работа по привличането на деца и ученици в образователната система на територията на общината“, уточни Мария Вълканова.\r\n„Фокус“ припомня, че във връзка с изпълнение на Решение №373 на Министерски съвет за създаване на Механизъм за съвместна работа на институциите по обхващане и задържане в образователната система на деца и ученици в задължителна предучилищна възраст, на територията на цялата страна започна сформиране на екипи, като дейността им е свързана с идентифициране на децата, които не са обхванати в образователната система и предприемане на мерки за обхващането им.\r\nКристиян ГАРОВ", "date": "2017.09.09", "title": "Мария Вълканова, зам.-кмет на Асеновград: Започна работата на екипа за обхващане на деца и ученици в образователната система"}
{"url": "http://www.focus-news.net/news/2017/09/09/2434156/kaloyan-pargov-bsp-nyama-da-pozvolim-istoricheskata-istina-da-bade-podmenena-ot-egoistichnite-ambitsii-na-politicheski-ednodnevki.html", "text": "Няма да позволим историческата истина да бъде подменена от егоистичните амбиции на политически еднодневки. Това каза председателят на ГС на БСП – София Калоян Паргов на Братската могила, където бе отбелязан 9 септември, предаде репортер на Агенция „Фокус“. „Всяка година на 9 септември се събираме, за да отбележим победата над хитлерофашизма в България и връщането на нашата родина в семейството на европейските демократични сили. Днес отбелязваме 73 години от онзи паметен септемврийски ден, в който беше сложен край на мракобесието и кафявата чума у нас, за да се постави началото на възраждането и модернизирането на свободна България, на социалната и справедлива държава през втората половина на 20-и век“, каза Калоян Паргов. „Събираме се тук, на Братската могила, за да отдадем почит на десетките хиляди синове и дъщери на България, загинали в борбата срещу фашизма. Събираме се да почетем героите на националната ни антифашистка съпротива“, заяви още той. Лидерът на столичните социалисти коментира, че БСП, като приемник на партията на комунистите, която оглавила борбата срещу обезценяването на човешкия живот и грубото потъпкване на хуманните ценности, е доказала, че българският народ има сили и воля да се противопостави на всеки мракобесен режим. „БСП застана начело на борба, в която сплоти българи от различни политически партии, с различни убеждения и пристрастия в името на националните цели и идеали – победата над фашизма в България. В периода 1941-1944 година без съд и присъда бяха хвърлени в затвори и убити хиляди българи само заради това, че се осмелиха да кажат \"не\" на държавния тероризъм, че поискаха свобода за народа и станаха част от световната борба срещу фашизма. Това е безсмъртен принос на родния антифашизъм, който изми петното, лепнато на страната ни от тогавашните управляващи от правителството на проф. Богдан Филов, превърнали България в сателит на Третия Райх“, подчерта Калоян Паргов. Той посочи, че затова толкова неприемливи са грозните опити през последния четвърт век датата 9 септември да бъде отречена. По думите му е позорна е гаврата с паметта на загиналите антифашисти, разрушаването на техните паметници и мемориални плочи, изписваните кощунствени надписи върху братските могили. „Днес у нас, в медии и университети, в различни обществени среди все по-настойчиво се чуват гласовете, че в България никога не е имало фашизъм и поради това не е имало и антифашизъм. Под такъв претекст антифашистите, включително и гениалният поет Никола Вапцаров, се третират като политически авантюристи и терористи. Парадоксално е, че това недопустимо реакционно поведение се толерира от господстващата система на българския и световния неолиберализъм. Че в своя ламтеж за тотално господство, той все по-активно и все по-преднамерено използва арсенала на фашизма\", каза Паргов. „Затова днес трябва решително да кажем \"Не!\" на неофашизма в Европа и в света. Трябва решително да кажем \"Не!\" и на факторите - външни и вътрешни, които направиха България най-бедната и изостанала страна в Европейския съюз“, посочи Паргов. „Вчера управляващите за пореден път се опитаха да изкривят историческата истина. Отново бяхме свидетели на опитите на политическите лилипути да хвърлят кал и мръсотия върху паметта на героите. Това не е нищо ново. И не може да заличи епохалното значение на 9 септември“, допълни още той. Паргов обяви, че в София БСП ще работи за възстановяване на паметниците, на мемориалните плочи на убитите без съд и присъда хиляди партизани и ятаци. „И ще направим всичко по силите си, за да възстановим истината за българското антифашистко движение. Ние от \"БСП за България\" ще продължим да отстояваме историческата истина, а именно - че участниците в антифашистката борба в България са ветерани от Втората световна война. Госпожи и господа, другарки и другари, честит ден на свободата. Честит празник на победата над фашизма в България“, заяви Калоян Паргов.\r\nДеница КИТАНОВА", "date": "2017.09.09", "title": "Калоян Паргов, БСП: Няма да позволим историческата истина да бъде подменена от егоистичните амбиции на политически еднодневки"}
{"url": "http://www.focus-news.net/news/2017/09/09/2434157/sport-izigraha-se-oshte-chetiri-macha-ot-chetvartiya-krag-na-angliyskata-vissha-liga.html", "text": "Изиграха се още четири мача от четвъртия кръг на английската Висша лига. Шампионът Челси победи с 2:1 Лестър като гост, Арсенал победи Борнемут с 3:0 като домакин, а Тотнъм спечели гостуването си на Евертън с 3:0.\r\nВ другите два мача Брайтън и Уест Бромич завършиха при резултат 3:1, а Саутхемптън загуби домакинството си на Уотфорд с 0:2.", "date": "2017.09.09", "title": "Спорт: Изиграха се още четири мача от четвъртия кръг на английската Висша лига"}
{"url": "http://www.focus-news.net/news/2017/09/09/2434158/denyukrayna-ot-generalniya-shtab-na-vsu-zayaviha-che-v-donbas-ima-okolo-shest-hilyadi-ruski-voennosluzheshti.html", "text": "На окупираната от сепаратисти територия на Донбас се намират около шест хиляди руски военнослужещи, пише киевския всекидневник “День“, позовавайки се на думите на официалния представител на Генералния щаб на Въоръжениете сили на Украйна (ВСУ) Владислав Селезньов, изказани по време на интервю за украинско радио.\r\n„До шест хиляди руски военнослужещи се намират на временно окупираните територии на Донбас, заедно с до 40 хиляди руско-терористически бойци, а освен това там има местни маргинали, които изпълняват задачи в съставите на първи и втори армейски корпуси, които функционално са на подчинение на Въоръжените сили на Руската Федерация. Фактически те изпълняват ролята на окупационна войска на територията на Украйна“, заяви Селезньов.\r\nСпоред неговите думи, руските кадровии военни не спират да прииждат на окупираните територии на Донбас, включително и ръководен състав. \r\n„Има непосредствени военни ръководители, които, на ниво от командир на рота нагоре, изпълняват задачите си на принципа на „командировки“ за неопределено време“, разказа официалният представител.\r\nПревод и редакция:", "date": "2017.09.09", "title": "„День“(Украйна): От Генералния щаб на ВСУ заявиха, че в Донбас има около шест хиляди руски военнослужещи"}
{"url": "http://www.focus-news.net/news/2017/09/09/2434159/nimh-utre-vremeto-shte-e-predimno-slanchevo-i-tiho-s-maksimalni-temperaturi-mezhdu-28-i-33-v-sofiya-okolo-28.html", "text": "През нощта облачността ще се разкъсва и над по-голямата част от страната ще е предимно ясно. По-значителна ще се задържи над крайните северни райони, където на места ще превали. Такава е прогнозата на Националния институт по метеорология и хидрология (НИМХ) към БАН, съобщават дежурният синоптик Боряна Маркова. Утре времето ще е предимно слънчево и почти тихо. В сутрешните часове по Черноморието с ниска слоеста облачност. Максималните температури ще са между 28° и 33°, в София – около 28°. Атмосферното налягане ще се задържи по-ниско от средното за месеца. По Черноморието преди обяд ще е с ниска слоеста облачност, но бързо ще се разкъса до предимно слънчево. Ще духа слаб до умерен вятър от изток-югоизток. Максималните температури ще бъдат между 25° и 28°. Температурата на морската вода е 23°-24°, на север от н. Калиакра – около 20°. Вълнението на морето ще е 1-2 бала. Над планините ще е предимно слънчево. Ще духа слаб до умерен югозападен вятър. Максималната температура на височина 1200 метра ще е около 24°, на 2000 метра – около 16°.   \r\nНовата седмица ще започне със слънчево време. По-значителни временни увеличения на облачността ще има към вторник-сряда, когато на отделни места, главно в Западна България, е възможно да превали. В понеделник ще духа умерен югоизточен вятър, който във вторник временно ще се ориентира от югозапад, а до вечерта ще се обърне от запад-северозапад и ще се усили. Температурите, отначало в западните райони, ще се понижат, на изток ще останат високи - над 30, на места до 34 градуса. В сряда слабо ще се понижат температурите и на изток - максималните ще са между 24° и 29°.", "date": "2017.09.09", "title": "НИМХ: Утре времето ще е предимно слънчево и тихо с максимални температури между 28° и 33°, в София – около 28°"}
{"url": "http://www.focus-news.net/news/2017/09/09/2434160/afp-uraganat-irma-otslabna-do-treta-kategoriya-ochakva-se-da-se-zasili-otnovo.html", "text": "Ураганът „Ирма“ е отслабнал до трета категория, докато бушува на северния кубински бряг, но американски метеоролози предсказаха, че най-вероятно тя ще възстанови силата си, докато стигне до американския щат Флорида, предаде AFP.\r\nБазираният в Маями Национален център за изследване на ураганите е понижил категорията на бурията, от четвърта, както беше няколко часа по-рано, до трета, но синоптиците предупредиха, че се предвижда „Ирма“ „да възставнови силата си, докато напредва към южната част на щата Флорида.“\r\nПревод и редакция:", "date": "2017.09.09", "title": "AFP: Ураганът „Ирма“ отслабна до трета категория, очаква се да се засили отново"}
{"url": "http://www.focus-news.net/news/2017/09/09/2434161/veliko-tarnovo-za-edinadeseti-pat-v-polikraishte-otbelyazaha-praznika-na-plodorodieto-den-godina-hrani.html", "text": "9 състава и индивидуални изпълнители от региона се надпяваха и надиграваха на ХІ-я Празник на плодородието „Ден година храни” в Поликраище. Празникът се организира от НЧ „Развитие -1884“ и кметството в селото, съобщиха от пресцентъра на Община Горна Оряховица.  На откритата сцена в центъра на Поликраище бе подредена и изложба на продукция на местни земеделски производители и пчелари, и на обреден хляб. В експозицията свои продукти и хлябове представиха общо 12 производители. Най-атрактивно аранжираните щандове бяха отличени от организаторите. Гост на празника бе кметът на Община Горна Оряховица инж. Добромир Добрев.\r\nИ тази година гостите имаха възможността да опитат от традиционната за Поликраище градинарска чорба, приготвена от майсторите-готвачи Иван Байчев, Тодор Кушев и Зорка Сърнова. 60 литровият казан къкреше от сутринта близо до откритата сцена. „В него има лук, чушки, домати, карфиол, целина, магданоз, картофи, моркови, зелен боб, люти чушки и изобщо всички зеленчуци, които са в градината”, казват майстор-готвачите, но не издават рецептата до край. За по-добър вкус, вместо традиционното фиде, те слагат дребни макаронени изделия. Майсторът на градинарската чорба е Иван Байчев, който от години живее в Унгария. Рецептата научава там от старите български градинари и сега я предава на своите „колеги” Тодор Кушев и Зорка Сърнова.\r\nПразникът на плодородието „Ден година храни“, който селото домакинства за единадесети път, популяризира българските традиции свързани с кулинарната култура – оригиналните български сортови семена и изделия, съчетани в българската обредност с народните танци – ярък израз на националните ни характер и култура.", "date": "2017.09.09", "title": "Велико Търново: За единадесети път в Поликраище отбелязаха Празника на плодородието „Ден година храни”"}
{"url": "http://www.focus-news.net/news/2017/09/09/2434162/burgas-narodnite-predstaviteli-ot-bsp-za-balgariya-nikolay-tishev-i-todor-baychev-uchastvaha-v-chestvaniyata-na-9-septemvri-v-karnobat.html", "text": "Народните представители от „БСП за България“ Николай Тишев и Тодор Байчев взеха участие в честванията на 73-та годишнина от 9-и септември 1944 г. в Карнобат, съобщиха от пресцентъра на БСП. Събитието се състоя пред Паметника на незнайния воин в местния парк. На него присъства и председателят на БСП – Карнобат Аспарух Иванов. Мероприятието уважиха още членове на ИБ на БСП в града и много други социалисти.\r\n„Преди 73 години на този ден нашата партия поема отговорността за управлението на държавата с ясното съзнание, че България заслужава много по-добро бъдеще от това, което ѝ предлага монархофашисткият режим на сподвижниците на Борис Трети. Заслужава много повече от това- 85 % от българите, които живеят на село да не са виждали течаща вода. Заслужава много повече от двете национални катастрофи и мизерията на продължилото 66 години след Освобождението дясно управление”, каза Николай Тишев.\r\n„Ние, новото поколение в БСП, сме длъжни да продължим борбата за един по-добър свят, за един по-добър живот в България. Борбата за създаване на работните места, борбата за повишаване на доходите, борбата за възстановяване на социалното здравеопазване, борбата за връщане на надеждата на хората, че родината ни я чакат по-добри дни. Аз съм убеден, че ще постигнем успех в тази борба” , заяви Тодор Байчев.\r\nСпоред председателя на БСП – Карнобат Аспарух Иванов, датата 9 септември ни показва, че винаги можем да вярваме в това, което сме смятали за невъзможно. „Ако вярваме в себе си и пазим завета на геройски загиналите, България ще пребъде” – каза той.\r\nСлед поздравителните слова, социалистите поднесоха венци и цветя пред паметника и с едноминутно мълчание почетоха паметта на загиналите антифашисти.", "date": "2017.09.09", "title": "Бургас: Народните представители от „БСП за България“ Николай Тишев и Тодор Байчев участваха в честванията на 9 септември в Карнобат"}
{"url": "http://www.focus-news.net/news/2017/09/09/2434163/plovdiv-izlozhba-savremenna-balgarska-fotografiya-shte-bade-otkrita-na-12-septemvri-v-gradskata-hudozhestvena-galeriya.html", "text": "Изложбата „Съвременна българска фотография“ показва 43 снимки на най-добрите български фотографи. Експозицията ще бъде открита на 12 септември от 18.30 часа в Градска художествена галерия – Пловдив. Това съобщиха за Радио „Фокус“ – Пловдив от галерията. Сред уникалните снимки посетителите ще видят тези на фоторепортера на Reuters Стоян Ненов – първият българин, носител на наградата „Пулицър“ в категорията за „Снимки от горещи новини“, Мартин Чичов – носител на престижната наградата за екшън снимката от средата на 90-те, отразяваща зараждащата се скейт и стрийт култура в България, Надежда Павлова – отличена с награда от Международния Олимпийски комитет за снимката ѝ от връх Тодорка, портрета на Симеон Сакскобургготски, заснет от Георги Богданов и други.\r\nИзложбата анонсира създаването на Дигитален архив на съвременната българска фотография, явяващ се естествено продължение на дейността на фондация МУСИЗ в областта на съвременната фотография. Колекцията ще бъде дарена на Държавна агенция „Архиви“, където ще обогати и допълни масивите ѝ.\r\nФотографиите покриват различни периоди от най-новата история на „Прехода“, изобразяват обществени личности и събития от важни исторически моменти. Фотосите са публикувани в пресата, книги, арт каталози, участвали са в конкурси и изложби.\r\nИзложбата „Съвременна българска фотография“, ще може да бъде разгледана от 12 до 30 септември в Градска художествена галерия – Пловдив.\r\nКристиян ГАРОВ", "date": "2017.09.09", "title": "Пловдив: Изложба „Съвременна българска фотография“ ще бъде открита на 12 септември в градската художествена галерия"}
{"url": "http://www.focus-news.net/news/2017/09/09/2434164/predstoyashti-sabitiya-v-stranata-za-10-septemvri-agentsiya-fokus.html", "text": "***\r\nНа Голямата поляна в Южен парк ще се проведе вторият ден на националната информационно-образователна кампания „Аз събуждам България”.\r\n***\r\nОт 10.30 часа, на бул. „Витоша“ 37 пред Книжен център „Гринуич“, ще се проведе тазгодишното издание на кампанията „Стара хартия за нова книга“, под надслов: „Почисти и прочети“.\r\n***\r\nОт 14.00 часа, в Sofia Ring Mall, ще се състои четвъртото софийско издание на Фестивал на цветовете.\r\n***\r\nОт 11.00 часа, в Творческа база на НХА, ще бъде открита изложба от проведените IX Международна лятна академия и симпозиум - Ахтопол 2017.\r\n***\r\nОт 09.00 часа, пред LARGO MALL Благоевград ще се проведе благотворителен базар.\r\n***\r\nОт 12.30 часа, в централния офис на Национално Сдружение „Младежки Глас”, ще се проведе безплатен семинар за младежи по проект: “Структурен диалог за образователната система, допълнителната квалификация и предприемачеството“.\r\n***\r\nОт 9.00 часа, в Катедрален храм „Успение на Пресвета Богородица”, ще бъде отслужена света Божествена литургия, част от програмата на Седмица на православната книга (4 - 10 септември 2017 г.).\r\n***\r\nUN BESO LATINO FIESTA 2017 организират в пространството около паметник „Асеневци“ и сцена „Арт лято“.\r\n***\r\nОт 11.00 часа, в Държавен куклен театър „Дора Габе“, ще бъде представен Неделен куклен спектакъл „Хитър Петър“.\r\n***\r\nОт 11.00 часа, в Скейт парк – Добрич, ще се проведе младежкият фест Extreme Connection.\r\n***\r\nОт 08.00 часа, на тенис кортовете на сп. пл. „Юнак“, ще се проведе тенис турнирът за любители „Купа Хасково“. \r\n***\r\nОт 09.00 часа, в зала „Дружба“, ще се проведе 3-ти кръг от ДЛОШ „Силов трибой“. \r\n***\r\nОт 10.00 часа, в залата на втория етаж на х-л „Хасково“, ще се проведе турнир по бридж на град Хасково. \r\n***\r\nОт 17.00 часа, на пл. „Свобода“ ще се състои концерт на Галина Коротаева и Светлана Миронова от Ансамбъл „Съзвездието на Урал“, гр. Екатеринбург.", "date": "2017.09.09", "title": "Предстоящи събития в страната за 10 септември (Агенция „Фокус“)"}
{"url": "http://www.focus-news.net/news/2017/09/09/2434165/washington-post-katastrofa-v-zarodish-naselenieto-na-pakistan-dostigna-do-2077-miliona-dushi.html", "text": "От много години насам, бума на раждаемостта в Пакистан можеше да се забележи, гледайки препълнените училища, клиники и ширещата се бедност, сред големи групи от населението на голямата, преимуществено мюсюлманска, държава. Но до преди две седмици никой не знаеше точно колко е сериозен проблема. Сега вече се знае, пише The Washington Post.\r\nПредварителните резултати от новото преброяване на населението – първото от 1998-а насам – показа, че населението се е увеличило с 57 процента от тогава, като е достигнало до 207,7 милиона, което поставя Пакистан на пето място в света по този показател, задминавайки Бразилия и нареждайки се зад Китай, Индия, САЩ и Индонезия. Средната годишна раждаемост, въпреки че плавно намалява, остава на опасно високи нива – 22 раждания на 1000 души, колкото е в Боливия и Хаити и сред най-високите извън Африка.\r\n„Експлоадиращата популационна бомба поставя бъдещето на страната под въпрос“, пише пакистанският колумнист Захид Хюсеин в местно издание. 60 процента от населението е на възраст под 30 години, а близо една-трета от пакистанците живеят в бедност, като само 58 процента от тях са грамотни, добавя Хюсеин и предупреждава, че „това е катастрофа в зародиш“.\r\nГлавните причини за продължителния висок прираст, според експерти по демография, са религиозните табута, политическата плахост и общественото невежество, особено в селските райони. Само една-трета от омъжените пакистанки използват някаква форма на контрол над забременяването и единствения метод за семейно планиране, сакциониран от повечето ислямски свещеници е разреждането на ражданията през две години, за да може всяко новородено да бъде кърмено само през това време.\r\nДори и раждаемостта да се забави, някои експерти изчисляват, че населението на Пакистан ще се удвои до средата на този век, което би поставило под страхотно напрежение водоснабдяването в страната и санитарните системи, понижавайки нивото и достъпа до здравни и образователни услуги и оставяйки десетки милиони пакистанци безработни – правейки ги потенциални участници в криминални мрежи и агресивни ислямистки групи. \r\nПревод и редакция:", "date": "2017.09.09", "title": "Washington Post: “Катастрофа в зародиш“: населението на Пакистан достигна до 207,7 милиона души"}
{"url": "http://www.focus-news.net/news/2017/09/09/2434181/rumyana-glavcheva-ekspert-seizmolog-zemetresenie-s-magnitud-81-sred-nay-silnite-meksikanski-zemetreseniya-za-poslednite-100-godini.html", "text": "На 7 септември, четвъртък, в 23:49 стана мощно земетресение срещу бреговете на южния щат Чиапас в Мексико. Магнитудът на земетресението е 8.1, епицентърът му в акваторията на Тихия океан на около 90 километра (км) южно от Пихихиапан в залива Теуантепек, а дълбочината на източника около 70 км; цитираните параметри са според определенията на Американската геоложка служба и Европейския сеизмологичен център. Националната сеизмологична служба на Мексико съобщава магнитуд 8.2 (актуализиран) и дълбочина на източника близо 60 км. Земетресението генерира и цунами с височина на вълната 1 метър, въпреки очакванията за 3-метрова вълна. Това съобщи  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nЗаливът Техуантепек, където е епицентърът на земетресението с магнитуд 8.2, се намира над пространството на подпъхване на тихоокеанската плоча Кокос под Северноамериканската плоча при скорост от 6,4 см / год. Това земетресение е сред най-мощните сеизмични събития край Мексико, регистрирани през последния един век. Земетресението на 19 септември 1985, което лиши от живот огромен брой хора – между 5000 и 45000 според различни източници и рани други 30 хиляди, е с магнитуд 8.0 по скалата за магнитудна оценка на земетресението от четвъртък срещу петък. Земетресение в западния мексикански щат Халиско, станало през юни 1932 година с магнитуд 8.2 по същата скáла и същата дълбочина на източника от 60 км, има документирани поне 400 (неизвестно колко) човешки жертви. Отивайки още по-назад във времето, открива се още по-силно земетресение през 1787 година, чийто магнитуд е оценен на 8.6. Новото земетресение е и най-силно сред земетресенията на планетата ни за 2017 година. \r\nСеизмолозите в Американската геоложка служба преценяват, че земетресението с магнитуд 8.1 регистрирано в късния четвъртък, е предизвикало близо 10 сантиметра (9.75) издигане по разлома, образуван от огъване на плочата Кокос. В продължение на 30 чáса от момента на основния трус са се случили 18 афтершока с магнитуд 5 и по-голям – максималният реализиран магнитуд по оценка на Мексиканската служба е 6.1. Всеки от тях би могъл да представлява риск за дестабилизираните сгради по крайбрежието и по-навътре в сушата на Мексико, както и на Гибралтар. При тези обстоятелства броят на загиналите от започналата серия земетресения ще нараства (над 60 съобщени от щатите Оаксака, Чиапас и Табаско). А и обявеното досега количество на пострадалите не би могло да е точно и поради нарушаване на комуникациите, което е естествена последица при големи земетресения. Властите в Мексико действат по осигуряване на провизии и вода, както и на медицински грижи, доколкото позволяват условията. Сринати са домове, изградени от глинени плочи и дървен материал, стотици други сгради са повредени в различна степен – включително болници и училища. Праховите частици от разрушения винаги предизвикват валежи, от които обстановката се усложнява още повече. Засегнатият район на Мексико е най-бедният и слабо развит в страната. Очакват се много щети, особено ако последва вторичен трус с магнитуд около 7.", "date": "2017.09.09", "title": "Румяна Главчева, експерт-сеизмолог: Земетресение с магнитуд 8.1 – сред най-силните мексикански земетресения  за последните 100 години"}
{"url": "http://www.focus-news.net/news/2017/09/09/2434182/varna-deseti-yubileen-chernomorski-turisticheski-forum-shte-se-provede-ot-27-do-29-septemvri.html", "text": "Десети юбилеен Черноморски туристически форум ще се проведе във Варна в края на месец септември. Това каза в интервю за Радио „Фокус“ – Варна проф. Стоян Маринов, член на Управителния съвет на Варненската туристическа камара. Събитието ще се състои от 27 до 29 септември в Двореца на културата и спорта във Варна. Тази година форумът ще бъде посветен основно на културно-историческия туризъм и на алтернативните видове туризъм. „Форумът има за цел да допринесе за предлагането на продукти, които водят до удължаването на туристическия сезон и до предлагането на видове и форми на туризъм, свързани с повече приходи. Мотото на изданието тази година е „Местната идентичност и глобалният туризъм“, тоест как в контекстна на глобалния туризъм да използваме местната идентичност, за да предлагаме уникални, различни и атрактивни туристически продукти, свързани с по-високи цени и по-високи приходи“, отбеляза проф. Стоян Маринов.\r\nМарияна ВАЛЕНТИНОВА", "date": "2017.09.09", "title": "Варна: Десети юбилеен Черноморски туристически форум ще се проведе от 27 до 29 септември"}
{"url": "http://www.focus-news.net/news/2017/09/09/2434183/aa-redzhep-tayip-erdogan-i-donald-tramp-shte-se-sreshtnat-po-kasno-tozi-mesets.html", "text": "В събота президентът на Турция Реджеп Тайип Ердоган е провел телефонен разговор с американския си колега Доналд Тръмп, съобщиха от турското президентство, предава Anadolu Agency. \r\nДвамата лидери са се договорили да разговарят лично по време на предстоящата среща на Общото събрание на ООН в Ню Йорк, която ще се състои по-късно този месец. \r\nОсвен това Ердоган и Тръмп са подчертали важността на турско-американското стратегическо партньорство, на задълбочаването на двустранните отношения  и на подпомагането на стабилността в региона.   Мария Динкова", "date": "2017.09.09", "title": "АА: Реджеп Тайип Ердоган и Доналд Тръмп ще се срещнат по-късно този месец"}
{"url": "http://www.focus-news.net/news/2017/09/09/2434184/mvnr-mobilizira-vsichki-svoi-resursi-v-tsentralna-i-severna-amerika-za-sadeystvie-na-balgarskite-grazhdani-v-rayonite-zasegnati-ot-uragana-irma.html", "text": "Във връзка с преминаването на урагана Ирма през Централна и Северна Америка, Министерството на външните работи мобилизира всички свои ресурси за координация и съдействие на българските граждани в региона, съобщиха от пресцентъра на министерството.\r\nОткрити са горещи линии за подаване на сигнали за наши сънародници в беда.\r\nДо момента нямаме данни за пострадали български граждани или такива в ситуация на непосредствена опасност.\r\nПод ръководството на вицепремиера Екатерина Захариева всички наши дипломатически мисии поддържат връзка с компетентните власти за защита на населението.\r\nПризоваваме всички български граждани на територията на щата Флорида да пристъпят незабавно към евакуация и да изпълняват разпорежданията на местните власти включително заповедите за вечерен час в различните окръзи на щата.\r\nЗасега на дежурния телефон на посолството няма постъпили сигнали за пострадали български граждани вследствие на урагана Ирма.\r\nЗаради нарушените комуникации и липсата на телефонни връзки българското посолство във Вашингтон призовава близките на българските граждани, които не могат да се свържат с тях, да проявят търпение.\r\nКъм посолството на Република България в САЩ е създаден кризисен щаб с денонощна телефонна линия 202-387-5770.\r\nПо данни на нидерландските власти в момента активността на урагана Ирма над остров Сент Мартен продължава. Комуникациите с острова са прекъснати. Нидерландски военни части и полицейски подразделения са пристигнали на острова и заедно с местната администрация полагат усилия за осигуряване на сигурността на намиращите се на нидерландската част от острова хора и за възстановяване на основната инфраструктура. На остров Сент Мартен са създадени девет временни убежища.\r\nПо последна информация ураганът Хосе няма да мине през острова. След преминаването на урагана Ирма ще бъде започната евакуацията на чуждите граждани, намиращи се на територията на острова. В момента по информация на външното министерство на Кралство Нидерландия тя е невъзможна. Допълнителна информация за евентуална евакуация ще има в понеделник.\r\nДо момента няма постъпила информация за пострадали български граждани на остров Сент Мартен. Посолството ни в Кралство Нидерландия е в постоянен контакт с Националния координационен център и ще информира своевременно за всяка нова информация. Ситуационният център в МВнР поддържа връзка с роднините на българските граждани, намиращи се на острова.\r\nСигнали за бедстващи граждани на Карибите може да подавате на следните телефони:\r\nПосолство на Република България в Хага (за нидерландската част на Сент Мартен):\r\n+31 657448073\r\nПосолство на Република България в Париж (за френската част на Сент Мартен): +33 1 45 51 85 90 Посолство на Република България в Хавана (за българи, намиращи се в други части на Карибите): +535 286 24 49 Посолство на Република България в Мексико Сити: (+52 1) 55 6064 5199\r\n(044 55 6064 5199, когато се набира от стационарен телефон в Мексико и 55 6064 5199, когато се набира от мобилен телефон на мексикански мобилен оператор на територията на Мексико).\r\nВ Централното управление на МВнР дирекция \"Ситуационен център\" поддържа денонощно дежурство на следните телефони 02 984 24 04 и +359 2 971 38 56.", "date": "2017.09.09", "title": "МВнР мобилизира всички свои ресурси в Централна и Северна Америка за съдействие на българските граждани в районите, засегнати от урагана Ирма"}
{"url": "http://www.focus-news.net/news/2017/09/09/2434185/ekathimerini-gratskoto-pravitelstvo-podgotvya-merki-za-integrirane-na-30-hil-migranti.html", "text": "Гръцките власти подготвят мерки за интегрирането на между 25  хил. и 30 хил. мигранти, които няма да бъдат преселени във връзка със съществуващата програма на Европейския съюз, пише Ekathimerini.  Това заяви в събота министърът на миграцията Янис Музалас пред вестник Ta Nea. \r\nМинистърът уточни, че мерките ще включват нов процес за регистрация, издаване на данъчни и социално-осигурителни номера, записване на децата в училищата, а също така достъп по местния пазар на труда. \r\nМузалас подчерта, че в момента се работи по ново споразумение, тъй като Дъблинската система е „мъртва“.  Мария Динкова", "date": "2017.09.09", "title": "Ekathimerini: Гръцкото правителство подготвя мерки за интегриране на 30 хил. мигранти"}
{"url": "http://www.focus-news.net/news/2017/09/09/2434186/lina-georgieva-ou-petar-parchevich-chiprovtsi-naslednitsi-sme-na-nay-staroto-balgarsko-uchilishte-osnovano-prez-1624-g.html", "text": "Училището в Чипровци е наследник на най-старото българско училище, основано през 1624 г. от архиепископ Илия Маринов от католическата църква в града, каза за Радио „Фокус“ – Видин Лина Георгиева, директор на ОУ „Петър Парчевич“. Тя посочи, че в училището са учили Петър Парчевич – първия български дипломат и радетел за освобождението на България, Петър Богдан – автор на първата история на България. „През 1624 година в училището са се учили 80 момчета от Чипровци и околните села, след това техния брой нараства до 100. Католическата църква отваря училища и в селата Клисура и Железна. За това пише в писмо архиепископ Илия Маринов и това се счита за доказателство за годината, в която е открито училището в Чипровци“, каза Лина Георгиева. Тя допълни, че Чипровското училище е било люлка на българщината в Западна България в тежките години на турското робство. „Гордеем се с историята си, с това, че сме наследници на едно от най-старите училища в България, но ситуацията в общината е много тежка. Всяка година учениците намаляват“, допълни Лина Георгиева. Тя посочи, че през новата учебна година ще бъдат приети 6 първокласника, които ще се обучават в маломерна паралелка. „Общо паралелките в училището ни са 6, обучението е до 7 клас, но тази година нямаме паралелка в 6 клас“, обясни Лина Георгиева. Тя посочи, че училището е средищно и защитено, в него се обучават деца от деветте населени места на Община Чипровци, които се превозват с училищен автобус всеки ден. „Ремонти в сградата, в която е училището не са правени, а тя е от 1978 година, като оттогава няма основен ремонт. Има нужда от ремонти в класните стаи, но Общината не разполага с необходимите средства“, обясни Лина Георгиева.\r\nАнна ЛОЗАНОВА", "date": "2017.09.09", "title": "Лина Георгиева , ОУ „Петър Парчевич“- Чипровци: Наследници сме на най-старото българско училище, основано през 1624 г."}
{"url": "http://www.focus-news.net/news/2017/09/09/2434187/dha-erdogan-razgovarya-po-telefona-s-donald-tramp-za-strategicheskoto-satrudnichestvo-mezhdu-dvete-darzhavi.html", "text": "Президентът на Турция Реджеп Тайип Ердоган е разговарял тази вечер по телефона с президента на САЩ Доналд Тръмп, предаде информационната агенция Догу хабер ажансъ (ДХА).  Стана известно, че двамата лидери са обърнали внимание на „стратегическото партньорство между Турция и САЩ” и са подчертали „важността на още по-голямото укрепване на двустранните връзки и съвместните действия на Анкара и Вашингтон за повишаване на стабилността в района”. Ердоган и Доналд Тръмп са постигнали съгласие за среща в рамките на официалното откриване на годишната сесия на Общото събрание на ООН в Ню Йорк по-късно този месец,  посочва още ДХА.  Георги Димов", "date": "2017.09.09", "title": "ДХА: Ердоган разговаря по телефона с Доналд Тръмп за стратегическото сътрудничество между двете държави"}
{"url": "http://www.focus-news.net/news/2017/09/09/2434188/sotsialistite-otbelyazaha-9-septemvri-gerb-se-obyavi-protiv-pishtnite-tarzhestva-a-prezidentat-prizova-datata-da-bade-povod-za-pomirenie-obzor.html", "text": "Социалистите в цялата страна отбелязaха датата 9 септември. Лидерът на БСП Корнелия Нинова се включи в отбелязването на датата в Стралджа и Елхово.  Заедно с международния секретар на ПГ на \"БСП за България\" Кристиан Вигенин, народния представител Николай Пенев, представители на ръководството на БСП-Ямбол и социалисти от общините, тя поднесе цветя на паметниците на антифашистите и на Братската могила. \"Девети септември е дата, променила България. Днес едни българи я празнуват, а други – хулят“, заяви Корнелия Нинова. \r\nВ столицата 9 септември бе отбелязан с поднасяне на венци и цветя на паметника на Незнайния воин и на Братската могила. Представители на Младежкото обедениение в София пуснаха в небето 73 червени балона, символизиращи 73-ата годишнина от победата над фашизма в България. По повод 9 септември председателят на на ГС на БСП – София Калоян Паргов заяви, че БСП няма да позволи историческата истина да бъде подменена от егоистичните амбиции на политически еднодневки. На Братската могила от БСП – София обявиха, че стартират всенародна подписка в подкрепа на инициативата за издирване на имената на деца, убити от фашистите, след което да бъде поставен техен паметник пред НДК. Пловдивската организация на БСП проведе своя традиционен Деветосептемврийски събор в местността Копривките, а от БСП – Асеновград сигнализираха районната прокуратура и МВР за осквернената Братска могила в града.  \r\nДен преди отбелязването на датата, ГЕРБ и Съюзът на репресираните от комунизма в България се обявиха против „пищните“ тържества на БСП по повод 9 септември. Народният представител Тома Биков от ГЕРБ заяви, че 9 септември е ден, в който си спомнят за паметта на онези, които са били избити след кървавия преврат от 1944 г. По думите му в последните години се наблюдава една тенденция към непризнаване на тези престъпления. „Те никога не са били признавани открито, но се наблюдава една тенденция за завръщане към принципите на една идеология, която отрича и си поставя за цел да унищожи традиционните национални ценности и да положи основите на нови - без религия, без национална идентичност и без семейство\", добави Биков. \r\nДатата 9 септември предизвика и множество разнопосочни коментари. \r\nПрезидентът Румен Радев написа в своя профил във „Фейсбук“, че 9 септември трябва да бъде единствено повод за помирение. Според него в обществото ни тази дата винаги е била разделителна линия, а  хората, върху които тази дата е дала отражение, имат своята памет за нея. „Какво е 9 септември - дата на революция или преврат? За мен е нито едно от двете. Тя е повод единствено за помирение. Повод да проявим мъдрост и най-сетне да направим крачката към едно съзидателно помирение с миналото. Дължим го на себе си...“, пише още в социалната мрежа президентът.\r\nВ интервю за Агенция „Фокус“ историкът акад. Георги Марков подчерта, че не може еднозначно комунизмът да се определя като епоха на концлагери. „Заедно с лагера в Белене, трябва да показваме и НДК“, смята акад. Марков и припомни, че сградата предстои да бъде домакин на председателството на Съвета на ЕС.", "date": "2017.09.09", "title": "Социалистите отбелязaха 9 септември, ГЕРБ се обяви против \"пищните\" тържества, а президентът призова датата да бъде повод за помирение (ОБЗОР)"}
{"url": "http://www.focus-news.net/news/2017/09/09/2434189/ramush-haradinay-nyama-alternativa-na-dialoga-sas-sarbiya.html", "text": "В събота новоизбраният министър-председател на Косово Рамуш Харадинай обеща да продължи диалога със Сърбия и да сложи край на корупцията в страната, предава Reuters. \r\nВ четвъртък Харадинай беше избран да формира новото правителство, след като неговата коалиция постигна споразумение с една от по-малките партии. \r\nВ събота той получи одобрението на 61 депутати от 120-местния парламент. \r\n„Няма алтернатива на диалога със Сърбия“, подчерта Харадинай пред парламента. Въпреки „трагичната история, ние не можем да променим факта, че сме съседи“, допълни новият премиер.  Мария Динкова", "date": "2017.09.09", "title": "Рамуш Харадинай: Няма алтернатива на диалога със Сърбия"}
{"url": "http://www.focus-news.net/news/2017/09/09/2434190/kyustendil-46-detsa-sa-vklyucheni-v-proekta-priemi-me-v-obshtinata.html", "text": "46 деца са включени в проекта „Приеми ме” в Община Кюстендил. Това каза пред Радио „Фокус” – Кюстендил Радостина Ночева, координатор на проекта за Община Кюстендил. „Имаме 10 осиновени деца и едно е реинтегрирано в биологичното семейство, което всъщност е и една от целите във връзка с визията за  деинституционализацията”, каза Радостина Ночева и добави, че реинтеграцията е най-доброто, което може да се случи. По думите ѝ по проекта е сформиран и работи областен екип. В този областен екип се включват общините от областта – Кюстендил, Дупница и Бобов дол. Това са общините, които имат споразумение за партньорство с агенция „Социално подпомагане”. Към тях, обаче, две от общините в областта, Бобошево и Кочериново, нямат споразумение, но ангажимент на социалните работници на областния екип е подкрепата на приемните родители от тези две общини.\r\nВенцеслав ИЛЧЕВ", "date": "2017.09.09", "title": "Кюстендил: 46 деца са включени в проекта „Приеми ме” в общината"}
{"url": "http://www.focus-news.net/news/2017/09/09/2434191/blagoevgrad-vazstanoveno-e-dvizhenieto-v-dvete-lenti-po-pat-ii-19-dobrinishte-mesta.html", "text": "Възстановено е движението в двете ленти по път II-19 Добринище - Места. Това съобщиха от пресцентъра на Агенция \"Пътна инфраструктура\".", "date": "2017.09.09", "title": "Благоевград: Възстановено е движението в двете ленти по път II-19 Добринище - Места"}
{"url": "http://www.focus-news.net/news/2017/09/09/2434192/abc-news-ispanskata-politsiya-e-izvarshila-operatsii-v-dva-grada-v-kataloniya-vav-vrazka-s-referenduma-za-nezavisimost.html", "text": "Испански съдия е наредил полицията да претърси копирен център и два офиса на регионални вестници в Каталония като част от разследване във връзка с предполагаемото подготвяне на незаконния референдум за независимост в богатия североизточен регион, предава ABC News. \r\nВ събота властите уточниха, че операциите са били извършени в градовете Валс и Константи. Освен това те обясниха, че разследването се провежда заради подозрения във възможно неподчинение и присвояване на публични фондове от каталонските държавни служители. \r\nМестното каталонско издание El Vallenc съобщи, че „четирима агенти на Гражданската гвардия са влезли“ в сградата на вестника.  Мария Динкова", "date": "2017.09.09", "title": "ABC News: Испанската полиция е извършила операции в два града в Каталония във връзка с референдума за независимост"}
{"url": "http://www.focus-news.net/news/2017/09/09/2434193/sport-valensiya-i-atletiko-madrid-ne-uspyaha-da-si-otbelezhat-gol.html", "text": "Валенсия и Атлетико Мадрид завършиха наравно 0:0 в мач от третия кръг на испанската „Примера Дивисион“, който се игра на стадион „Местая“ във Валенсия. След този двубой и двата отбора остават с по пет точки в класирането. \r\nВ друга среща от кръга Севиля победи Ейбар с 3:0, а в момента се играе каталонското дерби Барселона срещу Еспаньол.", "date": "2017.09.09", "title": "Спорт: Валенсия и Атлетико Мадрид не успяха да си отбележат гол"}
{"url": "http://www.focus-news.net/news/2017/09/09/2434194/ria-novosti-obshto-65-mln-dushi-sa-prisastvali-na-praznenstvata-po-povod-denya-na-moskva.html", "text": "В събота общо 6,5 млн. души са присъствали на празненствата по повод Деня на Москва, предава РИА Новости. Това съобщи ръководителят на департамента за регионална сигурност на руската столица Владимир Черников. \r\nТази година Москва отбелязва своята 870-та годишнина. В тази връзка в целия град на 9 и 10 септември се провеждат празнични мероприятия. \r\nЧерников отбеляза, че събитията в града са протекли без произшествия.\r\n„Денонощно работят метрото и Московския централен пръстен, така че на гражданите да им бъде удобно да достигнат до всяка точка на града. Оперативният щаб продължава да работи по нареждане на кмета на Москва, работим в денонощен режим и без прекъсване“, подчерта Черников.  Мария Динкова", "date": "2017.09.09", "title": "РИА Новости: Общо 6,5 млн. души са присъствали на празненствата по повод Деня на Москва"}
{"url": "http://www.focus-news.net/news/2017/09/09/2434195/afp-balgariya-izprashta-blagodarstveni-poshtenski-kartichki-na-turistite.html", "text": "Българското правителство ще изпрати благодарствени  пощенски картички на туристите, посетили страната тази година, предава AFP. \r\nКартичките „Благодарим Ви, че избрахте България“, показващи Казанлъшката гробница или Рилския манастир, ще бъдат изпратени на 400 хил. туристи, които са избрани на произволен принцип измежду петте милиона души, посетили страната след 31 юли. \r\nМинистърът на туризма Николина Ангелкова отбеляза, че картичките ще бъдат лично подписани от нея като знак на „благодарност“. Адресите на туристите са получени от хотелите.  Мария Динкова", "date": "2017.09.09", "title": "AFP: България изпраща благодарствени пощенски картички на туристите"}
{"url": "http://www.focus-news.net/news/2017/09/09/2434196/sport-stouk-siti-i-manchestar-yunayted-zavarshiha-naravno-22.html", "text": "Стоук Сити и Манчестър Юнайтед завършиха наравно 2:2 в мач от четвъртия кръг на Английската висша лига. \r\nСлед този мач Манчестър Юнайтед оглавяват  временното класиране с 10 точки, а Стоук Сити заемат 10-та позиция с 5 точки. \r\nРезултати от други мачове: \r\nЛестър –  Челси 1:2 \r\nАрсенал – Борнемут  3:0 \r\nЕвертън  – Тотнъм 0:3\r\nБрайтън – Уест Бромич 3:1\r\nСаутхемптън – Уотфорд  0:2", "date": "2017.09.09", "title": "Спорт: Стоук Сити и Манчестър Юнайтед завършиха наравно 2:2"}
{"url": "http://www.focus-news.net/news/2017/09/09/2434197/the-hill-gubernatorat-na-florida-opredeli-irma-kato-nay-katastrofalnata-burya-v-istoriyata-na-shtata.html", "text": "В събота губернаторът на Флорида Рик Скот предупреди, че ураганът „Ирма“ ще бъде „най-катастрофалната“ буря, удряла някога американския щат, пише вестник The Hill. \r\nМеждувременно властите продължават да призовават гражданите и посетителите да потърсят подслони далеч от крайбрежието. \r\n„Това е най-катастрофалната буря, която нашият щат е виждал“, допълни губернаторът. \r\n„Помнете, че можете да построите своя дом отново, можете да си купите вещи отново, но не може да си върнете живота и семейството“, подчерта Скот.  Мария Динкова", "date": "2017.09.09", "title": "The Hill: Губернаторът на Флорида определи „Ирма“ като „най-катастрофалната буря“ в историята на щата"}
