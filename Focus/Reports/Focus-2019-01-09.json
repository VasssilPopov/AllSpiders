{"url": "http://www.focus-news.net/news/2019/01/09/2610348/sport-otlozhiha-startovete-za-svetovnata-kupa-v-sankt-anton-i-zavrashtaneto-na-lindzi-von.html", "text": "Завръщането на Линдзи Вон в състезанията ще почака още една седмица, след като стартовете от Световната купа в австрийския курорт Санкт Антон бяха отложени заради обилни снеговалежи, които затрудняват организацията и застрашават сигурността на състезателите. Американката изпусна началото на сезона заради контузия, но след завръщането си ще търси 5 победи, с които да подобри рекорда на Ингемар Стенмарк от 86 успеха за Световната купа.", "date": "2019.01.09", "title": "Спорт: Отложиха стартовете за Световната купа в Санкт Антон и завръщането на Линдзи Вон"}
{"url": "http://www.focus-news.net/news/2019/01/09/2610369/sport-manchestar-siti-pobedi-tretodivizionniya-bartan-s-90-v-parvi-polufinalen-mach-za-kupata-na-ligata.html", "text": "Футбол: Манчестър Сити победи третодивизионния Бъртън с 9:0 в първи полуфинален мач за Купата на Лигата. Головете отбелязаха Кевин де Бройне, Габриел Жезуз –четири, Фил Фодън – два, Зинченко, Уолкър и Риад Марез. Другият мач е на 23 януари.  Манчестър Сити, който е почти сигурен финалист ще играе с победителя от двубоите Тотнъм – Челси, като \"шпорите\" имат предимство от един гол в първия мач.", "date": "2019.01.09", "title": "Спорт: Манчестър Сити победи третодивизионния Бъртън с 9:0 в първи полуфинален мач за Купата на Лигата"}
{"url": "http://www.focus-news.net/news/2019/01/09/2610344/krasen-stanchev-ikonomist-sistemata-na-tsenoobrazuvane-v-elektroenergetikata-u-nas-e-greshna.html", "text": "Системата на ценообразуване в електроенергетиката у нас е грешна. Това каза в обзорното предаване „Това е България“ на  Радио „Фокус“  основателят на Института за пазарна икономика и преподавател в Софийския университет „Св. Климент Охридски“ Красен Станчев. Проблемът в българската енергетика е, че промишлените потребители спонсорират домакинствата, а нормалната логика е обратната, обясни той. „Онези, които създават нещо и то влиза в икономиката като добавена стойност, плащат до 2-3 пъти по-ниски цени на киловат час в ЕС, докато в България промишлените цени на електричеството средно за миналата година са около 20% по-високи от домакинските.  Това означава, че цялата система на ценообразуване в електроенергетиката има два ефекта. Единият е, че се спонсорират по-богатите домакинства, които харчат повече, защото токът им е евтин. Вторият ефект е, че приходите в недостатъчна степен покриват разходите“, каза той. Красен Станчев обясни, че  онези, които създават ДДС в целият ЕС, плащат по-ниски данъци. Според него проблемът на енергийната борса не е в самата борса, а в това, че договорите са много краткосрочни. Той посочи за проблема няколко причини: многото допълнителни плащания в електроенергетиката; неадекватно договорените преди 10 години цени в Европейския съюз; получаващите кръстосани субсидии от други източници централи и факта, че до пролетта на миналата година големите държавни производители на електричество имаха право да сключват договори извън борсата. \r\nЦоня СЪБЧЕВА", "date": "2019.01.09", "title": "Красен Станчев, икономист: Системата на ценообразуване в електроенергетиката у нас е грешна"}
{"url": "http://www.focus-news.net/news/2019/01/09/2610349/pazardzhik-v-panagyurishte-strelcha-septemvri-i-rakitovo-razpredelyaneto-na-hranitelni-produkti-za-sotsialno-slabi-hora-shte-stava-ot-10-yanuari.html", "text": "В Панагюрище, Стрелча, Септември и Ракитово разпределянето на хранителни продукти за социално слаби хора ще става от 10 януари, съобщи за  Радио „Фокус“ – Пазарджик  Живко Дишков, председател на БЧК-Пазарджик. По думите му в някои общини раздаването приключва на 12 януари, а където списъците с правоимащи са по-дълги ще продължи до края на месеца. „Всички правоимащи, включени в списъците на Агенцията за социално подпомагане, ще получат по 24,070 кг от 16 вида хранителни продукти – спагети – 1,5 кг; говеждо в собствен сос – 0,300 кг; леща – 3 кг; захар – 3 кг; гювеч – 1,6 кг; зелен фасул – 2,4 кг; лютеница – 0,500 кг; грах – 1,6 кг; домати стерилизирани – 1,6 кг; говежди кюфтета в бял сос – 0,600 кг; риба херинга – 0,170 кг; пиле фрикасе – 0,300 кг; зрял боб – 2 кг; конфитюр – 0,500 кг; ориз – 2 кг; олио – 3 л. Право на подпомагане по програмата имат лица и семейства, подпомагани с целева помощ за отопление (2016 г.– 2017 г.). Хранителните продукти се раздават срещу подпис и лична карта“, уточни Дишков. \r\nРадослава МУРДЖЕВА", "date": "2019.01.09", "title": "Пазарджик: В Панагюрище, Стрелча, Септември и Ракитово разпределянето на хранителни продукти за социално слаби хора ще става от 10 януари"}
{"url": "http://www.focus-news.net/news/2019/01/09/2610345/api-ogranicheno-e-dvizhenieto-na-mps-nad-12-tona-po-pat-ii-37-batakdospat.html", "text": "Ограничено е движението на МПС над 12 тона по път II-37 Батак–Доспат. Това съобщиха от пресцентъра на Агенция \"Пътна инфраструктура\". Всички автомобили  е необходимо да се движат със вериги по път III-865 Ардино-Смолян. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –   и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.09", "title": "АПИ: Ограничено е движението на МПС над 12 тона по път II-37 Батак–Доспат"}
{"url": "http://www.focus-news.net/news/2019/01/09/2610352/api-ogranichava-se-dvizhenieto-na-kamioni-s-remarketa-i-poluremarketa-po-pat-ii-37-batak-dospat.html", "text": ". Ограничава се движението на камиони с ремаркета и полуремаркета по път II-37 Батак-Доспат. Това съобщиха от пресцентъра на  Агенция \"Пътна инфраструктура\" . Всички автомобили е необходимо да се движат с вериги. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –   и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.09", "title": "АПИ: Ограничава се движението на камиони с ремаркета и полуремаркета по път II-37 Батак-Доспат"}
{"url": "http://www.focus-news.net/news/2019/01/09/2610346/tass-putin-i-merkel-obsadiha-formiraneto-na-konstitutsionen-komitet-v-siriya.html", "text": "Президентът на Русия Владимир Путин и германският канцлер Ангела Меркел са провели телефонен разговор, в рамките на който са обменили менения за ситуацията в Сирия, включително и по въпроса за формирането на Конституционен комитет и са изразили желанието си да съдействат за политическия процес в страната в плътна координация с ООН, съобщи пресслужбата на Кремъл в сряда, предава ТАСС. \r\n„Състоя се телефонен разговор между президента на Русия Владимир Путин и Федералния канцлер на Германия Ангела Меркел. Бе продължен обмена на мнения за ситуацията в Сирия, включително по въпроса за формирането на Конституционен комитет на основата на договорките, постигнати в хода на четиристранната (Русия, Турция, Германия и Француия) среща на високо равнище в Истанбул на 27 октомври 2018 година. Двамата са изразили стремеж да увеличат усилията си по оказване на съдействие на политическия процес в плътна координация с ООН, с цел да се постигне дългосрочно разрешение на сирийската криза“, се казва в съобщението. \r\nЛидерите на Русия, Германия, Турция и Франция на 27 октовмри обсъдиха в Истанбул начините за активизация на сирийското урегулиране. Тричасовата среща на високо равнище, която за първи път се проведе в този състав, потвърди, че всички страни се обявяват за политико-дипломатическо решение на проблема. Освен това, лидерите на „четорката“ се изказаха за увеличаване на хуманитарната помощ за сирийците, включително за възстановяване на разрушената инфраструктура на страната. \r\nРешението за създаване на Конституционен комитет е прието на Конгреса за сирийски национален диалог в Сочи на 30 януари 2018 година. Предполага се, че в този орган ще влязат депутати от правителството на Сирия, опозицията и гражданското общество. \r\nПревод и редакция:", "date": "2019.01.09", "title": "ТАСС: Путин и Меркел обсъдиха формирането на Конституционен комитет в Сирия"}
{"url": "http://www.focus-news.net/news/2019/01/09/2610353/api-ogranicheno-e-dvizhenieto-na-mps-nad-12-t-po-pat-ii-62-dupnitsa-kyustendil-poradi-snegopochistvane.html", "text": "Ограничено е движението на МПС над 12 т по път II-62 Дупница - Кюстендил поради снегопочистване. Това съобщиха от  пресцентъра на Агенция \"Пътна инфраструктура\" .  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –   и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.09", "title": "АПИ: Ограничено е движението на МПС над 12 т по път II-62 Дупница - Кюстендил поради снегопочистване"}
{"url": "http://www.focus-news.net/news/2019/01/09/2610354/ivanka-stoyanova-zoopark-varna-nad-100-bebeta-se-rodiha-v-zooparka-prez-2018-godina.html", "text": "Над 100 бебета се родиха в зоопарка през 2018 година. Това каза в интервю за  Радио „Фокус“ – Варна  директорът на варненския зоопарк Иванка Стоянова. Според нея изминалата година е била изключително успешна за зоопарка, както по брой посетители, така и по брой родени животни. „Родиха се повече от 100 бебета, от които 27 по-едри бозайници – камерунска коза, муфони, маймуни, лопатар. Останалите родени бебета са птици“, съобщи Иванка Стоянова. През изминалата година, зоопаркът също така е направил основен ремонт на сектор „Тревопасни“, добави още директорът на зоопарка. „През 2018 година с нови местообитания се сдобиха черните лебеди, мандаринките и каролинките. Изцяло беше направен ремонт в сектор „Тревопасен“, тъй като оградата там е от естествени материали – дърво, и техните вътрешни местообитания бяха също ремонтирани“, поясни Иванка Стоянова. По думите й, Зоопарк – Варна се е сдобил и с нова система за контрол и видео наблюдение на стойност 40 000 лв.  Директорът на зоопарка допълни, че предстои основна реконструкция на остарялата бетонна концепция на зоопарка, като ще се въведат много по-екологични и естествени материали. \r\nБояна АТАНАСОВА", "date": "2019.01.09", "title": "Иванка Стоянова, Зоопарк – Варна: Над 100 бебета се родиха в зоопарка през 2018 година"}
{"url": "http://www.focus-news.net/news/2019/01/09/2610347/pravitelstvoto-poiska-da-bade-otlozhen-srokat-za-vlizane-v-sila-na-zakona-za-gorivata-obzor.html", "text": "Министерски съвет предложи на Народното събрание да отложи срокa за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението е той да започне да действа от 1 юли, а не от 28 януари, както би трябвало да се случи. Това съобщи министърът на икономиката Емил Караниколов след края на седмичното правителството заседание. \r\nСрещу закона се обявиха от Националното сдружение на търговци и превозвачи на горива (НСТПГ) преди няколко дни. Според тях той ще доведе до фалита на дребните фирми с бранша и така на пазара ще се получи монопол на няколко големи компании. От НСТПГ обявиха, че подготвят незабавни и безкрайни протестни действия по примера на „жълтите жилетки“ в Париж. Все още не е ясна точната дата, на която ще се проведе протестът. По първоначална информация той ще се състои пред сградите на институции в големите градове, като ще бъдат затваряни и граници. Основното искане е връщане на закона в пленарна зала и преразглеждане така, че той да стане в интерес на потребителите и икономиката. \r\nНа 8 януари омбудсманът Мая Манолова внесе жалба в Конституционния съд срещу промените в Закона за горивата. Тя заяви, че те не само нанасят тежък удар върху малките търговци и превозвачи на горива, но са и удар срещу българските граждани в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монополизма. Според Манолова промените ще доведат до увеличение на цената на горивата, както и че ще се затрудни достъпът на българските граждани в малките и отдалечени населени места, тъй като големите вериги нямат икономически интерес да правят там свои обекти. Агенция „Фокус“ припомня: Законът за административното регулиране на икономически дейности, свързани с нефт и продукти от нефтен произход, беше приет от парламента през лятото на 2018 г. и трябва да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а за дребните - 20 хил. лева. Дистрибуторите на бутилиран газ трябва да притежават минимум 10 000 бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 000 до 250 000 лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 000 до 200 000 лв. \r\nЦветилена СИМЕОНОВА", "date": "2019.01.09", "title": "Правителството поиска да бъде отложен срокът за влизане в сила на Закона за горивата (ОБЗОР)"}
{"url": "http://www.focus-news.net/news/2019/01/09/2610351/iha-turskiyat-i-ruskiyat-voenni-ministri-razgovaryaha-za-siriya-i-konkretno-za-idlib.html", "text": "Министърът на националната отбрана на Турция Хулуси Акар разговаря по телефона с министъра на отбраната на Руската федерация Сергей Шойгу на тема Сирия, предаде  информационната агенция Ихляс Хабер ажансъ (ИХА) . Обсъдени са последните събитие в района и теми на регионалната сигурност. Особено внимание е отделено на актуалната ситуация в Идлиб, в рамките на подписаните договорености в Сочи (за демилитаризирана зона, по време на срещата на турския президент Реджеп Тайип Ердоган с руския президент Владимир Путин на 17 септември м.г. – бел. на „Фокус”) посочва още ИХА. \r\nПревод и редакция:", "date": "2019.01.09", "title": "ИХА: Турският и руският военни министри разговаряха за Сирия и конкретно за Идлиб"}
{"url": "http://www.focus-news.net/news/2019/01/09/2610356/sport-napadatelyat-na-atalanta-duvan-sapata-e-nomer-1-v-seriya-a-za-dekemvri.html", "text": "Нападателят на Аталанта Дуван Сапата бе избран за номер 1 в Серия „А“ през декември. 27-годишният колумбиец отбеляза 9 гола в 6 мача през миналия месец, включително два срещу хегемона Ювентус при равенството 2:2. Той пристигна в Бергамо през лятото от Сампдория и през този сезон има 12 попадения и 4 голови подавания в 25 мача.", "date": "2019.01.09", "title": "Спорт: Нападателят на Аталанта Дуван Сапата е номер 1 в Серия „А“ за декември"}
{"url": "http://www.focus-news.net/news/2019/01/09/2609954/", "text": "*** \r\nОт 10.00 часа ще се проведе заседание на Министерския съвет.  \r\n*** \r\nОт 09.30 часа Специализираният наказателен съд ще гледа делото срещу Фарес Ф., Светослав Е. и др., обвинени в образуване и ръководене на организирана престъпна група.  \r\n*** \r\nОт 09.30 часа 13 състав на Специализирания наказателен съд ще гледа делото срещу Димо К., Стефан С., обвинени участие в организирана престъпна група.  \r\n*** \r\nОт 10.00 часа Специализираният наказателен съд ще гледа делото Иво Д., Алиман Б. и др., обвинени в организиране и ръководене на организирана престъпна група.  \r\n*** \r\nОт 10.00 часа 5 състав на Специализирания наказателен съд ще гледа делото срещу Петър М., Адам П. и др., обвинени в безстопанственост в особено големи размери.  \r\n*** \r\nОт 10.00 часа 14 състав на Специализирания наказателен съд ще гледа делото срещу Христоско В., обвинен в изнудване.  \r\n*** \r\nОт 10.00 часа 20 състав на Специализирания наказателен съд ще гледа делото срещу Никола Г., Манчо К. и др., обвинени в организиране и ръководене на организирана престъпна група. \r\n*** \r\nОт 10.00 часа в БТА Експертният клуб за икономика и политика (ЕКИП) ще представи анализ, посветен на лекарствената политика в България. \r\n*** \r\nОт 10.30 часа 1 състав на Специализирания наказателен съд ще гледа делото срещу Иван С., Янко К. и др., обвинени в организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА, Българската асоциация по гещалт терапия /БАГТ/ ще даде пресконференция.  \r\n*** \r\nОт 11.00 часа в „Нов театър“ – НДК ще се проведе пресконференция по повод „Януари – Фестивал на българската драматургия“ и премиерата за София на първия моноспектакъл на Йоана Буковска-Давидова – „Променяне“. \r\n*** \r\nВ 19.00 часа в Литературният клуб на Столична библиотека (пл. „Славейков“ № 4) ше бъде представена стихосбирката на Калин Терзийски „Сол“.  \r\n*** \r\nОт 19.00 часа в Театър „Българска армия“ ще бъде представена премиерата на постановката „Вкус на мед“. \r\n*** \r\nВ 19.05 часа от Терминал 2 на летище „София\" с полет за Рим ще замине последната група на 27-ата Национална антарктическа експедиция. \r\n*** \r\nОт 19.30 часа в Нов театър на НДК ще се състои предпремиерно представление на моноспектакъла „Променяне“ на Йоана Буковска-Давидова. \r\n*** \r\nОт 11.00 часа кметът на Община Видин Огнян Ценков ще посети АГО в МБАЛ „Света Петка“ - Видин, за да направи лично дарение на първото родено бебе в Общината за 2019 година. \r\n*** \r\nОт 11.00 часа кметът на Община Видин Огнян Ценков ще посети АГО в МБАЛ „Света Петка“ - Видин, за да направи лично дарение на първото родено бебе в Общината за 2019 година. \r\n*** \r\nОт 10.00 часа в Заседателна зала на Община Враца ще се извърши отваряне на оферти в открита процедура за възлагане на обществена поръчка с предмет: „Доставка на нетна активна електрическа енергия от изпълнител – координатор на стандартна балансираща група, за ниско напрежение, с пълно администриране на информационния поток с ЕСО и поемане на разходите за небаланси за обекти на Община Враца по две обособени позиции“.  \r\n*** \r\nОт 09.30 часа в Детска градина № 7 ще бъде представен куклен спектакъл „Таласъмът Тропалан“ на Държавен куклен театър „Дора Габе“. \r\n*** \r\nОт 13.30 часа в Регионална библиотека „Дора Габе“ ще се състои библиотерапия с потребители на Център за психично здраве „Д-р Петър Станчев”. \r\n*** \r\nОт 17.30 часа в Художествена галерия – Добрич ще се състои Изложба на Бронка Гюрова (1910-1995). \r\n*** \r\nВ Младежки център – Добрич ще бъде представена изложба „Зимни размисли в картини“ на Клуб за дигитална живопис и графика „Компютър арт“. \r\n*** \r\nОт 17.30 часа в Експозиционна зала „Кутловица” ще се състои „Споделени пространства” - юбилейна изложба (живопис, акварел, акрил и масло, стъклопис) на Виктория Михайлова. \r\n*** \r\nОт 18.00 часа в Голяма зала на Общински младежки дом ще се състои „Северняшка картина” - концерт на ФФ „Огоста” и ПТА „Пъстрина” към НЧ „Разум 1883”. \r\n*** \r\nОт 09.00 часа в Зала 5 на Окръжен съд ще се гледа делото на подсъдимите    Йорданка Д. и Вълко З. Срещу Йорданка Д. е повдигнато обвинение за вземане на подкуп и подправяне на протоколи за химическо изследване, в които е удостоверила неверни обстоятелства. Срещу Вълко З. е повдигнато обвинение за съучастие. \r\n*** \r\nОт 09.00 часа в Зала 2 на Окръжен съд ще се гледа делото на подсъдимия Тунджай Ф. за опит за умишлено убийство. \r\n*** \r\nОт 09.30 часа в Зала 10 на Окръжен съд ще се гледа делото на подсъдимите  Румен Р. и Рангел Р. Срещу Румен Р. е повдигнато обвинение за опит за умишлени убийство на повече от едно лица. Срещу Рангел Р. е повдигнато обвинение за опит за умишлено убийство на друго лице с инициали  А. А. \r\n*** \r\nОт 13.30 часа в Зала 4 на Окръжен съд ще се гледа делото на подсъдимия Георги Х. Срещу него е повдигнато обвинение за укриване на данъци. \r\n*** \r\nВ сградата на Община Сливен ще се проведе среща, на която ще бъдат обсъдени конкретни предложения от граждани, свързани с реконструкцията на бул. Хаджи Димитър“.", "date": "2019.01.09", "title": "Предстоящи събития в страната за 9 януари (Агенция „Фокус“)"}
{"url": "http://www.focus-news.net/news/2019/01/09/2610343/dimitar-tosev-kmet-v-selo-voyvodinovo-shte-bade-bade-osiguren-24-chasov-politseyski-patrul-prez-sledvashtite-dni-za-da-mogat-zhiveeshtite-v-tsiganskata-mahala-da-vzemat-vsichko-neobhodimo-ot-domovete-si.html", "text": "24-часов полицейски патрул ще бъде осигурен и през следващите дни в село Войводиново, за да се върнат всички хора от циганската махала и да вземат всичко, което им е нужно от домовете си. Това съобщи пред журналисти кметът на селото Димитър Тосев, предаде репортер на  Радио „Фокус“- Пловдив . Днес малко от циганите са се осмелили да дойдат в махалата и да изнесат вещите си. \r\nТосев каза още, че днес е била направена операция на пострадалия командос, но лекарите са казали, че ще му бъде правена и втора такава.  \r\nЖителите на Войводиново още веднъж обявиха, че ще излизат всяка вечер на протест, докато не бъдат бутнати всички незаконни постройки и не се изселят незаконно пребиваващите в селото цигани. Очаква се голям протест в петък вечер.  \r\nЦветана ТОНЧЕВА", "date": "2019.01.09", "title": "Димитър Тосев, кмет: В село Войводиново ще бъде бъде осигурен 24-часов полицейски патрул през следващите дни, за да могат живеещите в циганската махала да вземат всичко необходимо от домовете си"}
{"url": "http://www.focus-news.net/news/2019/01/09/2609955/pregled-na-osnovnite-temi-v-svetovniya-pechat-agentsiya-fokus.html", "text": "Конфликтът в Сирия и напрежението между САЩ и Иран са сред основните теми на световния печат . \r\n***  Турският президент Реджеп Таийп Ердоган написа статия за  американския вестник The New York Times  по повод предстоящото изтегляне на армията на САЩ от Сирия, в която обеща, че няма допусне победа на терористите и ще защитава интересите на Вашингтон и сирийците в близкоизточната страна. Материалът е представен без редакторска намеса. \r\n„Президентът Тръмп взе правилното решение да се изтегли от Сирия. Изтеглянето обаче трябва да бъде осъществено внимателно и в сътрудничество с правилните партньори, които могат да защитят интересите на САЩ, международната общност и сирийския народ.Турция, която има втората по големина постоянна армия в НАТО, е единствената страна, която има силата и отдадеността, за да изпълни тази задача. \r\nПрез 2016-а Турция стана първата страна, която разгърна сухоземни военни части за борба с т.нар. „Ислямска държава“ (ИД) в Сирия. Нашата военна интервенция прекъсна достъпа на групата до границите на НАТО и възпрепятства способността им да извършват терористични атаки в Турция и Европа. \r\nЗа разлика от операциите на коалицията в Рака и Мосул, които разчитаха до голяма степен на въздушни удари, които бяха осъществявани без да се отчитат жертвите сред гражданското население, турската армия и бойците от „Свободната сирийска армия“ (ССА) обикаляха от врата на врата, за да изкоренят бунтовниците от Ал Баб, бивша крепост на т.нар. ИД. \r\nНашият подход остави основната инфраструктура на града до голяма степен непокътната и направи възможно животът да се върне към нормалното в рамките на няколко дни. Днес, децата отново ходят на училище, финансирана от Турция болница лекува болните, а нови бизнес проекти създават работни места и укрепват местната икономика. Тази стабилна обстановка е единственият лек срещу тероризма. \r\nТурция е решена да разгроми т.нар. ИД и други терористични групи в Сирия, защото турският народ е добре запознат със заплахата от насилствен екстремизъм. През 2003 г., когато станах премиер, координираните атаки на Ал Кайда отнеха десетки животи в Турция.\t \r\nНеотдавна, терористите от т.нар. ИД се прицелиха в нашите граждани, нашия начин на живот и всеобхватния, умерен мироглед, който нашата цивилизация представлява. Преди няколко години терористичната групировка ме нарече „коварен Сатана“. Видяхме ужаса в лицата на хилядите християни и язиди, които потърсиха убежище в Турция, когато тези терористи дойдоха за тях в Сирия и Ирак. \r\nКазвам това отново: Няма да има победа за терористите. Турция ще продължи да прави каквото трябва, за да обезпечи собствената си сигурност и тази на международната общност. \r\nВъв военно отношение, т.нар. ИД е победена в Сирия. Въпреки това ние сме дълбоко загрижени, че някои външни сили могат да използват остатъците на организацията като извинение за намеса в вътрешните работи на Сирия. \r\nВоенната победа срещу терористичната група е само първата стъпка. Урокът от Ирак, където се е родила тази терористична група, е, че преждевременните декларации за победа и безразсъдните действия, които те стимулират, създават повече проблеми, отколкото решават. Международната общност не може да си позволи да направи същата грешка и днес. \r\nТурция предлага цялостна стратегия за премахване на основните причини за радикализацията. Искаме да гарантираме, че гражданите няма да се чувстват несвързани с правителството, терористичните групи няма да се възползват от оплакванията на местните общности и обикновените хора ще могат да разчитат на стабилно бъдеще. \r\nПървата стъпка е да се създадат стабилизационни сили с бойци от всички части на сирийското общество. Само един разнообразен орган може да служи на всички сирийски граждани и да донесе закон и ред в различни части на страната. В този смисъл бих искал да подчертая, че нямаме спор със сирийските кюрди. \r\nВ условията на война много млади сирийци нямаха друг избор, освен да се присъединят към ОНС/ ПДЕ (сирийските кюрдски Отряди за народна самоотбрана и Партията за демократическо единство), сирийският клон на ПКК (Работническата партия на Кюрдистан,която Турция и Съединените щати смятат терористична организация. Според Human Rights Watch, бойците от ОНС са нарушили международното право, като са набирали деца. \r\nСлед изтеглянето на САЩ от Сирия ще извършим интензивен процес на проверка и събирнае на децата войници с техните семейства и ще включим всички бойци, които нямат връзки с терористични организации, в новите стабилизационни сили. \r\nОсигуряването на адекватно политическо представителство за всички общности е друг приоритет. Под контрола на Турция сирийските територии, които са под контрола на ОНС, или т.нар ИД, ще бъде управлявана от народно избрани съвети. Лица, които нямат връзки с терористични групи, ще имат право да представляват своите общности в местните власти. \r\nМестните съвети в предимно кюрдските части на Северна Сирия до голяма степен ще се състоят от представители на кюрдската общност, като същевременноще  гарантират, че всички други групи ще имат справедливо политическо представителство. Турските служители със съответния опит ще ги съветват по общинските въпроси, образованието, здравеопазването и спешните служби. \r\nТурция възнамерява да сътрудничи и координира действията си с нашите приятели и съюзници. Ние бяхме тясно свързани с процесите в Женева и Астана и сме единствената заинтересована страна, която може да работи едновременно със САЩ и Русия. Ние ще градим върху тези партньорства, за да си свършим работата в Сирия. \r\nВреме е всички заинтересовани страни да обединят усилията си, за да сложат край на терора, разгърнат от ИД, враг на исляма и мюсюлманите по света, и да запазят териториалната цялост на Сирия. Турция е доброволец да поеме това тежко бреме в критичен момент в историята. Разчитаме на международната общност да застане зад нас. \r\n***  Администрацията на американския президент Доналд Тръмп ще удвои търговските и дипломатическите си усилия през идните седмици за „поставяне на истински натиск върху Иран“, заяви държавният секретар Майк Помпео в началото на близкоизточната си обиколка във вторник, пише  електронното издание на вестник Washington Times . \r\nПомпео ще се срещне със съюзниците на САЩ в региона, включително Йордания, Египет и няколко страни от Персийския залив, с които ще координира кампанията срещу Техеран. \r\nИзданието отбелязва, че обиколката идва на фона на объркването около противоречащите си изявления, идващи от високопоставени американски официални лица и президента Тръмп във връзка с планирането изтегляне на войските на САЩ от Сирия. Държавният глава направи изненадващото обявление миналия месец, когато заяви, че около две хиляди военнослужещи, сражаващи се заедно със сирийските кюрдски съюзници в Североизточна Сирия срещу екстремистите от „Ислямска държава“, скоро ще бъдат изтеглени. Той не даде подробности, като например сроковете, оставяйки обърканите партньори на САЩ в региона да се състезават за влияние около условията на изтеглянето. \r\nПомпео твърди, че планираното напускане на Сирия няма да усложни анти-иранската кампания на администрацията. Той каза, че съюзниците на САЩ в региона, включително Йордания, са съгласни, че Техеран представлява „огромен риск“ за Близкия Изток. \r\n„Решението на президента да изтегли нашите хора от Сирия по никакъв начин не оказва влияние върху капацитета ни да постигнем това“, подчерта дипломатът на съвместна пресконференция с колегата си от Йордания Айман Сафади. „Ще видите през следващите дни и седмици, че удвояваме не само дипломатическите, но и търговските си усилия да поставим под истински натиск Иран и да постигнем това, което определихме за тях през май“. \r\nПосещението на Помпео започна, когато американският съветник по националната сигурност Джон Болтън трябваше да напусне Турция, без да се срещне с президента Реджеп Тайип Ердоган – очевидно заради разногласия относно кюрдските бойци в Сирия. \r\nОфициални представители на САЩ заявиха, че се очаква двамата да се консултират във вторник относно съдбата на свързаните със САЩ кюрди в Сирия, като част от дискусиите за изтеглянето на американските войски. \r\nГоворителят на Съвета по национална сигурност Гарет Маркис заяви, че на американските официални лица е казано, че Ердоган е оправдал отказа си да се срещне с Болтън с реч пред парламента във връзка с предстоящите местни избори в Турция. \r\nИзданието припомня, че през ноември САЩ възстанови санкциите срещу Иран, които бяха вдигнати след подписването на ядреното споразумение със Западните сили през 2015 година. Ограничителните мерки обхващат иранското корабоплаване, финансовия и енергийния сектори. Те са вторият кръг санкции на администрацията, след излизането от ядреното споразумение през май. \r\nПо-късно във вторник Помпей се срещна с краля на Йордания Абдула II в кралския дворец в столицата на Аман. \r\nПомпео е споменал пред монарха, че по-късно във вторник президентът Тръмп ще произнесе реч от Овалния офис. \r\n„Той ще направи редица забележки“, каза Помпео за президента. „За първи път от две години говори от Овалния кабине. Ще бъде за границата, най-вече южната ни граница. Видях една ранна верси. Той ще направи много новини“. \r\n***  Настъпление на групировката „Хаят Тахрир аш Шам“ (ХТШ) във вторник срещу подкрепяните от Турция сирийски бунтовници в провинция Идлиб се приближава все по-близо до фронтовата линия с правителствените сили, заявиха представител на групировката и на активистка група, пише  електронното издание Daily Star Lebanon . \r\nНастъплението поставя под въпрос съдбата на постигнатото през септември споразумение за установяване на демилитаризирана зона в северозападната сирийска провинция между Турция и Русия, което предотврати офанзивата на сирийската армия в Идлиб, посочва изданието. \r\nМедията посочва, че ХТШ, сирийският клон на „Ал Кайда“, разширява властта си над бунтовническия анклав, който включва провинция Идлиб и съседни части от провинции Алепо, Хама и Латакия. \r\nОсновните бунтовнически сили, подкрепяни от турците, Националната армия, се разполагат по фронтове близо до бойците, за да отблъснат всяко ново настъпление към тях. \r\nГоворителят на Националната армия майор Юсеф Хамуд заяви, че терористите от ХТШ са завзели четири села в равнината Ал Габ от вражески бунтовнически групировки във вторник. \r\n„Призоваваме (бунтовническите фракции) в Идлиб да започнат операция, с която да се опитаме да отворим нов фронт и да ги освободим от част от натиска върху тях“, заяви той. \r\nПо неговите думи, бойците от ХТШ, които са започнали офанзивата си миналата седмица, се готвят да се отправят към ключовите населени места Ариха и Маарат ал Нуман в Идлиб. \r\nБазираната в Лондон Сирийска обсерватория за човешките права съобщи, че в равнината ал Габ се води ожесточено сражение. ОТ там твърдят, че ако ХТШ везмат Ариха, Маарат ал Нуман и още няколко села между тях, те ще имат фактически контрол върху провинцията. \r\nБоевете се водят и в буферната зона, установена по фронтовите линии с руско-турската сделка, съобщават местен жител и Обсерваторията. \r\nЖител на Сал ал Габ заяви, че подкрепяните от Турция фракции „нямат друг избор освен да се бият до смърт“. \r\n„Фракциите са затворени в много малък район“. Постиженията на ХТШ са принудили цивилни граждани да бягат към правителствените територии, добави още жителят. \r\n***  „Много скоро“ Турция ще предприеме действия за ликвидирането на терористите на сирийска територия, заяви президентът на страната Реджеп Таийп Ердоган във вторник, цитиран от  електронното издание на вестник Yeni Safak . \r\nАнкара не може да приеме скорошните коментари на съветника по национална сигурност на Белия Дом Джон Болтън, че Турция трябва да се съгласи да защитава „кюрдските съюзници“ на Вашингтон в Сирия, подчерта турският лидер. \r\nВ изказване пред депутатите от управляващата „Партия на справедливостта и развитието“ в парламента на Турция, той посочи, че Болтън е направил „сериозна грешка“ като е поставил нови условия за изтеглянето на САЩ от Сирия и че Турция никога няма да направи компромис по въпроса за терористите от сирийските кюрдски „Отряди за народна самоотбрана“. \r\n„Твърденията, че Турция се цели в сирийските кюрди са непочтени, грозни, вулгарни и клеветнически“, заяви Ердоган. \r\nИзданието припомня, че в неделя Болтън каза, че САЩ няма да изтеглят войските си от Североизточна Сирия, докато турското правителство не гарантира, че няма да атакува \"кюрдски бойци\", имайки предвид терористичната група YPG/PKK. \r\nВ продължаващата 30 години въоръжена кампания на ПКК срещу Анкара са загинали повече от 40 хиляди души, припомня вестникът и посочва, че ОНС са сирийската издънка на ПКК. \r\nАнкара обяви, че планира трета контратерористична операция в Сирия срещу кюрдските формирования. \r\nЕрдоган пък подчерта, че Турция е решена да елиминира „терористичния коридор“ в Северна Сирия, като добави, че Турция не прави разлика между терористичните групировки. \r\n„За Турция няма разлика между ПКК, ОНС, ПДЕ (Партията на демократическото единство) и „Ислямска държава“, обясни президентът. \r\n„Борбата на ОНС срещу „Ислямска държава“ е една огромна лъжа“, добави той. \r\nТой каза, че подготовката на Турция за изкореняване на „Ислямска държава“ в Северна Сирия  \r\n„заедно с други терористични организации е в ход“. \r\n„Много скоро ще действаме, за да неутрализираме терористичните групировки в Сирия. И ще елиминираме други терористични групи, които биха могли да ни попречат да направим това\", добави Ердоган. \r\nТой каза, че Турция винаги е уважавала съюзниците си, като добави, че страната му очаква същото отношение от своите съюзници.", "date": "2019.01.09", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/01/09/2609957/sport-olimpik-lion-otpadna-ot-turnira-za-kupata-na-ligata-vav-frantsiya.html", "text": "Олимпик Лион отпадна на четвъртфинала от турнира за Купата на Лигата във Франция като домакин от отбора на Страсбург с 1:2. Головете отбелязаха Траоре за домакините и Айорк и Коне за Страсбург. Домакините от Лион пропуснаха дузпа в добавеното време на първото полувреме. В  сряда ще се изиграят другите три четвъртфинални мача от турнира“ \r\nМонако – Рен \r\nБордо – Льо Авър \r\nПари Сен Жермен – Гингам \r\nПо регламент се играе само по един мач.", "date": "2019.01.09", "title": "Спорт: Олимпик Лион отпадна от турнира за Купата на Лигата във Франция"}
{"url": "http://www.focus-news.net/news/2019/01/09/2609960/sport-sporting-hihon-pobedi-valensiya-v-parvi-mach-ot-osminafinalite-za-kupata-na-kralya.html", "text": "Футбол: Втородивизионният Спортинг Хихон победи Валенсия в първи мач от осминафиналите за Купата на Краля с резултат 2:1. Резултатът откри Ноблехас за домакините в 34-ата минута. Гостите от Валенсия изравниха в 45-ата минута с гол на Парехо. В 79-ата минута Блекман оформи крайния резултат. Реваншът е на 15 януари. В сряда се играят още четири мача от осминафиналите на турнира: \r\nЖирона – Атлетико Мадрид \r\nВиляреал – Еспаньол \r\nХетафе – Валядолид \r\nРеал Мадрид – Леганес", "date": "2019.01.09", "title": "Спорт: Спортинг Хихон победи Валенсия в първи мач от осминафиналите за Купата на Краля"}
{"url": "http://www.focus-news.net/news/2019/01/09/2609956/vzglyad-nay-blizkite-sayuznitsi-na-sasht-v-siriya-ponasyat-nay-golyamoto-si-porazhenie.html", "text": "Най-близките съюзници на САЩ в Сирия понасят най-голямото си поражение, пише руският вестник  “Взгляд“ \r\nАмериканското ръководство продължава да коментира сензационното си решение от края на миналата година - да изтегли американските войски от Сирия. Това решение ще засегне не само позицията на САЩ. Не по-малко важен е фактът, че САЩ всъщност предадоха най-близките си съюзници в Сирия - кюрдите. Каква съдба очаква сирийските кюрди и какви отстъпки ще направят те пред Дамаск? \r\nАрабският вестник Аш-Шарк ал-Аусат съобщи, че кюрдите са предложили план за уреждане на отношенията с Москва и Дамаск. Тя включва прехвърляне на контрол над североизточната част на Сирия на сирийските власти в замяна на признаването на правото на кюрдите на самоуправление. Успоредно с това войските на Асад трябва да гарантират защитата на сирийско-турската граница, т.е. сигурността на кюрдското население. Според вестника Русия, от своя страна, ще действа като гарант за това споразумение. \r\nНеочакваното, емоционално и привидно не напълно логичното решение на Тръмп завари всички неподготвени. Както знаете, на 19 декември домакинът от Белия дом обяви финала на сирийската кампания за САЩ. Практически изляха гнева си върху  Тръмп: либерали, консерватори, дори пацифисти и феминистки (кюрдската тема е специална за тях). На следващия ден влиятелният ръководител на Пентагона , четиризвездният генерал Джеймс Матис,  подаде оставка, макар да има непоколебим авторитет в армията. Тръмп не е съгласувал решението си с която и да е институция. Държавният департамент, ЦРУ и Пентагона бяха държани на тъмно до последно.  \r\nРазбирането на реакцията на американските политици не е трудно - резултатът от изтеглянето на американските войски ще окаже сериозно влияние върху положението в Арабската република. И това ще удари предимно кюрдите, които до скоро бяха съюзници на САЩ в Сирия. От къде дойде силата на кюрдите \r\nПреди началото на гражданската война в Сирия кюрдите не бяха в много добро положение. От десетилетие страдаха от тормоз от страна на Башар Асад, а още по-рано - от баща му. Много от тях са лишени от гражданство и от право на частна собственост. Някои от тях бяха изгонени  в пустинята (така бяха освободени териториите за арабите). Кюрдските публикации бяха забранени и преподаването на националния език беше забранено в училищата. \r\nПарадоксално е, че гражданската война даде шанс на кюрдите. С течение на времето кюрдите се изправиха на крака. Такива важни градове като Манбидж, Африн, Хасака, Ракка, Табка и Тал-Рифат се оказаха под техен контрол или влияние. \r\nКюрдите наистина са се засилили. Изглежда, че те няма да се задоволят само с  естествения обхват на своето съществуване и да се ограничат само до защитата на кюрдските райони. Апетитът, както знаете, идва с яденето. Постепенно тяхното влияние започна да се усеща в провинциите Алепо и Деир ез-Зор. Нещо повече, кюрдите са допринесли значително за разгрома на терористите от „Ислямска държава“ и след като са страдали много от сунитските радикали, те имаха причина за отмъщение, оправдание и подкрепа. Първо, бойните части създадоха зони за сигурност около кюрдите. След това  те тривиализираха отмъщението за 2014 г., когато радикалите организираха репресии срещу кюрдското население. По време на клането в Кобани бе убит малкият син на лидера на сирийските кюрди. \r\nАмериканските войски, т.е. около 2000 военни съветници и морски пехотинци, понастоящем са разположени и на територията на сирийски Кюрдистан. Говорим за провинция Хасака на североизток. С течение на времето американците създадоха поне две военни бази. Американски инструктори и съветници получиха най-модерните оръжия и оборудване, които те предадоха  и на кюрдите. Те са обучавали и тренирали кюрдски бойци. С течение на времето кюрдските единици – Отрядите за народна самоотбрана (ОНС) станаха сериозен играч и разшириха териториите си на юг, запад и север  до сирийско-турската граница. Кюрдите допринесоха значително за освобождението на сирийската столица на „Ислямска държава“ – Ракка . Сега този град и както и част от едноименната провинция са под контрола на кюрдските единици. \r\nОбширната територия с размер на средна европейска държава започва да се контролира от местните военизирани сили. Създават се администрации, провеждат се местни избори, назначават се областни и селищни управители. Някой дори каза, че кюрдите провеждат публичен експеримент и създават общество, използвайки моделите на Мюри Букчин. Американският социолог е известен с радикалните си леви социални и анархистки възгледи. Кюрдите дават специални правомощия на селските общини и местните власти на микроравнище. На жените бяха дадени много важни ръководни позиции. През 2016 г. беше обявено създаването на федерация под името Рожава. Четвъртият най-голям народ от Близкия изток се възползва от широка автономия. \r\nТова разгневи много хора. Естествено, Дамаск видя това като сепаратизъм на етническа основа. Антагонизмът засили взаимната историческа и антропологична враждебност на арабите и кюрдите. \r\nПрез лятото на 2018 г. кюрдите проведоха интензивни преговори с Дамаск. Последният изискваше силно намаляване на автономията и достъп до петролните съоръжения в североизточната част (те бяха под контрола на кюрдите). Преговорите не постигнаха успех. На кюрдите им изглеждаше, че Асад иска твърде много. Нещо повече, дори нямаше намек, че американците могат да напуснат Сирия. \r\nТова не се харесва на Русия и Иран. Москва и Техеран разчитат на Дамаск, виждат в официалните власти основния и единствен съюзник, който може да контролира цялата територия на Сирия. \r\nМотивите на иранците са ясни: историческата неприязън на шиитите към кюрдите. Много по-трудно е да се оцени руската политика в кюрдска посока. Преди няколко години Москва отказа да подкрепи кюрдите. В Москва пристигна солидна делегация от кюрди, водена от техния лидер Салих Муслим. Трябва да се отбележи, че това се случи преди сериозните контакти на кюрдите с американците. Заради идеологически, исторически и геополитически причинни те се обърнаха към Русия, но получиха категоричен отказ от Москва. \r\nРазбира се, това се дължи предимно на енергийни и икономически фактори. Москва по всякакъв начин се стреми да завърши изграждането на газопроводи за Европа, а търговските отношения с Турция не трябва да се отписват. Накратко, Русия взе решение. Коректността на това решение от гледна точка на геополитиката (всичко е ясно с икономиката) може да се съди във времето. Между другото, в средата на декември 2018 г. кюрдската делегация също посети Москва. Но нищо друго, освен съвети да поискат помощ от Дамаск, кюрдите не получиха от Русия. \r\nС други думи, сирийските кюрди бяха „отхвърлени” от всички. Това е всичко. Последните в тази серия бяха, американците. Действията им обаче ще бъдат най-болезнени за кюрдския народ. Интересът на Турция \r\nКъде може да дойде опасността за кюрдите не е сериозен въпрос, тъй като отговорът е очевиден. Разбира се, Турция разглежда кюрдите на юг, от другата страна на турско-сирийската граница, като заплаха за националната сигурност. От своя страна, кюрдският национализъм, желанието на този народ да създаде държавен център е екзистенциална заплаха за турската държавност. Анкара се страхува от нарастващия кюрдски фактор, считайки кюрдите от Сирия за терористи. \r\nС една дума, има основание да се вярва, че турската армия или поне протурските групи с подкрепата на Анкара могат да започнат офанзива срещу граничните градове, за да изтласкат кюрдите обратно навътре в Сирия. Има още един сценарий: въздушните удари на турските военновъздушни сили към ключовите логистични и инфраструктурни позиции на кюрдите на североизток. \r\nТурция бе в трудна ситуация. Тя не може да бездейства. Съществува много дълбоката вяра на турските стратези в опасността от кюрдите. Министърът на отбраната на Турция отбеляза новата година на границата със Сирия, като заяви, че няма да допусне заплахата от терористи. Ще им се наложи да отстъпят \r\nИ така, какво ще означава оттеглянето на американците от Сирия за кюрдите? \r\nВъв всеки случай изтеглянето на войските е труден въпрос. Тръмп каза, че \"ще напуснем Сирия след известно време.\" Според различни оценки този процес ще отнеме около четири месеца. В допълнение, ръководителят на Овалния кабинет подчерта, че Вашингтон ще продължи да защитава кюрдите в Сирия. \r\nРезултатът вече е близо и най-вероятно след няколко месеца ще стане ясно къде ще се обърнат кюрдите. Най-вероятно ще бъде в посока на Дамаск. Това вероятно е по-малкото зло ... Кюрдите вече са отстъпили контрола на Манбидж на Дамаск - и ще трябва да направят допълнителни отстъпки. Ще се наложи да отстъпят арабските райони, които са зона за сигурност на територията на кюрдите. Дамаск също отдавна изисква интеграцията на част от кюрдските бойци в редовната сирийска армия. И накрая, достъп до най-важното - до петрола на североизток.  Юлиян Марков", "date": "2019.01.09", "title": "„Взгляд“: Най-близките съюзници на САЩ в Сирия понасят най-голямото си поражение"}
{"url": "http://www.focus-news.net/news/2019/01/09/2609961/protsedurata-za-pridobivane-na-nov-boen-samolet-otnovo-na-dneven-red-obzor.html", "text": "Процедурата за придобиване на нов боен самолет бе на дневен ред на политиците във вторник. След като бъде готова оценката на Министерство на финансите за самолета, се очаква тя да влезе в програмата на Министерски съвет. Новината съобщи  вицепремиерът и министър на отбраната Красимир Каракачанов .  „Важното е да направим добър избор и да закупим един силен и мощен изтребител за нашите ВВС. Всички останали приказки са дребно политиканство”, каза министърът по повод коментарите около сделката. Той посочи, че е съгласен  да води дебат за това кой самолет е нужен на армията, а не политически спорове самолетът шведски ли е, съветски ли е, американски ли е. По думите му това е безсмислен спор и е излишно да  се дели обществото на русофили и русофоби. По повод обвиненията, че е американофил, той припомни, че до преди една седмица, в края на годината, са били гласувани отпускането на 81 млн. лева за ремонти на МиГ-29 и още 80 млн. лева за СУ-25, които са руски самолети. Той допълни, че страната ни купува самолет за следващите 30-40 години, а не си играе на политика. „Защото някой може ли да прогнозира какво ще се случи след година 20-30 на Балканите”, каза още Красимир Каракачанов. Според него е по-добре да се купи нещо сериозно и силно, което ще може да върши работа и да защитава страната, а не да се правят „дребни политически сметки”. \r\nОт опозицията в лицето на ПГ на „БСП за България“ обявиха, че ще гласуват против предложението на Министерски съвет за закупуване на нов боен самолет. Позицията съобщи  лидерът на БСП Корнелия Нинова . \"Предложението на Министерски съвет за закупуване на нов боен тип самолет противоречи не само на решението на НС, а и на позицията на БСП, изразена през юни 2018 г. Нямаме основание да променяме тази позиция“, подчерта лидерът на БСП. Нинова обърна внимание, на предложението на Министерски съвет – Народното събрание да разреши проектът за международния договор да се отклони от задължителните изисквания, посочени в актуализирания проект за инвестиционен разход, одобрен с решение на Народното събрание. По думите й управляващите много пъти са нанасяли удар върху правовата държава и парламентаризма в България, но проектът за решение за нов самолет е дъното и краят. От БСП настояха да бъдат публикувани всички постъпили предложения, защото българите имат право да знаят как и за какво се харчат парите им.  Председателят на Комисията по отбрана и депутат от ГЕРБ ген. Константин Попов  коментира, че ако изборът ни е F-16, България ще има най-модерния и най-боеспособния самолет в източната част на Европа. „Трябва да отдадем значимото на правителството, на премиера Борисов за смелостта да придвижат нещата напред, да вземат отношение, да застанат зад модернизацията на Българската армия и зад бъдещето й“, заяви той. По думите му страната ни има нужда от нов тип самолет, а това, което предлага правителството е прекрасно. Той попита дали БСП  предлагат да се спре процедурата. „Нямало да гласуват „за“ нея, не е ясно каква е алтернативата? Да се върнем 10 години назад и пак да започнем ли?“, попита той. От АБВ настояха за спиране на процедурата за придобиване нов тип боен самолет.  Председателят на АБВ Румен Петков   посочи, че трябва да се поискат толкова имунитета, колкото гласа има в подкрепа на доклада за придобиване на нов самолет в Народното събрание. Петков обърна внимание, че по темата за придобиване на нов боен самолет АБВ се опира изцяло на доклада на министъра на отбраната. По думите му в противоречие с всички досегашни клетви в Народното събрание и правителството, на 25 октомври министър-председателят е назначил политико-военна група. „Няма грам намек за експертиза“, посочи още Петков. Според него предвидените 2 млрд. лв. за самолети да бъдат инвестирани във високи технологии, малкия и среден бизнес, в образование и демография. \r\nС позиция по темата за закупуване на нов боен самолет излезе и  Белият дом , като според САЩ F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. \"Ако F-16 блок 70 бъде избран от България, то той ще служи на българските Военновъздушни сили ефикасно и надеждно десетилетия наред“, се посочва още в съобщението, разпространено от Посолството на САЩ у нас.  \r\nДеница КИТАНОВА", "date": "2019.01.09", "title": "Процедурата за придобиване на нов боен самолет отново на дневен ред (ОБЗОР)"}
{"url": "http://www.focus-news.net/news/2019/01/09/2610355/the-washington-post-turskoto-unizhenie-na-boltan-podchertava-trudnostite-pri-prodazhbata-na-amerikanskiya-plan-za-izteglyane-ot-siriya.html", "text": "Съветникът по национална сигурност на Белия Дом Джон Болтън пътува до Турция тази седмица, за да говори с турските власти да работят заедно по плана на американския президент Доналд Тръмп за изтегляне на военнослужещите от САЩ от Сирия, пише  американското издание The Washington Post  в материал, представен без редакторска намеса. \r\nВместо това той бе нахокан. \r\nПрезидентът на Турция Реджеп Таийп Ердоган, който отказа да се срещне с Болтън, го гълча на живо по телевизията във вторник и описа като „сериозна грешка“ коментарите му, с които постави нови условия за американския план за изтегляне, според които Анкара трябва да защити американските кюрдски съюзници. Турция смята кюрдските въоръжени формирования за терористи и обещава да ги нападне веднага, щом американците се изтеглят. \r\nЯростната реакция на Анкара е най-новият проблем около проблемното усилия на Белия Дом да извади 2000 американски войници от Сирия – изтегляне, което Тръмп обяви внезапно миналия месец, без да има подробен план за осъществяването му. \r\nБолтън и държавният секретар Майк Помпео обикалят Близкия Изток, опитвайки се да обяснят мярката и да осигурят подкрепа за нея. Но усилията на администрацията да получат поддръжка вместо това предизвикаха съмнения в плана, изложиха на показ вътрешните разногласия и объркаха американските партньори. \r\nВ понеделник в Ерусалим, Болтън изброи „целите“ преди изтеглянето – включително окончателното разгромяване на „Ислямска държава“ (ИД) и осигуряването на защита за сирийските кюрди – което отива далеч отвъд простото твърдение на президента на САЩ, че американските военнослужещи се прибират от Сирия. \r\n„Посланието, което Болтън изпрати от Израел е неприемливо. Ние не можем да го преглътнем“, заяви Ердоган в рамките на речта си пред депутати от неговата партия. Той намекна също, че може да пренебрегне искането на администрацията на Тръмп за отлагане на турската военна операция срещу съюзните на САЩ сирийски кюрди. „Много скоро, ние ще предприемем действия за неутрализирането на терористичните организации в Сирия“, заяви турският лидер. \r\nАдминистрацията бе отблъсната по подобен начин и на други места във вторник, тъй като американските съюзници прокарваха собствените си приоритети. В Йордания външният министър Айман Сафади посрещна Помпео с благи думи и усмивка, но подчертаваше исканията си САЩ да координират изтеглянето на военнослужещите си от Сирия с регионалните съюзници. Министърът, също така, отхвърли искането на Израел Вашингтон да признае суверенитета на Тел Авив над Голанските възвишения. \r\nСафади подчерта също позицията на Йордания и други американски съюзници в арабския свят, че предстоящото предложение на САЩ за мир между Израел и Палестина трябва да признава държавата на последните и Източен Ерусалим за тяхна столица. \r\nМеждувременно във Вашингтон специалният пратеник на администрацията, натоварен със създаването на американски военен съюз с държави от Персийския залив, подаде оставка вчера. Антъни Зини, който бе назначен на тази длъжност миналата година, заяви, че не е постигнат напредък в разрешаването на ожесточения спор, който разделя страните от Персийския залив, което подкопава перспективите за пакта за сигурността. \r\nПенсиониран генерал на морската пехота и бивш ръководител на американското централно командване, Зини е последният старши ветеран, който напуска администрацията, след оставката на пенсионирания генерал от морската пехота Джим Матис като министър на отбраната и оттеглянето на пенсиониран армейски генерал Джон Кели като началник на администрацията на Белия Дом. \r\nНай-голямо внимание обаче се отделя на Турция и все по-обърканото обяснение на администрацията за намеренията й в Сирия. \r\nАарън Щайн, директор за Близкия Изток на Foreign Policy, заяви, че напрежението около сирийската политика на Вашингтон до голяма степен е резултат от това, че персоналът на Тръмп пренебрегва „желанията на президента“. \r\n„Каквото и да си мислите за Доналд Тръмп, той беше много, много ясен, че иска да се изтегли от Сирия. Вместо да се вслушат в това, бюрокрацията по националната сигурност изготвя план, който е разчетен на вечното присъствие на САЩ там. Всички се опитват да интерпретират посланието на президента“. В резултат от това, колебанията на САЩ около Сирия, които обикновено биха се случили не пред очите на обществото, „буквално се виждат от целия свят“, заяви Щайн. Коментирайки твърденията на медиите, че Ердоган е унижил Болтън, като е отказал да се срещне с него, говорителят на американския Съвет за национална сигурност Гарет Маркиз заяви, че посолството на САЩ в Анкара е поискало среща с Ердоган, но тя не е била потвърдена заради други задължения на държавния глава. \r\nМаркиз заяви, че Болтън е имал „продуктивна дискусия“ с говорителя на турския президент Ибрахим Калън по време на срещата, продължила повече от два часа. \r\nВ хода на беседата, Болтън е казал на Калън, че статията на Ердоган, публикувана във вторник от New York Times, е неточна и обидна, твърди източник, който разполага с информацията от официално лице, присъствало на срещата от американска страна. В материала си турският президент казва, че Тръмп е „взел правилното решение“ да обяви изтеглянето от Сирия, но се стреми да постави неразумни ограничения на Турция, която може да заеме мястото на САЩ. \r\nБолтън е представил на Калин документ, в който се потвърждава намерението на Тръмп да изтегли американските сили, но също така се настоява за защита на кюрдските бойци, каза неназованият източник относно закритата дипломатическа сесия. \r\nСпоред позицията на САЩ, американските войници и техните съюзници в Сирия ще продължат борбата срещу остатъците от ИД по време на периода на „организираното“ изтегляне. Въпреки че са дадени заповеди на американските военни да започнат подготовка за изтегляне, силите ще извършват операции срещу джихадистката група до напускането им. За да се предотврати възраждането на ИД, Съединените щати ще запазят неопределени възможности на място за текущи операции. \r\nЗаповедта за изтеглянето не включва незабавно заминаване от Сирия на отделния американски гарнизон в Ат Танф, Югоизточна Сирия. Администрацията заяви, че оставащите няколкостотин военнослужещи на САЩ и коалицията осигуряват буфер срещу евентуална експанзия на иранските сили и техните проксита, които подпомагат правителството на сирийския президент Башар Асад. \r\nДелегацията на Болтън, в която участва Джоузеф Дънфорд, председател на началник щабовете на американската армия, Джеймс Джефри, специален пратеник на Белия Дом за Сирия и за коалицията срещу ИД – подчерта, че Вашингтон търси решение чрез преговори на опасенията на Турция и ще сътрудничи с Анкара за освобождаването на въздушното пространство над Североизточна Сирия. \r\nПо време на дискусиите Болтън подчерта, че САЩ се противопоставят на всяко турско малтретиране на „Сирийските демократични сили“, които се сражават заедно със САЩ срещу ИД. Но Калън не се отказа от настояването на Турция, че по-голямата част от тези бойци, които са членове на сирийските кюрдски „Отряди за народна самоотбрана“, или YPG, са съюзници на кюрдските сепаратисти в Турция. Той каза, че в Сирия няма да се предприемат никакви офанзивни действия, докато американските сили са там, но Турция е изцяло в правото си да атакува кюрдските \"терористи\". \r\nБолтън и Помпео настояват всички бойци на СДС, за които се смята, че са 60 хиляди, да останат невредими. Но това не е поставено като формално условие за изтеглянето, твърди източник, запознат със ситуацията. Той твърди, че „определено ще има битка“ между Турция и кюрдските формирования, щом американците напуснат Сирия. \r\nЕдна възможност е кюрдските сили да се фрагментират, докато се съпротивляват на турската атака. Друга възможност е, че кюрдите да прехвърлят своята лоялност към Асад и неговите руски и ирански поддръжници. \r\nВ Йордания във вторник Помпео каза, че заминаването на американските войски няма да засегне приоритетите на САЩ в региона, особено целта да се спре иранската експанзия в Сирия. Повтаряйки забележките, които той направи преди това в интервютата с медиите, Помпео каза, че засиленият, но неопределен, \"дипломатически и търговски\" натиск ще постигне тази цел. Преди обявяването на оттеглянето на Тръмп, Помпео и Болтън казаха, че американските войски ще останат за неопределено време в Сирия, докато войските, командвани от Иран и техните проксита, не изчезнат. \r\nДържавният секретар заяви, че оглавяваната от САЩ коалиция в региона „е толкова ефективна днес, колкото беше вчера и силно се надявам, че ще продължи да бъде ефективна, и дори по-ефективна, утре. Тук не става въпрос само за конкретна тактика.... Решението на президента за изтегляне на нашите хора от Сирия не влияе по никакъв начин на нашия капацитет да постигаме резултати“ и на продължаващата борба с Иран и ИД, заяви той. \r\nТръмп подчерта, че страните от региона трябва да допринесат по съществено финансово и военно за постигането на общите цели, тема, която Помпео има намерение да засегне на предстоящите си визити в Саудитска Арабия, Обединените арабски емирствва, Бахрейн, Кувейт, Катар и Египет. \r\nПревод и редакция:", "date": "2019.01.09", "title": "The Washington Post: Турското унижение на Болтън подчертава трудностите при продажбата на американския план за изтегляне от Сирия"}
{"url": "http://www.focus-news.net/news/2019/01/09/2609962/kommersanta-smyanata-na-rakovodstvoto-na-sb-mozhe-da-promeni-sistemata-za-predostavyane-na-finansova-pomosht.html", "text": "Смяната на ръководството на Световната банка може да промени системата за предоставяне на финансова помощ, пише руският делови ежедневник  “Коммерсантъ“  в своя първи брой за 2019 година. \r\nПрезидентът на Световната банка Джим Йон-ким ще напусне поста си предсрочно, като това може да влоши дискусията за работата на най-големия дистрибутор на финансова помощ в света. Тази година членовете на Световната банка подкрепиха мащабно увеличаване на капитала на организациите в рамките на групата, но от Вашингтон многократно се противопоставиха на увеличаването на финансовата помощ за други страни. Изборът на нов президент  също може да бъде труден поради традицията, установена от 40-те години на миналия век насам, за одобряване на американски кандидат - други акционери могат да го оспорят. \r\nРъководителят на банката, Джим Йо-ким, два пъти (през 2012 и 2016 г.) беше номиниран от Барак Обама, но напоследък неговата политика беше критикувана от новата администрация на САЩ - президентът Доналд Тръмп многократно се застъпваше за намаляване на финансовата помощ за други страни и не подкрепи инициативата за борба с промените на  климат (СБ стартира нова програма в тази област за 200 млрд. долара през декември 2018 г.). \r\nИзборът на нов ръководител на банката може да съживи предишните дискусии както за инвестиционните цели на Банката, така и за правото на най-големия акционер на банката, САЩ, да постави своя представител начело на СБ. Традиционно представителят на Съединените щати става президент на банката със съгласието на други страни (докато представителят на Европа става ръководител на Международния валутен фонд - тази система се формира и поддържа от появата на двете организации през 40-те години). Съединените щати остават блокиращ акционер на банката с 16% от гласовете - за да запазят блокиращия дял на Вашингтон в лицето на ерозията на дела на страната в капитала на Световната банка, неговият праг беше намален през 2018 г. до 15%. Но други страни настояват за назначаване на нов президент измежду неамериканските кандидати. Когато през 2012 г. бе назначен Джим Йон-ким, неговият неамерикански произход бе взет под внимание (той е роден в Сеул и емигрира със семейството си в САЩ на 5-годишна възраст), а Нгози Оконджо-Ивеала, бивш министър на финансите на Нигерия, беше основен конкурент.  Юлиян Марков", "date": "2019.01.09", "title": "„Коммерсантъ“: Смяната на ръководството на СБ може да промени системата за предоставяне на финансова помощ"}
{"url": "http://www.focus-news.net/news/2019/01/09/2609965/pregled-na-osnovnite-temi-v-ruskiya-pechat-agentsiya-fokus.html", "text": "Положението на кюрдите в Сирия, неочакваната оставка на президента на Световната банка и очакваните промени във финансовата политика на институцията, нови информации около Сергей и Юлия Скрипал, както и високо държавно украинско отличие за бившия Киевски патриарх Филарет са сред основните теми на руския печат \r\n*** Най-близките съюзници на САЩ в Сирия понасят най-голямото си поражение, пише руският вестник  “Взгляд“ \r\nАмериканското ръководство продължава да коментира сензационното си решение от края на миналата година - да изтегли американските войски от Сирия. Това решение ще засегне не само позицията на САЩ. Не по-малко важен е фактът, че САЩ всъщност предадоха най-близките си съюзници в Сирия - кюрдите. Каква съдба очаква сирийските кюрди и какви отстъпки ще направят те пред Дамаск? \r\nАрабският вестник Аш-Шарк ал-Аусат съобщи, че кюрдите са предложили план за уреждане на отношенията с Москва и Дамаск. Тя включва прехвърляне на контрол над североизточната част на Сирия на сирийските власти в замяна на признаването на правото на кюрдите на самоуправление. Успоредно с това войските на Асад трябва да гарантират защитата на сирийско-турската граница, т.е. сигурността на кюрдското население. Според вестника Русия, от своя страна, ще действа като гарант за това споразумение. \r\nНеочакваното, емоционално и привидно не напълно логичното решение на Тръмп завари всички неподготвени. Както знаете, на 19 декември домакинът от Белия дом обяви финала на сирийската кампания за САЩ. Практически изляха гнева си върху  Тръмп: либерали, консерватори, дори пацифисти и феминистки (кюрдската тема е специална за тях). На следващия ден влиятелният ръководител на Пентагона , четиризвездният генерал Джеймс Матис,  подаде оставка, макар да има непоколебим авторитет в армията. Тръмп не е съгласувал решението си с която и да е институция. Държавният департамент, ЦРУ и Пентагона бяха държани на тъмно до последно.  \r\nРазбирането на реакцията на американските политици не е трудно - резултатът от изтеглянето на американските войски ще окаже сериозно влияние върху положението в Арабската република. И това ще удари предимно кюрдите, които до скоро бяха съюзници на САЩ в Сирия. От къде дойде силата на кюрдите \r\nПреди началото на гражданската война в Сирия кюрдите не бяха в много добро положение. От десетилетие страдаха от тормоз от страна на Башар Асад, а още по-рано - от баща му. Много от тях са лишени от гражданство и от право на частна собственост. Някои от тях бяха изгонени  в пустинята (така бяха освободени териториите за арабите). Кюрдските публикации бяха забранени и преподаването на националния език беше забранено в училищата. \r\nПарадоксално е, че гражданската война даде шанс на кюрдите. С течение на времето кюрдите се изправиха на крака. Такива важни градове като Манбидж, Африн, Хасака, Ракка, Табка и Тал-Рифат се оказаха под техен контрол или влияние. \r\nКюрдите наистина са се засилили. Изглежда, че те няма да се задоволят само с  естествения обхват на своето съществуване и да се ограничат само до защитата на кюрдските райони. Апетитът, както знаете, идва с яденето. Постепенно тяхното влияние започна да се усеща в провинциите Алепо и Деир ез-Зор. Нещо повече, кюрдите са допринесли значително за разгрома на терористите от „Ислямска държава“ и след като са страдали много от сунитските радикали, те имаха причина за отмъщение, оправдание и подкрепа. Първо, бойните части създадоха зони за сигурност около кюрдите. След това  те тривиализираха отмъщението за 2014 г., когато радикалите организираха репресии срещу кюрдското население. По време на клането в Кобани бе убит малкият син на лидера на сирийските кюрди. \r\nАмериканските войски, т.е. около 2000 военни съветници и морски пехотинци, понастоящем са разположени и на територията на сирийски Кюрдистан. Говорим за провинция Хасака на североизток. С течение на времето американците създадоха поне две военни бази. Американски инструктори и съветници получиха най-модерните оръжия и оборудване, които те предадоха  и на кюрдите. Те са обучавали и тренирали кюрдски бойци. С течение на времето кюрдските единици – Отрядите за народна самоотбрана (ОНС) станаха сериозен играч и разшириха териториите си на юг, запад и север  до сирийско-турската граница. Кюрдите допринесоха значително за освобождението на сирийската столица на „Ислямска държава“ – Ракка . Сега този град и както и част от едноименната провинция са под контрола на кюрдските единици. \r\nОбширната територия с размер на средна европейска държава започва да се контролира от местните военизирани сили. Създават се администрации, провеждат се местни избори, назначават се областни и селищни управители. Някой дори каза, че кюрдите провеждат публичен експеримент и създават общество, използвайки моделите на Мюри Букчин. Американският социолог е известен с радикалните си леви социални и анархистки възгледи. Кюрдите дават специални правомощия на селските общини и местните власти на микроравнище. На жените бяха дадени много важни ръководни позиции. През 2016 г. беше обявено създаването на федерация под името Рожава. Четвъртият най-голям народ от Близкия изток се възползва от широка автономия. \r\nТова разгневи много хора. Естествено, Дамаск видя това като сепаратизъм на етническа основа. Антагонизмът засили взаимната историческа и антропологична враждебност на арабите и кюрдите. \r\nПрез лятото на 2018 г. кюрдите проведоха интензивни преговори с Дамаск. Последният изискваше силно намаляване на автономията и достъп до петролните съоръжения в североизточната част (те бяха под контрола на кюрдите). Преговорите не постигнаха успех. На кюрдите им изглеждаше, че Асад иска твърде много. Нещо повече, дори нямаше намек, че американците могат да напуснат Сирия. \r\nТова не се харесва на Русия и Иран. Москва и Техеран разчитат на Дамаск, виждат в официалните власти основния и единствен съюзник, който може да контролира цялата територия на Сирия. \r\nМотивите на иранците са ясни: историческата неприязън на шиитите към кюрдите. Много по-трудно е да се оцени руската политика в кюрдска посока. Преди няколко години Москва отказа да подкрепи кюрдите. В Москва пристигна солидна делегация от кюрди, водена от техния лидер Салих Муслим. Трябва да се отбележи, че това се случи преди сериозните контакти на кюрдите с американците. Заради идеологически, исторически и геополитически причинни те се обърнаха към Русия, но получиха категоричен отказ от Москва. \r\nРазбира се, това се дължи предимно на енергийни и икономически фактори. Москва по всякакъв начин се стреми да завърши изграждането на газопроводи за Европа, а търговските отношения с Турция не трябва да се отписват. Накратко, Русия взе решение. Коректността на това решение от гледна точка на геополитиката (всичко е ясно с икономиката) може да се съди във времето. Между другото, в средата на декември 2018 г. кюрдската делегация също посети Москва. Но нищо друго, освен съвети да поискат помощ от Дамаск, кюрдите не получиха от Русия. \r\nС други думи, сирийските кюрди бяха „отхвърлени” от всички. Това е всичко. Последните в тази серия бяха, американците. Действията им обаче ще бъдат най-болезнени за кюрдския народ. Интересът на Турция \r\nКъде може да дойде опасността за кюрдите не е сериозен въпрос, тъй като отговорът е очевиден. Разбира се, Турция разглежда кюрдите на юг, от другата страна на турско-сирийската граница, като заплаха за националната сигурност. От своя страна, кюрдският национализъм, желанието на този народ да създаде държавен център е екзистенциална заплаха за турската държавност. Анкара се страхува от нарастващия кюрдски фактор, считайки кюрдите от Сирия за терористи. \r\nС една дума, има основание да се вярва, че турската армия или поне протурските групи с подкрепата на Анкара могат да започнат офанзива срещу граничните градове, за да изтласкат кюрдите обратно навътре в Сирия. Има още един сценарий: въздушните удари на турските военновъздушни сили към ключовите логистични и инфраструктурни позиции на кюрдите на североизток. \r\nТурция бе в трудна ситуация. Тя не може да бездейства. Съществува много дълбоката вяра на турските стратези в опасността от кюрдите. Министърът на отбраната на Турция отбеляза новата година на границата със Сирия, като заяви, че няма да допусне заплахата от терористи. Ще им се наложи да отстъпят \r\nИ така, какво ще означава оттеглянето на американците от Сирия за кюрдите? \r\nВъв всеки случай изтеглянето на войските е труден въпрос. Тръмп каза, че \"ще напуснем Сирия след известно време.\" Според различни оценки този процес ще отнеме около четири месеца. В допълнение, ръководителят на Овалния кабинет подчерта, че Вашингтон ще продължи да защитава кюрдите в Сирия. \r\nРезултатът вече е близо и най-вероятно след няколко месеца ще стане ясно къде ще се обърнат кюрдите. Най-вероятно ще бъде в посока на Дамаск. Това вероятно е по-малкото зло ... Кюрдите вече са отстъпили контрола на Манбидж на Дамаск - и ще трябва да направят допълнителни отстъпки. Ще се наложи да отстъпят арабските райони, които са зона за сигурност на територията на кюрдите. Дамаск също отдавна изисква интеграцията на част от кюрдските бойци в редовната сирийска армия. И накрая, достъп до най-важното - до петрола на североизток. \r\n*** Смяната на ръководството на Световната банка може да промени системата за предоставяне на финансова помощ, пише руският делови ежедневник  “Коммерсантъ“  в своя първи брой за 2019 година. \r\nПрезидентът на Световната банка Джим Йон-ким ще напусне поста си предсрочно, като това може да влоши дискусията за работата на най-големия дистрибутор на финансова помощ в света. Тази година членовете на Световната банка подкрепиха мащабно увеличаване на капитала на организациите в рамките на групата, но от Вашингтон многократно се противопоставиха на увеличаването на финансовата помощ за други страни. Изборът на нов президент  също може да бъде труден поради традицията, установена от 40-те години на миналия век насам, за одобряване на американски кандидат - други акционери могат да го оспорят. \r\nРъководителят на банката, Джим Йо-ким, два пъти (през 2012 и 2016 г.) беше номиниран от Барак Обама, но напоследък неговата политика беше критикувана от новата администрация на САЩ - президентът Доналд Тръмп многократно се застъпваше за намаляване на финансовата помощ за други страни и не подкрепи инициативата за борба с промените на  климат (СБ стартира нова програма в тази област за 200 млрд. долара през декември 2018 г.). \r\nИзборът на нов ръководител на банката може да съживи предишните дискусии както за инвестиционните цели на Банката, така и за правото на най-големия акционер на банката, САЩ, да постави своя представител начело на СБ. Традиционно представителят на Съединените щати става президент на банката със съгласието на други страни (докато представителят на Европа става ръководител на Международния валутен фонд - тази система се формира и поддържа от появата на двете организации през 40-те години). Съединените щати остават блокиращ акционер на банката с 16% от гласовете - за да запазят блокиращия дял на Вашингтон в лицето на ерозията на дела на страната в капитала на Световната банка, неговият праг беше намален през 2018 г. до 15%. Но други страни настояват за назначаване на нов президент измежду неамериканските кандидати. Когато през 2012 г. бе назначен Джим Йон-ким, неговият неамерикански произход бе взет под внимание (той е роден в Сеул и емигрира със семейството си в САЩ на 5-годишна възраст), а Нгози Оконджо-Ивеала, бивш министър на финансите на Нигерия, беше основен конкурент. \r\n*** Започва демонтажа на покрива на дома на Сергей Скрипал в Солсбъри, пише руският вестник  „Московский комсомолец“  . \r\nБританска медия съобщи, че британските военни са започнали да демонтират покрива на къщата на Сергей Скрипал в Солсбъри. На жителите на съседните къщи е казано, че над сградата ще бъде инсталиран купол и специалистите ще продължат да работят в този купол. Предполага се, че целта на подобни дейности е да се почисти къщата и гаража от токсични вещества. \r\nПо рано стана ясно, че  позовавайки се на неназовани източници,  след инцидента Сергей и Юлия Скрипал са все още в Обединеното кралство. Твърди се, че те живеят в южната част на Англия, а външният им вид се е променил без хирургическа намеса.  \r\nЮлия е отслабнала много и е променила косата си, а баща ѝ, който също е отслабнал много  носи шапка. Според вестника службите за сигурност могат да предоставят на Юлия платена работа. Отбелязва се, че владеенето на руски език може да бъде полезно за специални служби и други структури. Според племенницата на Сергей Скрипал те не са се обаждали и не са честитили Коледа на своите близки в Русия, включително и на майката на разузнавача и баба на Юлия Скрипал. \r\n*** Президентът на Украйна Петро Порошенко присъди званието „Герой на Украйна“ на патриарха Филарет - Михаил Денисенко, който по-рано оглавяваше самопровъзгласената „Киевска патриаршия”. Това съобщиха от пресслужбата на украинския президент, цитирани от руския вестник  „Комсомолская правда“ . \r\n\"Все още не съществува мярка  която може да измери приноса на патриарх Филарет за борбата за собствена поместна църква\", написа Порошенко на страницата си в социалната мрежа „Туитър“. \r\nУкраинският лидер отбеляза, че Денисенко \"е бил, е и остава духовният лидер на украинската църква, духовният лидер на украинския народ\", поради което, пише Порошенко, той решава да му присъди званието \"Герой на Украйна\". \r\nПо-рано представители на \"новата украинска църква\" са се опитали да поръчат от московски бижутери точно копие на Короната на първия митрополит Киевски и на цялата Рус, Петър, но са получили отказ, пише вестникът.", "date": "2019.01.09", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/01/09/2609966/do-mesets-otvaryat-otdelenieto-po-hirurgiya-na-parva-mnogoprofilna-bolnitsa-za-aktivno-lechenie-sofiya-obzor.html", "text": "Зам.-кметът на София Дончо Барбалов провери изпълнението на ремонтните дейности в отделение „Хирургия“ на Първа многопрофилна болница за активно лечение заедно с изпълнителният директор на болницата проф. д-р Цветомир Димитров. \r\nБарбалов обясни, че дейностите са доста напреднали – общата част от ремонтните са приключили, като пространството е изцяло обновено. „Надяваме се в скоро време да се дооборудва и да влезе в експлоатация, за да може колегите от Първа градска болница да го използват. Това е много важно отделение за цялата болница\", обясни още зам.-кметът. Ремонтът е съфинансиран с 255 хил. лв. от Столична община, като средствата са Специализирания общинския приватизационен фонд. „Това е поредният ремонт, който Общината финансира в общинско лечебно заведение и поредният в Първа градска болница, която е първата общинска университетска болница“, обясни той.  \r\nИзпълнителният директор на лечебното заведение проф. д-р Цветомир Димитров съобщи, че основният ремонт в болницата вече приключва. По думите му до един месец ще са приключили и всички ремонтни дейности. „Основният ремонт вече приключва, но искаме в тези стаи да влязат нови легла, нова инсталация. Ще има нови монитори, чрез които пациентът ще може да влезе в интернет, да извика дежурната сестра или дежурния лекар. Ще има също дигитализация в болничните стаи“, допълни проф. д-р Димитров. Той обясни, че се очаква и нова ендоскопска апаратура, за която конкурсът е пред приключване. „Така че ще бъде открита модерна ендоскопска хирургия, с модерна апаратура в Първа градска болница“, обясни директорът. Проф. д-р Цветомир Димитров отбеляза, че болницата участва в ремонта и със собствени средства. \r\n„Спешността на хирургията продължава да бъде на ниво. Не е лесно да се правят ремонти. Работата не е спирала, защото ние сме търговски дружества, каквото си изкараме - това е. Благодарение на Столична община успяваме да направим една модерна болница“, допълни проф. д-р Димитров.  \r\nНа въпрос какви са другите проекти на Столична община, свързани със здравната инфраструктура, зам.-кметът Дончо Барбалов обясни, че  ремонтите в Първа САГБАЛ „Света София” и във Втора градска болница са в напреднал етап. По думите му най-големият ремонт през тази година ще бъде санирането на II САГБАЛ „Шейново\".  \r\nТеодора ПАТРОНОВА", "date": "2019.01.09", "title": "До месец отварят отделението по „Хирургия“ на Първа многопрофилна болница за активно лечение – София (ОБЗОР)"}
{"url": "http://www.focus-news.net/news/2019/01/09/2609963/reuters-parvi-zakonoproekt-na-noviya-kongres-padna-zhertva-na-ostroto-politichesko-protivopostavyane-v-sasht.html", "text": "Първи законопроект на новия Конгрес падна жертва на острото политическо противопоставяне в САЩ, предава  Reuters . \r\nЗакон, затвърждаващ подкрепата на САЩ за съюзниците в Близкия изток, включително мерки за наказание на американците, които бойкотират Израел, стана жертва във вторник на острия вътрешнополитически спор, който доведе до частично спиране на федералното правителство. \r\nСенатът на САЩ гласува с 56 срещу  44 гласа , като не достига 60-те гласа, необходими за одобрението на Закона. \r\nПовечето демократи от Сената обещаха да блокират цялото законодателство в Сената, докато не се гласува за мярка за прекратяване на блокажа в дейността на правителството, като критикуват републиканците на президента Доналд Тръмп за подкрепата на искането му за 5.7 милиарда долара за изграждане на стена на границата с Мексико, за да продължи финансирането на правителството. \r\nРепубликанците увеличиха своето мнозинство в Сената на 53 срещу 47 в изборите през ноември, но те все още се нуждаят от най-малко седем гласа на демократите за да се утвърди, който и да е законопроект.   Юлиян Марков", "date": "2019.01.09", "title": "Reuters: Първи законопроект на новия Конгрес падна жертва на острото политическо противопоставяне в САЩ"}
{"url": "http://www.focus-news.net/news/2019/01/09/2609967/the-guardian-donald-tramp-e-ponizhil-diplomaticheskiya-status-na-misiyata-na-es-vav-vashington.html", "text": "Администрацията на Тръмп понижи дипломатическия статут на мисията на ЕС във Вашингтон, без да информира мисията или Брюксел, потвърдиха властите във вторник, цитирани от британския вестник  The Guardian . \r\nПонижаването  на статута на мисията от такава на национална държава към международната организация отменя решението на администрацията на Обама през 2016 г. да предостави на ЕС специална дипломатическа роля във Вашингтон и се разглежда в Брюксел като пренебрежение, отразяващо обща антипатия към ЕС в администрацията на Тръмп. Президентът подкрепи Брекзит и описа ЕС като „враг”, припомня изданието. \r\nПромяната, за която първи съобщи Deutsche Welle, потенциално означава, че мисията на ЕС ще има по-малко влияние и достъп до американските служители. \r\n\"Ние разбираме, че имаше неотдавнашна промяна в начина, по който дипломатическият списък с предимства се прилага от протокола на Съединените щати\", каза Мая Коциянчич, говорител на Европейската комисия за външната политика и сигурността . Тя добави: „Ние не сме уведомени за каквато и да е промяна.“ \r\n\"Обсъждаме със съответните служби в администрацията възможни последици за делегацията на ЕС във Вашингтон\", каза Коcиянчич. \"Очакваме дипломатическата практика, създадена преди няколко години, да бъде спазена.\" \r\nЗапитан за коментар, Държавният департамент изпрати автоматично съобщение, в което се казва, че поради закриването на правителството „комуникацията с медиите ще бъде ограничена до събития и въпроси, свързани с безопасността на човешкия живот или защитата на собствеността, или тези, които са определени като съществени за националната сигурност ”. \r\n\"Това е едностранен и напълно необоснован удар по ЕС от администрацията на Тръмп\", каза Никълъс Бърнс, който беше заместник държавен секретар по политическите въпроси в администрацията на Джордж Буш. \r\n„Това съвпада с кампанията на Тръмп за изобразяване на ЕС като конкурент, а не като партньор на САЩ. Продължава делегитимизацията на международните и наднационалните  организации, каквато е ЕС от администрацията на президента. Американците трябва да помнят, че ЕС е най-големият ни търговски партньор и най-големият инвеститор в нашата икономика“, добави Бърнс. \"Цялата политика на Тръмп към ЕС продължава да бъде заблудена и неефективна.\"  Юлиян Марков", "date": "2019.01.09", "title": "The Guardian: Доналд Тръмп е понижил дипломатическия статус на мисията на ЕС във Вашингтон"}
{"url": "http://www.focus-news.net/news/2019/01/09/2610350/predsedatelyat-na-us-na-api-inzh-svetoslav-glosov-podade-ostavka-zaradi-problemite-s-elektronnite-vinetki-obzor.html", "text": "Председателят на Управителния съвет на Агенция „Пътна инфраструктура“ инж. Светослав Глосов подаде оставка заради проблемите с електронните винетки. Освобождаването му от длъжност бе поискано от министър-председателя Бойко Борисов. На 9 януари сутринта премиерът се срещна ръководството на АПИ и на Министерството на регионалното развитие и благоустройството, които му представиха доклад относно винетките и тол системата.  \r\nРегионалният министър Петя Аврамова обясни, че Борисов остро е разкритикувал проблемите с въвеждането на електронната система за таксуване и е поискал поемане на отговорност. Тя съобщи, че вече се работи по избора на нов председател на УС на АПИ. \r\nОт своя страна, инж. Светослав Глосов заяви, че счита, че носи отговорност за трудностите с продажбите на електронни винетки и затова е депозирал оставката си. Той посочи, че е направил за АПИ, каквото е могъл. „Оставам в добри отношения с екипа, с който съм работил, както и с екипа на МРРБ. Нищо лошо към премиера, смятам, че беше справедлив“, каза още инж. Глосов. \r\nМинистър Аврамова обясни, че непрекъснато се работи по въвеждането на повече начини за купуване на е-винетка. „Гражданите ще могат да купуват е-винетка на много повече места, отколкото са могли да купуват хартиена“, заяви тя. Аврамова не отговори на въпрос дали ще се удължи гратисният период за глоба заради електронни винетки, който беше даден от АПИ. „Призовавам всички водачи на МПС да спазват закона, а законът е всеки да кара своя автомобил по републиканската пътна мрежа, като е заплатил съответната винетна такса. Вече има много начини за закупуването на е-винетка и няма причина водачите да не го правят“, заяви Аврамова. \r\nМеждувременно компанията, с която беше сключен договорът за изграждане на българската тол система за камиони над 3.5 тона и системата за електронни винетки за леки автомобили „Капш Трафик Солюшънс“ излезе със становище, в което приветства плановете на българските власти за проверки на сроковете и резултатите във връзка с въвеждането на системата за електронна винетка. От консорциумът уточняват, че са осигурили напълно работеща, тествана и одобрена система, като на 14 декември с АПИ подписват приемо-предавателен протокол за предаването ѝ. Те посочват още, че ежедневното функциониране и опериране на системата, както и процесите по правоприлагане са отговорност на АПИ.  Агенция „Фокус“ припомня: Отново по искане на министър-председателя Бойко Борисов на 5 януари 2019 г. двама ръководители в АПИ и един от съветниците на регионалния министър понесоха отговорност заради недобрата организация при подготовката и въвеждането на електронната винетка. Като член на Управителния съвет на АПИ беше освободен Веселин Давидов, който отговаря за електронната система за събиране на такси за използване на републиканската пътна мрежа. С постовете си се разделиха още Антон Антонов, директор на Националното тол управление в АПИ, и Радослав Николов, съветник в Политическия кабинет на министъра на регионалното развитие и благоустройството. \r\nЦветилена СИМЕОНОВА", "date": "2019.01.09", "title": "Председателят на УС на АПИ инж. Светослав Глосов подаде оставка заради проблемите с електронните винетки (ОБЗОР)"}
{"url": "http://www.focus-news.net/news/2019/01/09/2609970/65-godishen-mazh-e-zadarzhan-za-ubiystvoto-na-25-godishnata-si-sapruga-obzor.html", "text": "65-годишен мъж е задържан за убийството на 25-годишната си съпруга в Стара Загора. Сигналът за инцидента е подаден на 7 януари към 16.00 часа. В апартамент на ул. \"Младост\" в Стара Загора полицаите са открили безжизненото тяло на 25-годишната жена. На място е задържан 65-годишният й съпруг. Той е предаден на съд от Окръжната прокуратура и спрямо него предстои да бъде внесено искане за вземане на мярка за неотклонение „Задържане под стража“. Огледите на място са установили, че жената е с две прободни рани – едната в дясна ръка, а другата в сърцето. От местопроизшествието са иззети два ножа. Назначена е съдебно-медицинска експертиза. Извършени са разпити на свидетели. Наказанието, което се предвижда за престъплението, е „Лишаване от свобода” от 10 до 20 години.", "date": "2019.01.09", "title": "65-годишен мъж е задържан за убийството на 25-годишната си съпруга (ОБЗОР)"}
{"url": "http://www.focus-news.net/news/2019/01/09/2609964/the-times-pravitelstvoto-ponese-istorichesko-porazhenie-v-parlamenta.html", "text": "Високопоставени  консерватори обещаха „партизанска кампания“, за да спрат „катастрофалния“  Брекзит без споразумение след като нанесоха първо поражение на правителството във финансов законопроект от 40 години насам, пише авторитетния британски ежедневник  The Times . \r\nДвадесет депутати от консерваторите, включително седем бивши министри от кабинета, нарушиха указанията на лидера на мнозинството, за да ограничат правомощията на Министерството на финансите да се подготвят за напускане на Европейския съюз без споразумение през март. \r\n„Бунтовниците“, сред които са  бившия министър на отбраната сър Майкъл Фалън и бившия министър на кабинета Сър Оливър Лутвин, предупредиха, че ще продължат да саботират всички закони, които уреждат напускането на ЕС без споразумение, докато Тереза Мей не изключи тази възможност. \r\n\"Искам да стане ясно, че мнозинството в тази камара няма да допусне излизане без сделка в края на март,\" каза сър Оливър пред депутатите. \r\nПоказателно е, че бунтът на торите събра привържениците на втория референдум и бившите привърженици на оставането, които сега подкрепят сделката на Тереза  Мей или мекия Брекзит в норвежки вариант. \r\nТе казаха, че ще променят всички правителствени закони до март, за да се опитат да направят невъзможно оттеглянето от ЕС без споразумение. \"Ще гласувам по всяко предложение, относно всяко изменение, относно някакъв законодателен акт, предложен от всеки в тази камара, за да гарантираме, че ще напуснем ЕС на 29 март със споразумение или изобщо няма да напуснем\", заяви бившият министър Ник Боулс. \r\nИзменението, което ще отнеме правомощията на Министерството на финансите да променя данъците без одобрението на парламента след хаотично напускане на ЕС, беше прието с мнозинство от седем гласа. \r\nЗа първи път от май 1978 г. правителството губи гласуване по финансов законопроект.  \r\nПривържениците на твърд Брекзит обвиниха министрите, че умишлено позволяват гласуването на „тривиално изменение“ да „покаже слабостта“ и да ги притисне да подкрепят споразумението на премиера. Джейкъб Рийс-Мог предупреди, че неговата група от депутати, подкрепящи оттеглянето, възнамерява да продължи да се противопоставя на споразумението за оттегляне.  Юлиян Марков", "date": "2019.01.09", "title": "The Times: Правителството понесе историческо поражение в парламента"}
{"url": "http://www.focus-news.net/news/2019/01/09/2609971/daily-express-dzheykab-riys-mog-nastoyava-za-konkretna-promyana-v-sporazumenieto-s-es.html", "text": "Джейкъб Рийс-Мог поиска да види „значима“ и „конкретна промяна“ от европейските колеги на премиера Тереза Мей, като потвърди, че никой от тези свои колеги, с които е разговарял не е променил позицията си за споразумението с ЕС, пише британското про-Брекзит издание  Daily Express . \r\nДжейкъб Рийс-Мог порица ЕС, обвинявайки ги в това, че не предлагат  нищо и не дават „конкретна промяна”. Водещият на Sky News Кей Бърли отбеляза: „В понеделник имаше парти в дома на премиера и все повече хора идват, за да видят гледната точка на министър-председателя.“  \r\n„Не съм убеден, че парти с напитки на Даунинг Стрийт може да доведе до фундаментална промяна в дебата за Брекзит, въпреки че такива събития са очарователни“ \r\n„Тереза Мей може да е провела разговори с европейските си колеги, но изглежда, че те не са отстъпили нищо“, заяви Рийс-Мог. \r\nИзданието отбелязва твърдата позиция на „брекзитъра“ Рийс-Мог на фона на оформящото се в британския парламент мнозинство готово да блокира Брекзит, ако не бъде постигнато споразумение със ЕС за оттегляне на Великобритания.   Юлиян Марков", "date": "2019.01.09", "title": "Daily Express: Джейкъб Рийс-Мог настоява за \"конкретна промяна\" в споразумението с ЕС"}
{"url": "http://www.focus-news.net/news/2019/01/09/2610357/rayonniyat-sad-v-plovdiv-ostavi-v-aresta-dvamata-tsigani-prebili-voennosluzhesht-v-selo-voyvodinovo-obzor.html", "text": "Районният съд в Пловдив постанови най-тежката мярка „Задържане под стража“ спрямо двамата цигани, пребили 33-годишния военнослужещ Валентин Димов в село Войводиново на 6 януари т.г. Искането на братята Асен (на 21 г.) и Борис (на 17 г.) за налагане на по-лека мярка на неотклонение - „Подписка“, бе отхвърлено с мотива, че е налице предпоставка и реална опасност за извършване на ново престъпление от обвиняемите. Според съдия Иван Минчев има достатъчно основания съдът да наложи постоянно задържане на младежите, тъй като те са действали изключително жестоко и въпреки опитите на техни близки и други хора да ги възпрат - на два пъти братята са повалили пострадалия на земята и са го ритали в главата. Самите те твърдят обаче, че военният пръв ги е провокирал. \r\nМеждувременно Общинският съвет в Марица гласува финансова помощ за пострадалия ефрейтор. С пълно единодушие общинските съветници взеха решение да му се отпусне еднократна парична помощ от 1000 лв. Ефрейтор Валентин Димов е бил на 3 мисии извън граница и е награждаван многократно. В сряда той претърпя операция, но според лекарите му предстои още една.  \r\nНа третия ден от протестите на жителите на Войводиново срещу циганските своеволия, в селото започна събарянето на незаконните къщи в циганската махала, което бе сред исканията на протестиращите. Кметът на Община Марица Димитър Иванов съобщи, че до момента са съборени 5 постройки, като акцията ще продължи до събарянето на всички общо 15 постройки в махалата, които бяха констатирани като опасни и незаконни. Част от обитателите им вече са напуснали домовете си и се връщат само, за да съберат покъщнината си. Кметът на Войводиново - Димитър Тасев заяви, че в следващите дни ще бъде осигурен 24-часов полицейски патрул, за да могат живеещите в махалата да се върнат и да вземат всичко, което им е нужно от домовете си. Около 300 жителите на селото и тази вечер се събраха на протест с исканеда бъдат бутнати всички незаконни постройки и да се изселят незаконно пребиваващите в селото цигани. Те заявиха, че протести ще има всеки ден, докато исканията им не бъдат изпълнени, като за петък (11 януари) е насрочен голям протест, в който ще се включат и мотористи.  \r\nТемата за циганската престъпност отново бе коментирана от вицепремиера и министър на отбраната Красимир Каракачанов. „Не могат да бъдат бити полицаи и военни, докато съм министър на отбраната в тази държава няма да мълча“, заяви той след седмичното заседание на Министерския съвет. По думите му моделът през последните 30 години не води до интеграцията на циганите население, а до точно обратното. Каракачанов отбеляза, че не може да има привилегировани групи от населението, нито да има само права без задължения. Стана ясно също, че в Комисията по защита от дискриминацията е входирана жалба до вицепремиера заради негово изказване по случая, в което казва „циганите в България станаха изключително нагли вече”. \r\nВасилена ЙОРДАНОВА", "date": "2019.01.09", "title": "Районният съд в Пловдив остави в ареста двамата цигани, пребили военнослужещ в село Войводиново (ОБЗОР)"}
{"url": "http://www.focus-news.net/news/2019/01/09/2609968/the-independent-krizata-po-granitsata-s-meksiko-za-koyato-govori-donald-tramp-e-izmislena-ot-samiya-nego.html", "text": "Кризата по границата с Мексико, за която говори Доналд Тръмп е създадена от самия него, пише британския вестник  The Independent . \r\nГраничната „криза” може се превърне в 32-та активна национална извънредна ситуация в САЩ, ако президентът реши да отиде толкова далеч и да обяви извънредно положение. Някои от тези извънредни ситуации - свързани с Иран и други дългосрочни въпроси - се връщат към предишни администрации, включително и на Бил Клинтън. Дори и да пренебрегва този факт, картината, която г-н Тръмп рисува на границата, има малко отношение към ситуацията на място. Изобразената от него картина има за цел единствено да стимулира най-верните му поддръжници. \r\nПрезидентът обича да твърди, че нелегалните имигранти преминават през границата, факт, който изтъква, когато се използва сълзотворен газ в редките случаи, когато към  границата се втурва от някой от чакащите в Мексико. Факт е обаче, че незаконните гранични преминавания са паднали драстично през последните две десетилетия от 1,6 милиона през 2000 г. до около 400 000 през 2018 г. - като рецесията премахна много от работните места, които тези имигранти биха искали да запълнят. \r\nПрез 2017 г. този брой достига нива от 310 000, като стремежът на Тръмп за увеличаване на граничния контрол има ефект, както и страхът от бъдещи политики, които карат потенциалните мигранти да се въздържат.  \r\nПовечето нелегални имигранти в САЩ не пресичат границата пеша, а вместо това просрочват визите си, след като са получили право на законно влизане в Америка. Около две трети от имигрантите без документи са останали по този начин, след като са влезли законно. Ако Тръмп иска наистина да се справи с проблема, той трябва да разглежда този въпрос, вместо да се концентрира върху границата. \r\nСъщата е ситуацията и с идеята, че заподозрени терористи масово преминават границата с Мексико; в действителност повечето от заподозрените терористи, заловени от американските власти са опитали да влязат през летищата.  Юлиян Марков", "date": "2019.01.09", "title": "The Independent: Кризата по границата с Мексико, за която говори Доналд Тръмп е измислена от самия него"}
{"url": "http://www.focus-news.net/news/2019/01/09/2609974/naprezhenie-i-protesti-sled-tsigansko-napadenie-v-plovdivskoto-selo-voyvodinovo-obzor.html", "text": "За втора поредна вечер жители на село Войводиново излязоха на протест, след като двама цигани пребиха на Богоявление 33-годишния военнослужещ Валентин Димов. Над 200 души се отправиха към циганската махала в населеното място, но пътят им бе препречен от служители на жандармерия и полиция. До ексцесии не се стигна, а  кметът на Войводиново Димитър Тосев  обяви, че започва подписка с искане за максимално наказание за двамата цигани. По време на протеста жителите на селото заявиха, че действията им ще продължат и през следващите дни. Според тях голяма част от циганите са напуснали домовете си още в понеделник. Протестиращите настояват за събаряне на незаконните цигански постройки и призоват институциите за по-сериозни действия срещу циганските своеволия.  \r\nПрез деня в селото заседава извънреден щаб, за да реши какви мерки да бъдат предприети, за да стихне напрежението в селото. В него участваха министърът на отбраната Красимир Каракачанов и командирът на 68-ма бригада Специални сили бригаден генерал Явор Матеев. След заседанието  министър Каракачанов  поясни, че кметът на Община Марица Димитър Иванов ще издаде заповед за премахване на потенциално опасните за живеене сгради, които ще се събарят веднага, а за другите ще бъде спазена процедурата по закон, която предвижда предупредителни протоколи и 14-дневен срок на обжалване.  „Гетата в България трябва да се премахнат”, каза още Каракачанов. „Ако живееш тук и не си работил един ден в живота си, какво може да ти дойде в главата, освен да направиш престъпление, да ограбиш някой съвестен човек, да набиеш някой младеж, или да нападнеш полицай”, добави Красимир Каракачанов. Той посочи, че има достатъчно населени места, в които циганите може да си наемат квартири и с парите, които ще получават, ако се трудят, да си плащат наема, като другият вариант не е решение. Министър Каракачанов каза още, че Община Марица им е предоставила 18 парцела в регулация, за да си направят законни постройки, но това не е направено. Незаконни са почти всички цигански постройки в населеното място – те са около 200. \r\nОт своя страна  бригаден генерал Явор Матеев  коментира, че нападнатият от цигани в село Войводиново военнослужещ е ефрейтор, с 12-годишен стаж в Специалните сили. Той е от бойно формирование, разузнавач парашутист. „Тези нападатели са действали брутално професионално. Военнослужещият е изненадан в гръб, неговото яке е било използвано, за да му се вържат ръцете отзад, така че той да не може да реагира, и е бил зверски пребит”, поясни бриг. ген. Матеев и отбеляза, че военнослужещият по-никакъв начин не е изразявал агресия към нападателите си. „Иначе няма начин тези хлапета да набият един военнослужещ, особено от Специалните сили”, каза още бригаден генерал Явор Матеев. \r\nПо-късно от  Прокуратурата  съобщиха, че ще поискат от съда налагане на най-тежката мярка за неотклонение - „задържане под стража”, спрямо двамата цигани. Искането ще бъде внесено в съда след изтичане на 72-часовата мярка на задържане на двамата нападатели на военнослужещия на 10 януари. Законът предвижда наказание от 2 до 10 години лишаване от свобода за това престъпление. Тъй като единият от двамата цигани е непълнолетен, за него наказанието се редуцира на три години лишаване от свобода.  \r\n33-годишния ефрейтор Валентин Димов е в болница, предстои му операция. \r\nМариела РУСЕВА", "date": "2019.01.09", "title": "Напрежение и протести след циганско нападение в пловдивското село Войводиново (ОБЗОР)"}
{"url": "http://www.focus-news.net/news/2019/01/09/2609969/tass-dzhastin-tryudo-i-shindzo-abe-sa-obsadili-zadarzhanite-v-kitay-kanadtsi-i-situatsiyata-okolo-severna-koreya.html", "text": "Канадският министър-председател Джъстин Трюдо и японския му колега  Шинзо Абе проведоха телефонен разговор във вторник, по време на който обсъдиха ситуацията със задържането на канадски граждани в Китай. Това се посочва в съобщение, разпространено от пресслужбата на ръководителя на канадското правителство, цитирано от  TACC . \r\n\"Лидерите обсъдиха ситуацията със задържането на двама канадци в Китай и потвърдиха, че трябва да се уважават [правата им] и да се спазва  върховенството на закона\", заяви  пресслужбата. В допълнение, Трюдо и Абе са разгледали важността на спазването на санкциите на ООН срещу Северна Корея и са обсъдили търговските отношения между двете страни, както и предстоящата среща на върха на Г-20 в Япония през юни. \r\nПо-рано подкрепата за Отава във връзка със задържането на нейните граждани в Китай беше изразена от Австралия, Обединеното кралство, Германия, Съединените щати и Европейския съюз. \r\nВ началото на декември се появи дипломатическо напрежение между Отава и Пекин за задържането във Ванкувър на 1 декември на изпълнителния директор на Huawei Мън  Ванчжоу, която съдът освободи под гаранция на 11 декември. Канадските граждани са обвинени в извършване на действия, които заплашват националната сигурност на Китай. В края на декември канадското Министерство на външните работи поиска те незабавно да бъдат освободени.  Юлиян Марков", "date": "2019.01.09", "title": "ТАСС: Джъстин Трюдо и Шиндзо Абе са обсъдили задържаните в Китай канадци и ситуацията около Северна Корея"}
{"url": "http://www.focus-news.net/news/2019/01/09/2609975/pregled-na-osnovnite-temi-v-britanskiya-pechat-agentsiya-fokus.html", "text": "Дебатът за споразумението за Брекзит в британския парламент, позицията на американския президент за така наречената от него \"мигрантска криза\" по южната граница на САЩ и понижаването на статута на дипломатическата мисия на ЕС в САЩ са сред основните теми на британския печат за сряда, 9 януари. \r\n*** Високопоставени  консерватори обещаха „партизанска кампания“, за да спрат „катастрофалния“  Брекзит без споразумение след като нанесоха първо поражение на правителството във финансов законопроект от 40 години насам, пише авторитетния британски ежедневник  The Times . \r\nДвадесет депутати от консерваторите, включително седем бивши министри от кабинета, нарушиха указанията на лидера на мнозинството, за да ограничат правомощията на Министерството на финансите да се подготвят за напускане на Европейския съюз без споразумение през март. \r\n„Бунтовниците“, сред които са  бившия министър на отбраната сър Майкъл Фалън и бившия министър на кабинета Сър Оливър Лутвин, предупредиха, че ще продължат да саботират всички закони, които уреждат напускането на ЕС без споразумение, докато Тереза Мей не изключи тази възможност. \r\n\"Искам да стане ясно, че мнозинството в тази камара няма да допусне излизане без сделка в края на март,\" каза сър Оливър пред депутатите. \r\nПоказателно е, че бунтът на торите събра привържениците на втория референдум и бившите привърженици на оставането, които сега подкрепят сделката на Тереза  Мей или мекия Брекзит в норвежки вариант. \r\nТе казаха, че ще променят всички правителствени закони до март, за да се опитат да направят невъзможно оттеглянето от ЕС без споразумение. \"Ще гласувам по всяко предложение, относно всяко изменение, относно някакъв законодателен акт, предложен от всеки в тази камара, за да гарантираме, че ще напуснем ЕС на 29 март със споразумение или изобщо няма да напуснем\", заяви бившият министър Ник Боулс. \r\nИзменението, което ще отнеме правомощията на Министерството на финансите да променя данъците без одобрението на парламента след хаотично напускане на ЕС, беше прието с мнозинство от седем гласа. \r\nЗа първи път от май 1978 г. правителството губи гласуване по финансов законопроект.  \r\nПривържениците на твърд Брекзит обвиниха министрите, че умишлено позволяват гласуването на „тривиално изменение“ да „покаже слабостта“ и да ги притисне да подкрепят споразумението на премиера. Джейкъб Рийс-Мог предупреди, че неговата група от депутати, подкрепящи оттеглянето, възнамерява да продължи да се противопоставя на споразумението за оттегляне. \r\n*** Джейкъб Рийс-Мог поиска да види „значима“ и „конкретна промяна“ от европейските колеги на премиера Тереза Мей, като потвърди, че никой от тези свои колеги, с които е разговарял не е променил позицията си за споразумението с ЕС, пише британското про-Брекзит издание  Daily Express . \r\nДжейкъб Рийс-Мог порица ЕС, обвинявайки ги в това, че не предлагат  нищо и не дават „конкретна промяна”. Водещият на Sky News Кей Бърли отбеляза: „В понеделник имаше парти в дома на премиера и все повече хора идват, за да видят гледната точка на министър-председателя.“  \r\n„Не съм убеден, че парти с напитки на Даунинг Стрийт може да доведе до фундаментална промяна в дебата за Брекзит, въпреки че такива събития са очарователни“ \r\n„Тереза Мей може да е провела разговори с европейските си колеги, но изглежда, че те не са отстъпили нищо“, заяви Рийс-Мог. \r\nИзданието отбелязва твърдата позиция на „брекзитъра“ Рийс-Мог на фона на оформящото се в британския парламент мнозинство готово да блокира Брекзит, ако не бъде постигнато споразумение със ЕС за оттегляне на Великобритания.  \r\n*** Кризата по границата с Мексико, за която говори Доналд Тръмп е създадена от самия него, пише британския вестник  The Independent . \r\nГраничната „криза” може се превърне в 32-та активна национална извънредна ситуация в САЩ, ако президентът реши да отиде толкова далеч и да обяви извънредно положение. Някои от тези извънредни ситуации - свързани с Иран и други дългосрочни въпроси - се връщат към предишни администрации, включително и на Бил Клинтън. Дори и да пренебрегва този факт, картината, която г-н Тръмп рисува на границата, има малко отношение към ситуацията на място. Изобразената от него картина има за цел единствено да стимулира най-верните му поддръжници. \r\nПрезидентът обича да твърди, че нелегалните имигранти преминават през границата, факт, който изтъква, когато се използва сълзотворен газ в редките случаи, когато към  границата се втурва от някой от чакащите в Мексико. Факт е обаче, че незаконните гранични преминавания са паднали драстично през последните две десетилетия от 1,6 милиона през 2000 г. до около 400 000 през 2018 г. - като рецесията премахна много от работните места, които тези имигранти биха искали да запълнят. \r\nПрез 2017 г. този брой достига нива от 310 000, като стремежът на Тръмп за увеличаване на граничния контрол има ефект, както и страхът от бъдещи политики, които карат потенциалните мигранти да се въздържат.  \r\nПовечето нелегални имигранти в САЩ не пресичат границата пеша, а вместо това просрочват визите си, след като са получили право на законно влизане в Америка. Около две трети от имигрантите без документи са останали по този начин, след като са влезли законно. Ако Тръмп иска наистина да се справи с проблема, той трябва да разглежда този въпрос, вместо да се концентрира върху границата. \r\nСъщата е ситуацията и с идеята, че заподозрени терористи масово преминават границата с Мексико; в действителност повечето от заподозрените терористи, заловени от американските власти са опитали да влязат през летищата. \r\n*** Администрацията на Тръмп понижи дипломатическия статут на мисията на ЕС във Вашингтон, без да информира мисията или Брюксел, потвърдиха властите във вторник, цитирани от британския вестник  The Guardian . \r\nПонижаването  на статута на мисията от такава на национална държава към международната организация отменя решението на администрацията на Обама през 2016 г. да предостави на ЕС специална дипломатическа роля във Вашингтон и се разглежда в Брюксел като пренебрежение, отразяващо обща антипатия към ЕС в администрацията на Тръмп. Президентът подкрепи Брекзит и описа ЕС като „враг”, припомня изданието. \r\nПромяната, за която първи съобщи Deutsche Welle, потенциално означава, че мисията на ЕС ще има по-малко влияние и достъп до американските служители. \r\n\"Ние разбираме, че имаше неотдавнашна промяна в начина, по който дипломатическият списък с предимства се прилага от протокола на Съединените щати\", каза Мая Коциянчич, говорител на Европейската комисия за външната политика и сигурността . Тя добави: „Ние не сме уведомени за каквато и да е промяна.“ \r\n\"Обсъждаме със съответните служби в администрацията възможни последици за делегацията на ЕС във Вашингтон\", каза Коcиянчич. \"Очакваме дипломатическата практика, създадена преди няколко години, да бъде спазена.\" \r\nЗапитан за коментар, Държавният департамент изпрати автоматично съобщение, в което се казва, че поради закриването на правителството „комуникацията с медиите ще бъде ограничена до събития и въпроси, свързани с безопасността на човешкия живот или защитата на собствеността, или тези, които са определени като съществени за националната сигурност ”. \r\n\"Това е едностранен и напълно необоснован удар по ЕС от администрацията на Тръмп\", каза Никълъс Бърнс, който беше заместник държавен секретар по политическите въпроси в администрацията на Джордж Буш. \r\n„Това съвпада с кампанията на Тръмп за изобразяване на ЕС като конкурент, а не като партньор на САЩ. Продължава делегитимизацията на международните и наднационалните  организации, каквато е ЕС от администрацията на президента. Американците трябва да помнят, че ЕС е най-големият ни търговски партньор и най-големият инвеститор в нашата икономика“, добави Бърнс. \"Цялата политика на Тръмп към ЕС продължава да бъде заблудена и неефективна.\"", "date": "2019.01.09", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/01/09/2609976/afp-v-turtsiya-imotniyat-balon-se-gotvi-da-izbuhne-na-fona-na-zabavyashtata-se-ikonomika.html", "text": "В Турция имотният балон се готви да избухне на фона на забавящата се икономика, пише  AFP \r\nАмбициозното развитие е засегнато от регионалните сътресения, както и от спада в турската строителна индустрия - ключов сектор - тъй като икономиката на страната се насочва към засилващ се спад. \r\nСлед дълъг период на стабилен растеж, икономиката на Турция се сви с 1,1% през третото тримесечие и много икономисти очакват тя да влезе в рецесия тази година. \r\nПрез август страната е засегната от висока инфлация и валутна криза. Лирата загуби 28% от стойността си спрямо долара през 2018 г. и пазарите все още не са убедени от готовността на правителството на президента Реджеп Тайип Ердоган да се справи с основните икономически проблеми. \r\n\"Независимо дали го наричаме строителен балон или жилищен балон, в Турция има балон\", казва икономически експерт. \r\nТой посочи, че основният показател за това е непродаденият жилищен фонд, като данните показват, че през последните 16 години са построени 10,5 милиона апартамента, но само осем милиона са продадени. \r\n\"Има голям риск този балон да се спука\", каза той. \r\nМинистърът на търговията Рушар Пекан заяви в средата на декември, че от март 2018 г. 846 компании са подали молба за закрила поради несъстоятелност, но опозиционният всекидневник \"Созджу\" заяви, че през октомври тази цифра надхвърля  3000.  Юлиян Марков", "date": "2019.01.09", "title": "AFP:  В Турция имотният балон се готви да избухне на фона на забавящата се икономика"}
{"url": "http://www.focus-news.net/news/2019/01/09/2609958/moskovskiy-komsomolets-zapochva-demontazha-na-doma-na-skripal-v-solsbari.html", "text": "Започва демонтажа на покрива на дома на Сергей Скрипал в Солсбъри, пише руският вестник  „Московский комсомолец“  . \r\nБританска медия съобщи, че британските военни са започнали да демонтират покрива на къщата на Сергей Скрипал в Солсбъри. На жителите на съседните къщи е казано, че над сградата ще бъде инсталиран купол и специалистите ще продължат да работят в този купол. Предполага се, че целта на подобни дейности е да се почисти къщата и гаража от токсични вещества. \r\nПо рано стана ясно, че  позовавайки се на неназовани източници,  след инцидента Сергей и Юлия Скрипал са все още в Обединеното кралство. Твърди се, че те живеят в южната част на Англия, а външният им вид се е променил без хирургическа намеса.  \r\nЮлия е отслабнала много и е променила косата си, а баща ѝ, който също е отслабнал много  носи шапка. Според вестника службите за сигурност могат да предоставят на Юлия платена работа. Отбелязва се, че владеенето на руски език може да бъде полезно за специални служби и други структури. Според племенницата на Сергей Скрипал те не са се обаждали и не са честитили Коледа на своите близки в Русия, включително и на майката на разузнавача и баба на Юлия Скрипал.  Юлиян Марков", "date": "2019.01.09", "title": "„Московский комсомолец“: Започва демонтажа на дома на Скрипал в Солсбъри"}
{"url": "http://www.focus-news.net/news/2019/01/09/2609959/komsomolskaya-pravda-petro-poroshenko-prisadi-na-bivshiya-patriarh-na-kiev-filaret-zvanieto-geroy-na-ukrayna.html", "text": "Президентът на Украйна Петро Порошенко присъди званието „Герой на Украйна“ на патриарха Филарет - Михаил Денисенко, който по-рано оглавяваше самопровъзгласената „Киевска патриаршия”. Това съобщиха от пресслужбата на украинския президент, цитирани от руския вестник  „Комсомолская правда“ . \r\n\"Все още не съществува мярка  която може да измери приноса на патриарх Филарет за борбата за собствена поместна църква\", написа Порошенко на страницата си в социалната мрежа „Туитър“. \r\nУкраинският лидер отбеляза, че Денисенко \"е бил, е и остава духовният лидер на украинската църква, духовният лидер на украинския народ\", поради което, пише Порошенко, той решава да му присъди званието \"Герой на Украйна\". \r\nПо-рано представители на \"новата украинска църква\" са се опитали да поръчат от московски бижутери точно копие на Короната на първия митрополит Киевски и на цялата Рус, Петър, но са получили отказ, пише вестникът.  Юлиян Марков", "date": "2019.01.09", "title": "„Комсомолская правда“: Петро Порошенко присъди на бившия патриарх на Киев Филарет званието „Герой на Украйна“"}
{"url": "http://www.focus-news.net/news/2019/01/09/2609979/sofiya-gradskiyat-transport-se-dvizhi-po-obichaynite-si-marshruti-v-gotovnost-sa-86-snegopochistvashti-mashini.html", "text": "Шест екипа на Дирекция „Аварийна помощ и превенция” към Столична община са извършили обходи на улици и булеварди, с цел проверка на пътните настилки рано тази сутрин, съобщиха от пресцентъра на  Столична община . Направени са частични обработки срещу заледяване на улици, по които се движи обществения транспорт. В планината Витоша на пътищата Драгалевци – Алеко и Бояна – Златни мостове са извършени почистване на снежна маса и опесъчаване. Градският транспорт в момента се движи навсякъде по обичайните си маршрути.  \r\nДнес според прогнозата на НИМХ в София е обявен жълт код и се очаква преди обяд да завали сняг. Температурите остават отрицателни. Към момента в готовност са 86 снегопочистващи машини.  \r\nВ двата Кризисни центрове на Столична община са настанени 155 души, останали без дом. В центровете нуждаещите се получават храна и подслон. Във връзка с ниските температури е осигурен постоянен режим на работа. Гражданите могат да подават сигнали на тел. 070017310 или на 112.", "date": "2019.01.09", "title": "София: Градският транспорт се движи по обичайните си маршрути, в готовност са 86 снегопочистващи машини"}
{"url": "http://www.focus-news.net/news/2019/01/09/2609981/shumen-vremenno-e-ogranicheno-dvizhenieto-v-aktivnata-lenta-po-am-hemus-v-posoka-shumen-pri-km-366-poradi-ptp.html", "text": "Временно е ограничено движението в активната лента по АМ \"Хемус\" в посока Шумен при км 366 поради ПТП и разпилян товар върху пътното платно. Това съобщиха от пресцентъра на  Агенция \"Пътна инфраструктура\" . Движението се осъществява в изпреварващата лента и се регулира от пътна полиция.", "date": "2019.01.09", "title": "Шумен: Временно е ограничено движението в активната лента по АМ \"Хемус\" в посока Шумен при км 366 поради ПТП"}
{"url": "http://www.focus-news.net/news/2019/01/09/2609978/pregled-na-mezhdunarodnite-novini-do-6-chasa-agentsiya-fokus.html", "text": "Доналд Тръмп, в обръщение към нацията от Овалния кабинет на Белия дом, каза, че е поканил лидерите на Конгреса на САЩ на среща в сряда, за да се опита да възобнови финансирането за правителството, предава  TACC . \r\nСпоред Тръмп, изход от кризата може да бъде намерен за 45 минути посредством  преговори. \" призовах лидерите на Конгреса в Белия дом утре да направим това\", каза президентът. Говорейки за стената на границата на Съединените щати и Мексико, Тръмп отбеляза, че \"по искане на демократите бариерата ще бъде направена от стомана, а не от бетон.\" \"Тази бариера е от решаващо значение за сигурността на нашите граници\", заяви ръководителят на Белия дом. \r\n\"Призовавам всеки гражданин да се обади на Конгреса и да им каже най-накрая, след десетилетия, да защитят нашите граници\", продължи Тръмп. \"Работата на федералното правителство остава спряна по една причина - демократите няма да я финансират (стената по границата – бел.ред).\" \r\n*** В Турция имотния балон се готви да избухне на фона на забавящата се икономика, пише  AFP \r\nАмбициозното развитие е засегнато от регионалните сътресения, както и от спада в турската строителна индустрия - ключов сектор - тъй като икономиката на страната се насочва към засилващ се спад. \r\nСлед дълъг период на стабилен растеж, икономиката на Турция се сви с 1,1% през третото тримесечие и много икономисти очакват тя да влезе в рецесия тази година. \r\nПрез август страната е засегната от висока инфлация и валутна криза. Лирата загуби 28% от стойността си спрямо долара през 2018 г. и пазарите все още не са убедени от готовността на правителството на президента Реджеп Тайип Ердоган да се справи с основните икономически проблеми. \r\n\"Независимо дали го наричаме строителен балон или жилищен балон, в Турция има балон\", казва икономически експерт. \r\nТой посочи, че основният показател за това е непродаденият жилищен фонд, като данните показват, че през последните 16 години са построени 10,5 милиона апартамента, но само осем милиона са продадени. \r\n\"Има голям риск този балон да се спука\", каза той. \r\nМинистърът на търговията Рушар Пекан заяви в средата на декември, че от март 2018 г. 846 компании са подали молба за закрила поради несъстоятелност, но опозиционният всекидневник \"Созджу\" заяви, че през октомври тази цифра надхвърля  3000. \r\n*** Президентът Доналд Тръмп поиска 5.7 милиарда долара за финансиране на преграда на американско-мексиканската граница в първото си телевизионно обръщение от  Овалния кабинет, като говори за \"ескалираща криза\" с нелегалната имиграция, която нанася вреда на милиони американци, предава  AFP . \r\nПрезидентът се отказа да въведе  извънредно положение, вместо това  призова за намаляване на цената на незаконната търговия с наркотици, която той оцени на 500 милиарда долара годишно. \r\n\"На южната ни граница има нарастваща хуманитарна криза и криза на сигурността. Всеки ден митнически и гранични патрулни агенти срещат хиляди нелегални имигранти, които се опитват да влязат в нашата страна\", каза Тръмп. \r\n\"Ние нямаме място да ги приемем и няма начин да ги върнем обратно в страните, от които идват. Америка гордо приветства милиони законни имигранти, които обогатяват нашето общество и допринасят за нашата нация.\" \r\nТръмп е прекарал дни в обмисляне да обяви извънредно положение по границата, което щеше да му даде правомощия да заобиколи Конгреса, който досега отказа да финансира проекта за стената и да привлече средства от военните за изграждане на границата, пише агенцията. \r\nТой не спомена идеята за извънредно положение в деветминутното  си обръщение, но повтори призива си за стена и говори за „общ подход“, който ще използва технология за откриване на наркотици и оръжия. \r\n\"По искане на демократите това ще бъде стоманена бариера, а не бетонна стена. Тази бариера е абсолютно критична за сигурността на границите. Тя е и това, което нашите професионалисти искат и се нуждаят от границата,\" каза той. \r\n\"Това е просто здрав разум. Граничната преграда много бързо ще се изплати.\" \r\n*** Първи законопроект на новия Конгрес падна жертва на острото политическо противопоставяне в САЩ, предава  Reuters . \r\nЗакон, затвърждаващ подкрепата на САЩ за съюзниците в Близкия изток, включително мерки за наказание на американците, които бойкотират Израел, стана жертва във вторник на острия вътрешнополитически спор, който доведе до частично спиране на федералното правителство. \r\nСенатът на САЩ гласува с 56 срещу  44 гласа , като не достига 60-те гласа, необходими за одобрението на Закона. \r\nПовечето демократи от Сената обещаха да блокират цялото законодателство в Сената, докато не се гласува за мярка за прекратяване на блокажа в дейността на правителството, като критикуват републиканците на президента Доналд Тръмп за подкрепата на искането му за 5.7 милиарда долара за изграждане на стена на границата с Мексико, за да продължи финансирането на правителството. \r\nРепубликанците увеличиха своето мнозинство в Сената на 53 срещу 47 в изборите през ноември, но те все още се нуждаят от най-малко седем гласа на демократите за да се утвърди, който и да е законопроект.  \r\n*** Специалисти от Организацията за забрана на химическите оръжия (ОЗХО) са изпратени в Сирия, за да разследват възможното използване на химическо оръжие в  Алепо според официалния  представител на организацията Депти Чоубей, цитиран от  ТАСС . \r\nСпоред нея \"на 24 ноември 2018 г. ОЗХО е получила информация относно възможното използване на химически оръжия в Алепо и е започнала да наблюдава ситуацията.\" Генералният директор на организацията Фернандо Ариас \"информира членовете на ОЗХО за възможен инцидент и призова всички страни да предоставят всякаква информация по този въпрос и да я споделят с Техническия секретариат.\" \r\n\"В началото на декември [2018 г.] в Сирия беше разгърната авангардна група за събиране на допълнителна информация\", каза Чоубей. \"В момента се провеждат консултации със сирийските власти.Експери на организацията са пристигнали в Сирия в началото на януари, Те \"ще продължат независимо да събират и анализират информацията и да докладват резултатите от работата си на държавите - страни по Конвенцията за химическото оръжие\". Тя също така увери, че \"се вземат всички необходими мерки, за да се гарантира безопасността на персонала на ОЗХО\". \r\nНа 24 ноември 2018 г. бойци, които се намираха в зоната за деескалация в провинция Идлиб, обстрелваха  жилищни райони в Алепо със снаряди  с отровно вещество, вероятно хлор. След това, според сирийски лекари, повече от 70 души са били хоспитализирани.Информационната агенция SANA съобщи, че 107 цивилни са били заведени в болници. Самолети на Руските военно-космически сили  унищожиха терористите, които стреляха по града. Руското външно министерство нарече абсурдни обвиненията на американски служители срещу Москва след този инцидент, припомня ТАСС. \r\n*** Държавният секретар на САЩ Майкъл Помпео призова тричленното председателство на Босна и Херцеговина да приеме Националната годишна програма за сътрудничество с НАТО, като подчерта, че няма причина да се тревожи, че това може да повлияе на отношенията със съседите, защото, както каза той, Сърбия, макар и да не е член на НАТО, има значително сътрудничество с Алианса, съобщава македонското електронно издание  “Локално“ . \r\nПомпео, според Босненската национална телевизия, призова членовете на председателството на страната да приемат Националната програма, съобразно неотдавнашно решение относно Плана за действие за членство на Босна и Херцеговина в НАТО. \r\nТой каза, че подходът на Босна и Херцеговина към НАТО е \"ясно подчертан в сегашната външнополитическа стратегия на страната\" и че разбира, че в рамките на председателството на Босна и Херцеговина  съществува загриженост, че по-тясно сътрудничество с Алианса може да окаже влияние върху отношенията със съседите. \r\nПомпео в писмо, адресирано до председателството на страната, похвали Комисията за интеграция на НАТО, която изготви Националната годишна програма, и призова тричленното председателство  да я представи на Брюксел възможно най-скоро. \r\nВ заключение той каза, че Босна и Херцеговина  е от стратегическо значение за регионалното сътрудничество и че САЩ искат по-тясно сътрудничество със страната.  \r\n*** Руският адвокат Наталия Веселницкая, чието участие в среща от 2016 г. с висши служители на предизборната кампания на президента Доналд Тръмп доведе до обвинения в руска намеса в кампанията на Доналд Тръмп е обвинена в отделно дело за пране на пари, съобщиха от прокуратурата в САЩ, цитирана от  AFP . \r\nВеселницкая беше обвинена във фалшифициране на доказателства по случай от 2013 г., когато САЩ  заведе дело срещу руската компания Prevezon Holdings, за която се твърди, че е участвала в схема за измами в Москва в размер на  230 млн. долара. \r\nСхемата е разкрита от адвоката Сергей Магнитски, който е арестуван от руските власти и умира в затвора през 2009 г., след като се твърди, че му е отказана адекватна грижа за тежкото му здравословно състояние. \r\nВеселницкая \"сега е издирвана в Съединените щати за умишлено подвеждане на американските следователи\", заяви следователят по вътрешната сигурност Анхел Мелендес. \r\nОбвинението, поне на повърхността, не е свързано с разследването на специалния съветник Робърт Мюлер за предполагаемата руска намеса в кампанията на Тръмп на изборите през 2016 г. Мюлер се фокусира върху срещата на 9 юни 2016 г., в която Веселницкая твърди, че е предложила компрометиращи материали на Тръмп срещу предизборния му съперник Хилари Клинтън. \r\nНа срещата са били ръководителят на кампанията Пол Манафорт, синът на Тръмп Доналд Тръмп- младши и зетят му Джаред Къшнър. \r\n*** Група кораби на  НАТО под ръководството на Холандия ще влезе в Черно море, заяви във вторник ръководителят на украинската мисия при НАТО Вадим Пристайко по телевизионния канал  “112 Украйна“ \r\n\"Има постоянно действащи групи, сега Холандия ръководи една от групите, холандският кораб току-що е поел ръководството. Те също ще влязат в Черно море\", заяви Притайко в ефира на телевизионния канал. \r\nТой отбеляза, че интензивността на влизането на корабите на НАТО в Черно море се е увеличила значително, по-специално през 2018 г. две групи от кораби на алианса са влезли едновременно. \r\nСпоред него НАТО е ограничена в разширяването на присъствието си в Черно море заради конвенция, която установява броя и тонажа, както и времето за пребиваване на военните кораби, които не принадлежат на черноморските държави. \r\nВ същото време той изключи възможността корабите на НАТО да влязат в Азовско море, тъй като това е труден процес за военни кораби поради малката дълбочина, а също и защото Москва няма да даде съгласие за това. \r\n\"Не разбирам защо НАТО ще извърши подобна провокация и по принцип НАТО на първо място няма да провокира никого, особено Русия\", каза той.  \r\nВ момента в Черно море се намира американския десантен кораб Форт Макхенри. \r\n*** ЕС наложи санкции на  иранските разузнавателни служби във вторник, след като обвини Техеран, че стои  зад заговорите за убийства на опонентите на режима на холандска, датска и френска земя, предава  AFP . \r\nРешението на Европейския съюз бе обявено, след като холандското правителство заяви, че смята, че Иран стои зад убийствата на двама дисиденти през 2015 и 2017 година. \r\n\"Много окуражаващо е, че (ЕС) току-що се е съгласил с нови целенасочени санкции срещу Иран в отговор на враждебни дейности и планове, които се планират и извършват в Европа, включително в Дания\", каза датският премиер Ларс Локе Расмусен. \r\n\"ЕС е единен - такива действия са неприемливи и трябва да имат последствия\", пише той. \r\nСанкциите включват замразяване на средства и други финансови активи на иранското министерство на разузнаването и отделни лица, заявиха служители.", "date": "2019.01.09", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/01/09/2609980/prezidentat-i-pravitelstvoto-podkrepiha-balgarskite-prevozvachi-obzor.html", "text": "Държавният глава Румен Радев се срещна с представители на транспортния бранш дни преди протеста им в Брюксел срещу част от мерките в пакета „Мобилност“. Президентът изрази абсолютната си подкрепа към бранша и намерението за справедлив протест. Според него исканията на превозвачите дават повод за обединение на всички институции. „Искам да уточня, че тази среща е не, за да се прави анализ дали някой до момента си е свършил или не си е свършил работата. Това го оставям като съвсем друга тема, не й е мястото тук“, коментира Румен Радев. Държавният глава беше категоричен, че борбата на превозвачите е справедлива,а промените в пакета „Мобилност“ грубо нарушават принципите на ЕС. „Това е дискриминация към българския бизнес, която не трябва да позволяваме да се осъществи“, обяви президентът.  \r\nПравителството също изрази подкрепата си към исканията на българските превозвачи по пакета „Макрон“. Премиерът Бойко Борисов проведе среща с министъра на транспорта Росен Желязков. Кабинетът се солидаризира с протеста на превозвачите. Транспортният министър обърна внимание, че ограниченията, които се налагат с пакета „Мобилност“, ще се окажат рестриктивни за превозваческия бизнес в периферните страни на Съюза и на практика ще го изтласкат от пазара. Премиерът Борисов изтъкна, че ако пакетът бъде приет без поправките, за които настояват българските превозвачи, България ще загуби голяма част от своя икономически потенциал. \r\nМежду управляващите и опозицията отново възникна напрежение, въпреки че представители и на ГЕРБ, и на БСП се очаква да присъстват на протеста на 10 януари в Брюксел и да подкрепят превозвачите. Лидерът на БСП Корнелия Нинова заяви, че пакетът „Макрон“ е антиевропейски, защото разделя Европа на малки и големи, Изток и Запад, център и периферия. Според левицата правителството е проспало възможността да защити националния интерес и е обрекло българските транспортни фирми. Нинова обяви, че БСП ще търси подкрепа от другите партии в ПЕС за позицията на България по пакета „Макрон“. Тя призова премиера Борисов да потърси такава от бившия канцлер Ангела Меркел и френския президент Еманюел Макрон.  \r\nОт ГЕРБ заявиха, че позицията на президента Радев за пакета „Мобилност“ е неадекватна. Председателят на ПГ на ГЕРБ и зам.-председател на партията Цветан Цветанов призова за обединение на партиите, независимо от кое политическо семейство, в защита на националния интерес. Според него протестът на превозвачите е национална тема, а не тема на партиите. Цветанов попита Нинова кого ще търси за подкрепа в ПЕС при положение, че Сергей Станишев няма да намери място в листата им. Той обърна внимание, че държавният ни глава е имал три срещи с френския си колега и на нито една не са обсъдени мерките в пакета „Мобилност“.  \r\nСлед срещата с президента превозвачите благодариха за подкрепата и отново апелираха, че пакетът „Макрон“ цели закриване на българския транспортен бранш. Росен Димитров от Националната транспортна асоциация уточни, че протестиращите се надяват членовете на транспортната комисия да ги чуят и да отхвърлят спорните текстове. Засега превозвачите ни са подкрепени от 17 от общо 49 членове на комисията. „Би било абсолютна демагогия, ако този ЕП, който си отива след 1 месец, гласува пакет, който е в абсолютен ущърб на страна членка на ЕС“, заяви той.  \r\nБългарските превозвачи ще протестират на 10 януари в Брюксел. Очаква се на площад „Люксембург“ да се съберат около 600 души. Белгийските власти са дали разрешение за 11 тежкотоварни автомобила на площада. Планирано е протестът да продължи от 8.00 до 13.00 часа. В деня на протеста европейската транспортна комисия ще обсъди и гласува мерките в пакета „Макрон“. В Брюксел превозвачите ни ще бъдат подкрепени от депутати, от евродепутати от всички политически семейства, както и от транспортния министър Росен Желязков. Превозвачите ни ще получат подкрепа и от техни колеги от Румъния, Полша, Унгария, Литва, Латвия и Ирландия. \r\nБиляна ИВАНОВА", "date": "2019.01.09", "title": "Президентът и правителството подкрепиха българските превозвачи (ОБЗОР)"}
{"url": "http://www.focus-news.net/news/2019/01/09/2609977/tass-donald-tramp-e-prizoval-liderite-na-kongresa-na-sreshta-za-vazobnovyavane-rabotata-na-pravitelstvoto.html", "text": "Доналд Тръмп, в обръщение към нацията от Овалния кабинет на Белия дом, каза, че е поканил лидерите на Конгреса на САЩ на среща в сряда, за да се опита да възобнови финансирането за правителството, предава  TACC . \r\nСпоред Тръмп, изход от кризата може да бъде намерен за 45 минути посредством  преговори. \" призовах лидерите на Конгреса в Белия дом утре да направим това\", каза президентът. Говорейки за стената на границата на Съединените щати и Мексико, Тръмп отбеляза, че \"по искане на демократите бариерата ще бъде направена от стомана, а не от бетон.\" \"Тази бариера е от решаващо значение за сигурността на нашите граници\", заяви ръководителят на Белия дом. \r\n\"Призовавам всеки гражданин да се обади на Конгреса и да им каже най-накрая, след десетилетия, да защитят нашите граници\", продължи Тръмп. \"Работата на федералното правителство остава спряна по една причина - демократите няма да я финансират (стената по границата – бел.ред).\"  Юлиян Марков", "date": "2019.01.09", "title": "ТАСС: Доналд Тръмп е призовал лидерите на Конгреса на среща за възобновяване работата на правителството"}
{"url": "http://www.focus-news.net/news/2019/01/09/2609985/aktualna-patna-obstanovka.html", "text": "Температурите са в интервала от - 16° до 0°. Времето над страната е предимно облачно. Слаб до умерен вятър духа в областите: Бургас, Добрич, Перник, Силистра и Смолян. Сняг вали в областите Кюстендил и Перник, както и в района на Баня, проход „Предел“ и Разлог /обл. Благоевград/; проход „Петрохан“; гр. София, Костинброд, Самоков, АМ „Люлин“ и АМ „Хемус“ /обл. София/; проход „Шипка“. Пътните настилки са предимно мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . Ограничена видимост поради мъгла: - до 150 м в района на Деков и Любеново /обл. Плевен/. Състояние на автомагистралите: \r\nАМ „Тракия“: \t \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 10.01.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nДвижението по АМ „Тракия“ в тунел „Траянови врата“ посока Бургас е ограничено поради оглед на състоянието на осветителната уредба. Движението се осъществява двупосочно в лявата тунелна тръба /посока София/. Движението се ограничава в светлата част на денонощието и при благоприятни метеорологични условия. Срок: от 10:30 до 13:30 часа на 09.01.2019 г. \r\nДвижението по АМ „Тракия“ в тунел „Траянови врата“ посока София е ограничено поради оглед на състоянието на осветителната уредба. Движението се осъществява двупосочно в дясната тунелна тръба /посока Бургас/. Движението се ограничава в светлата част на денонощието и при благоприятни метеорологични условия. Срок: от 13:30 до 16:30 часа на 09.01.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОбласт Сливен: \r\nВременно движението в района на с. Биково от км 254+500 до км 254+750 в посока Бургас се осъществява с повишено внимание поради съборена ОС /мантинела/. Участъкът е сигнализиран с пътни знаци и скоростта е намалена до 110 км/ч. Срок до 11.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ – отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ - забранен за всички МПС. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 14.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.09", "title": "Актуална пътна обстановка"}
{"url": "http://www.focus-news.net/news/2019/01/09/2609986/gd-granichna-politsiya-normalen-e-trafikat-na-vsichki-kontrolno-propuskatelni-punktove.html", "text": "Нормален е трафикът на всички контролно-пропускателни пунктове. Това съобщиха от пресцентъра на Главна дирекция „Гранична полиция“. Информацията за трафика на граничните пунктове е към 6.00 часа.", "date": "2019.01.09", "title": "ГД „Гранична полиция“: Нормален е трафикът на всички контролно-пропускателни пунктове"}
{"url": "http://www.focus-news.net/news/2019/01/09/2609973/afpprezidentat-donald-tramp-nastoyava-za-stomanena-pregrada-na-granitsata-s-meksiko-za-57-miliarda-dolara.html", "text": "Президентът Доналд Тръмп поиска 5.7 милиарда долара за финансиране на преграда на американско-мексиканската граница в първото си телевизионно обръщение от  Овалния кабинет, като говори за \"ескалираща криза\" с нелегалната имиграция, която нанася вреда на милиони американци, предава  AFP . \r\nПрезидентът се отказа да въведе  извънредно положение, вместо това  призова за намаляване на цената на незаконната търговия с наркотици, която той оцени на 500 милиарда долара годишно. \r\n\"На южната ни граница има нарастваща хуманитарна криза и криза на сигурността. Всеки ден митнически и гранични патрулни агенти срещат хиляди нелегални имигранти, които се опитват да влязат в нашата страна\", каза Тръмп. \r\n\"Ние нямаме място да ги приемем и няма начин да ги върнем обратно в страните, от които идват. Америка гордо приветства милиони законни имигранти, които обогатяват нашето общество и допринасят за нашата нация.\" \r\nТръмп е прекарал дни в обмисляне да обяви извънредно положение по границата, което щеше да му даде правомощия да заобиколи Конгреса, който досега отказа да финансира проекта за стената и да привлече средства от военните за изграждане на границата, пише агенцията. \r\nТой не спомена идеята за извънредно положение в деветминутното  си обръщение, но повтори призива си за стена и говори за „общ подход“, който ще използва технология за откриване на наркотици и оръжия. \r\n\"По искане на демократите това ще бъде стоманена бариера, а не бетонна стена. Тази бариера е абсолютно критична за сигурността на границите. Тя е и това, което нашите професионалисти искат и се нуждаят от границата,\" каза той. \r\n\"Това е просто здрав разум. Граничната преграда много бързо ще се изплати.\"  Юлиян Марков", "date": "2019.01.09", "title": "AFP:Президентът Доналд Тръмп настоява за стоманена преграда на границата с Мексико за 5,7 милиарда долара"}
{"url": "http://www.focus-news.net/news/2019/01/09/2609989/predstoyashti-mezhdunarodni-sabitiya-za-9-yanuari-agentsiya-fokus.html", "text": "*** Започва парламентарната сесия за окончателно приемане на конституционните промени, с които Македония вече ще се казва Северна Македония. Очаква се гласуването да е на 15 януари \r\n*** Разговор между гръцкия премиер Алексис Ципрас и министъра на отбраната Панос Каменос за евентуално спасяване на управляващата коалиция \r\n*** Босненските сърби празнуват националния празник на Република Сръбска \r\n*** Премиерът Тереза Мей ще продължи дебата за Брекзит преди гласуването в седмицата, започваща на 14 януари \r\n*** Холандският премиер Марк Руте приема японския си колега Шинзо Абе за разговори по търговските отношения след Брекзит \r\n*** Доналд Тръмп ще изнесе реч, в която ще аргументира нуждата от построяване на стена по границата между САЩ и Мексико \r\n***", "date": "2019.01.09", "title": "Предстоящи международни събития за 9 януари ( Агенция „Фокус“ )"}
{"url": "http://www.focus-news.net/news/2019/01/09/2609987/predstoyashti-sabitiya-v-stranata-za-9-yanuari-agentsiya-fokus.html", "text": "*** \r\nОт 10.00 часа ще се проведе заседание на Министерския съвет.  \r\n*** \r\nОт 09.30 часа Специализираният наказателен съд ще гледа делото срещу Фарес Ф., Светослав Е. и др., обвинени в образуване и ръководене на организирана престъпна група.  \r\n*** \r\nОт 09.30 часа 13 състав на Специализирания наказателен съд ще гледа делото срещу Димо К., Стефан С., обвинени участие в организирана престъпна група.  \r\n*** \r\nОт 10.00 часа Специализираният наказателен съд ще гледа делото Иво Д., Алиман Б. и др., обвинени в организиране и ръководене на организирана престъпна група.  \r\n*** \r\nОт 10.00 часа 5 състав на Специализирания наказателен съд ще гледа делото срещу Петър М., Адам П. и др., обвинени в безстопанственост в особено големи размери.  \r\n*** \r\nОт 10.00 часа 14 състав на Специализирания наказателен съд ще гледа делото срещу Христоско В., обвинен в изнудване.  \r\n*** \r\nОт 10.00 часа 20 състав на Специализирания наказателен съд ще гледа делото срещу Никола Г., Манчо К. и др., обвинени в организиране и ръководене на организирана престъпна група. \r\n*** \r\nОт 10.00 часа в БТА Експертният клуб за икономика и политика (ЕКИП) ще представи анализ, посветен на лекарствената политика в България. \r\n*** \r\nОт 10.30 часа 1 състав на Специализирания наказателен съд ще гледа делото срещу Иван С., Янко К. и др., обвинени в организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА, Българската асоциация по гещалт терапия /БАГТ/ ще даде пресконференция.  \r\n*** \r\nОт 11.00 часа в „Нов театър“ – НДК ще се проведе пресконференция по повод „Януари – Фестивал на българската драматургия“ и премиерата за София на първия моноспектакъл на Йоана Буковска-Давидова – „Променяне“. \r\n*** \r\nВ 19.00 часа в Литературният клуб на Столична библиотека (пл. „Славейков“ № 4) ше бъде представена стихосбирката на Калин Терзийски „Сол“.  \r\n*** \r\nОт 19.00 часа в Театър „Българска армия“ ще бъде представена премиерата на постановката „Вкус на мед“. \r\n*** \r\nВ 19.05 часа от Терминал 2 на летище „София\" с полет за Рим ще замине последната група на 27-ата Национална антарктическа експедиция. \r\n*** \r\nОт 19.30 часа в Нов театър на НДК ще се състои предпремиерно представление на моноспектакъла „Променяне“ на Йоана Буковска-Давидова. \r\n*** \r\nОт 11.00 часа кметът на Община Видин Огнян Ценков ще посети АГО в МБАЛ „Света Петка“ - Видин, за да направи лично дарение на първото родено бебе в Общината за 2019 година. \r\n*** \r\nОт 11.00 часа кметът на Община Видин Огнян Ценков ще посети АГО в МБАЛ „Света Петка“ - Видин, за да направи лично дарение на първото родено бебе в Общината за 2019 година. \r\n*** \r\nОт 10.00 часа в Заседателна зала на Община Враца ще се извърши отваряне на оферти в открита процедура за възлагане на обществена поръчка с предмет: „Доставка на нетна активна електрическа енергия от изпълнител – координатор на стандартна балансираща група, за ниско напрежение, с пълно администриране на информационния поток с ЕСО и поемане на разходите за небаланси за обекти на Община Враца по две обособени позиции“.  \r\n*** \r\nОт 09.30 часа в Детска градина № 7 ще бъде представен куклен спектакъл „Таласъмът Тропалан“ на Държавен куклен театър „Дора Габе“. \r\n*** \r\nОт 13.30 часа в Регионална библиотека „Дора Габе“ ще се състои библиотерапия с потребители на Център за психично здраве „Д-р Петър Станчев”. \r\n*** \r\nОт 17.30 часа в Художествена галерия – Добрич ще се състои Изложба на Бронка Гюрова (1910-1995). \r\n*** \r\nВ Младежки център – Добрич ще бъде представена изложба „Зимни размисли в картини“ на Клуб за дигитална живопис и графика „Компютър арт“. \r\n*** \r\nОт 17.30 часа в Експозиционна зала „Кутловица” ще се състои „Споделени пространства” - юбилейна изложба (живопис, акварел, акрил и масло, стъклопис) на Виктория Михайлова. \r\n*** \r\nОт 18.00 часа в Голяма зала на Общински младежки дом ще се състои „Северняшка картина” - концерт на ФФ „Огоста” и ПТА „Пъстрина” към НЧ „Разум 1883”. \r\n*** \r\nОт 09.00 часа в Зала 5 на Окръжен съд ще се гледа делото на подсъдимите    Йорданка Д. и Вълко З. Срещу Йорданка Д. е повдигнато обвинение за вземане на подкуп и подправяне на протоколи за химическо изследване, в които е удостоверила неверни обстоятелства. Срещу Вълко З. е повдигнато обвинение за съучастие. \r\n*** \r\nОт 09.00 часа в Зала 2 на Окръжен съд ще се гледа делото на подсъдимия Тунджай Ф. за опит за умишлено убийство. \r\n*** \r\nОт 09.30 часа в Зала 10 на Окръжен съд ще се гледа делото на подсъдимите  Румен Р. и Рангел Р. Срещу Румен Р. е повдигнато обвинение за опит за умишлени убийство на повече от едно лица. Срещу Рангел Р. е повдигнато обвинение за опит за умишлено убийство на друго лице с инициали  А. А. \r\n*** \r\nОт 13.30 часа в Зала 4 на Окръжен съд ще се гледа делото на подсъдимия Георги Х. Срещу него е повдигнато обвинение за укриване на данъци. \r\n*** \r\nВ сградата на Община Сливен ще се проведе среща, на която ще бъдат обсъдени конкретни предложения от граждани, свързани с реконструкцията на бул. Хаджи Димитър“.", "date": "2019.01.09", "title": "Предстоящи събития в страната за 9 януари (Агенция „Фокус“)"}
{"url": "http://www.focus-news.net/news/2019/01/09/2609990/nimh-v-zapadna-i-iztochna-balgariya-shte-zavali-snyag-v-kraynite-yuzhni-rayoni-valezhite-shte-sa-ot-dazhd.html", "text": "В Западна и Източна България ще завали сняг, в крайните южни райони валежите ще са от дъжд. Това съобщи за  Агенция \"Фокус\"  Георги Цеков, дежурен синоптик в  Националния институт по метеорология и хидрология (НИМХ) . Преди пладне в Западна България ще завали слаб сняг, по-късно след обяд ще се усили и ще обхване и централните части на страната, докато в крайните южни райони снегът ще преминава в дъжд. Вечерта ще завали и в Източна България – предимно дъжд, в Лудогорието и Добруджа – дъжд и мокър сняг. В районите, в които има снежна покривка и валежът е от дъжд, ще има условия за заледявания. Вятърът ще се ориентира от юг, в западните райони ще е слаб, в централните, източните и северно от планините - умерен до силен. С него дневните температури ще се повишат, а през нощта срещу четвъртък в Източна България затоплянето ще продължи. Преобладаващите максимални температури ще са  между 0° и 5°.Атмосферното налягане е по-ниско от средното за месеца. С приближаването на средиземноморски циклон ще продължи да се понижава.Над Черноморието ще бъде предимно облачно. През деня ще е почти без валежи, но вечерта, първо в южните райони ще започнат валежи от дъжд. Ще духа до силен вятър с южна компонента, който ще повиши температурите и максималните ще са 3°-6°. Температурата на морската вода е 5-6°. Вълнението на морето ще бъде 2-3 бала, но вечерта ще се усилва. Над планините ще е облачно. От запад преди обяд ще започнат слаби валежи от сняг, които след обяд ще се усилват, вечерта и през нощта срещу четвъртък ще достигнат и планините в Източна България. Вятърът ще се ориентира от югозапад и след обяд ще е силен в планините в източната половина на страната бурен, вечерта и през нощта срещу четвъртък още ще се усили.  Максималната температура на височина 1200 метра ще е около минус 2°, на 2000 метра – около минус 7°.", "date": "2019.01.09", "title": "НИМХ: В Западна и Източна България ще завали сняг, в крайните южни райони валежите ще са от дъжд"}
{"url": "http://www.focus-news.net/news/2019/01/09/2609991/api-ot-1030-ch-do-1630-ch-dvizhenieto-v-tunel-trayanovi-vrata-na-avtomagistrala-trakiya-shte-se-osashtestvyava-dvuposochno-v-edna-traba.html", "text": "От 10.30 ч. до 13.30 ч. движението в тунел „Траянови врата“ на автомагистрала „Тракия“ в посока Бургас ще бъде ограничено поради оглед на осветителната система. Това съобщиха от пресцентъра на  Агенция „Пътна инфраструктура“  (АПИ). Трафикът ще се осъществява двупосочно в тръбата за София. От 13.30 ч. до 16.30 ч. ще бъде ограничено движението в тръбата за София. Превозните средства ще преминават в тръбата за Бургас. Необходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от  , както и по всяко време от денонощието на тел. 0700 130 20 в АПИ.", "date": "2019.01.09", "title": "АПИ: От 10.30 ч. до 16.30 ч. движението в тунел „Траянови врата“ на автомагистрала „Тракия“ ще се осъществява двупосочно в една тръба"}
{"url": "http://www.focus-news.net/news/2019/01/09/2609988/usni-news-sasht-amerikanskiyat-flot-e-izprobval-izstrelvane-na-hiperzvukovi-snaryadi.html", "text": "Тестово изстрелване на хиперзвукови боеприпаси от стандартните палубни оръдия, извършвани от екипажа на американския разрушител \"Дюи\". Тестовете са били проведени  през лятото на миналата година като част от военноморски учения  в Тихия океан, пише специализираното военноморско издание  USNI News . \r\nСпоред източници от армията, 20 хиперзвукови снаряда са били изстреляни от оръдието. Отбелязва се, че по време на тестовете военните проверили  дали е възможно да се използва стандартно палубно оръдие за изстрелване на хиперзвукови амуниции. \r\nСъщо така се съобщава, че изстрелваните свръхзвукови снаряди първоначално са били разработени за Релсотрон- електромагнитно релсово оръдие.  Юлиян Марков", "date": "2019.01.09", "title": "USNI News (САЩ): Американският флот е изпробвал изстрелване на хиперзвукови снаряди"}
{"url": "http://www.focus-news.net/news/2019/01/09/2609993/ria-novosti-yaponiya-razchita-na-podkrepata-na-sasht-za-sklyuchvane-na-miren-dogovor-s-rusiya.html", "text": "Япония разчита на подкрепата на САЩ за сключване на мирен договор с Русия, каза Кацуюки Кавай, специален помощник по външната политика на премиера Шиндзо Абе, цитиран от японската агенция Kyodo, предава  РИА Новости . \r\nТой отбеляза, че това ще компенсира нарастващото влияние на Пекин в региона. \r\nКавай също коментира посещението на Абе в Китай миналия октомври. Според него това е било „стратегическо” посещение, защото е допринесло за облекчаване на напрежението между страните. Въпреки това, както подчерта Каваи, Япония няма да се присъедини към китайския проект „Един пояс - един път“. \r\nОтношенията между Москва и Токио в продължение на много години се засенчват от липсата на мирен договор. Япония претендира за островите Кунашир, Шикотан, Итуруп и Хабомай, като се позовава на двустранния трактат за търговията и границите от 1855 г. През 1956 г. СССР и Япония подписват Съвместна декларация, в която Москва се съгласява да разгледа възможността за прехвърляне към Япония на островите  Хабомай и Шикотан след сключването на мирен договор, а съдбата на Кунашир и Итуруп не е засегната. \r\nПоследващите преговори не довеждат до резултат, мирният договор за края на Втората световна война така и не е подписан. Смята се, че Съединените щати са се противопоставили сериозно, като са се опасявали, че ако Япония се съгласи да прехвърли само два от четирите острова към нея, това ще се отрази на връщането на Окинава в японски суверенитет (Споразумението за връщане на Окинава към Япония влезе в сила през 1972 г. – бел. ред.). Позицията на Москва е, че островите са станали част от СССР след Втората световна война и суверенитетът на Русия над тях е без всякакво съмнение.  Юлиян Марков", "date": "2019.01.09", "title": "РИА Новости: Япония разчита на подкрепата на САЩ за сключване на мирен договор с Русия"}
{"url": "http://www.focus-news.net/news/2019/01/09/2609994/pregled-na-osnovnite-temi-v-starozagorskiya-pechat.html", "text": "„Убийство от ревност потресе старозагорския квартал „Железник“, е водеща тема във вестник  „Старозагорски новини“ . В подзаглавието на материала са посочва, че 25-годишната Юлияна Симеонова загинала от удар с нож в сърцето пред очите на 8-месечната си дъщеричка. Задържан е извършителят, 65-годишният й съпруг. Старозагорец на 65 години е задържан за убийството на 25-годишната си съпруга, намерен е ножът, с който я пробол в сърцето. Мъжът е направил самопризнания, образувано е досъдебно производство, предстои да бъде поискана крайна мярка за неотклонение. Трагедията се е разиграла около 16 часа на 7 януари, когато работещият като шофьор във фирма за хляб Митко Симеонов позвънил на свой приятел лекар, за да му съобщи, че се нуждае спешно от помощ, защото е тежко ранен.  \r\nКогато пристигналият на място д-р Хабиб пробвал да отвори вратата на апартамента, но тя се оказала здраво затисната. С помощта на съсед успели да я открехнат и пред очите им се разкрила зловеща гледка: на пода лежало мъртвото тяло на 25-годишната Юлияна Симеонова, в съседната стая плачела 8-месечната й дъщеричка Християна, а в коридора с кървави ръце седял безмълвен убиецът. От гърдите на жертвата стърчала дръжката на кухненския нож, разказва позвънилият на телефон 112 съсед на улица „Младост“ 21 в старозагорския квартал „Железник“ Стойчо Канев. Симеонов се познавал с много по-младата си съпруга от десетина години, когато тя пристигнала с пастрока и сестра си да живее в съседния вход на блока, споделят съседи. Тогава мъжът имал друго семейство - жена и две деца, с които се разделил, за да заживее с друга жена, която имала свое си дете. С Юлияна сключили брак преди 3 - 4 години, родило им се момченце, но то починало едва на 9 месеца. Междувременно младата красавица завършила тукашната гимназия по облекло и хранене, записала да учи „Социални дейности“ в Тракийския университет. Малката Християна се появила на белия свят преди 8 месеца, майката била изключително щастлива, коментират съседите, които не крият изумлението си от случилото се. По думите им нищо не предполагало подобна развръзка - часове преди трагедията жената се прибрала с бебето си от контролен преглед при педиатър. Мъжът не бил пияница, рядко повишавал тон, но не обичал да плаща редовно сметките за общите части във входа, разказват хората. Жилището на четвъртия етаж било под наем, собственичката му живеела в квартала и рядко се появявала. От фирмата, където работи Симеонов, съобщиха, че той започнал при тях като шофьор на бус за разкарване на стоката по магазините през м.г., нямал провинения, не знаели да има някакви криминални прояви. Преглед в профила на Юлияна в социалните мрежи показва, че през декември м.г. тя афиширала, че е обвързана с 28-годишния Ники Иванов. Младият мъж побърза да постави на профила си траурен знак часове след като изтече информация от МВР за смъртта на жената. Най-вероятно тази афиширана връзка между Юлияна и Ники е провокирала агресията в далеч по-възрастния Митко Симеонов, предполагат психолозите. Жертвата е била облечена с палто, убийството е извършено на входната врата на апартамента, ударът с нож е бил еднократен, острието е пронизало сърцето фатално, коментираха съдебни медици. Кръстницата на малката Християна, която живее в съседна кооперация, отказа коментар за случилото се. Пристигналият на мястото на инцидента по молба на убиеца д-р Мохаб Хабиб не е открит за подробности. Предстои да бъде повдигнато обвинение на задържания за предумишлено убийство, осигурен му е служебен адвокат. Малката дъщеричка на Юлияна е настанена в социално жилище под закрилата на полицията.  „Минният експерт инж. Щерьо Щерев в прав текст за: Двуличието на българските политици“ , е друг акцент в броя. През последните месеци на старата година мнозина политици от управляващата коалиция и от опозицията се изредиха в Стара Загора и Раднево да обещават как ще отстояват интересите на работещите в минно-енергийния комплекс „Марица-изток“. Съзнателно или несъзнателно те подценяваха значението на комплекса. Но от него зависят шест милиона и половина българи, които с мъка плащат растящите цени на електрическия ток, вода и отопление, а също и промишлеността, която трябва да запази конкурентната способност на продукцията си на вътрешния и международните пазари. Самият президент заяви, че имат съгласувана позиция с правителството, която той е засилил за Двадесет и четвъртата конференция на страните по Рамковата конвенция на ООН по изменението на климата в гр. Катовице, Полша (СОР-24) и няма да се съгласи на никакви промени в условията на вече подписаното Парижко споразумение. Но почти месец след форума управляващи и опозиция запазват гробно мълчание. Защо? Едва в края на миналата седмица инж. Владимир Топалов, председател на СМФ \"Подкрепа\", разкри резултатите от Катовице. За втори път през този век българската енергетика и интересите на болшинството българи бяха предадени. Делата се разминаха с помпозните политически обещания. Декларацията от Катовице е умален вариант на тази от Силезия, която заявява, че трябва да се търси \"справедлив енергиен преход\" и че средната температура на Земята не трябва да се покачва с повече от 1.5 градуса за разлика от Парижкото споразумение, където е записано да не надвишава 2 градуса. В групата, която е подкрепила тази декларация, са 56 държави, в това число и България, от 200 участвали в конференцията. С поставения от ръководителя на нашата делегация подпис бе утвърдена предсрочната смърт на родната конвенционална енергетика. След поетия ангажимент България едва ли ще може да се възползва от внесената по настояване на Полша уговорка в новите правила: \"производителите, с които са подписани договори до 31 декември 2019 година (в рамките на местен механизъм за доставка на мощности), да бъдат освободени от посочените ограничения.\" Ако беше жив видният българин Стоян Михайловски, би възкликнал: \"От Ньой до сега само неподготвени и политически немощни люде участват в международни форуми, неспособни да защитят националните ни интереси. Бог да пази България!\". Но Господ не помага на безгръбначните, които се огъват като тръстика пред всеки външнополитически и лобистки полъх.  \r\nОрганизаторите на СОР-24 очакваха тя да приключи с официален документ, който да фиксира ускорен график за спиране и извеждане от експлоатация на ТЕЦ на въглища. Неочаквано за тях опитите да бъдат включени поръчкови научни доклади в официалните документи от конференцията в Катовице се провалиха. Сред тях бе силно критичният доклад на Междуправителствената експертна група по изменение на климата. През октомври в свой доклад групата предупреди, че за да бъде задържано повишението на температурата на Земята в рамките на 1,5 градуса, ще са нужни \"безпрецедентни промени\" във всеки един обществен аспект. Саудитска Арабия, САЩ, Русия и Кувейт са отказали да се използва думата „приветстваме“ във връзка със заключенията в доклада. Те не са приели официализирането на позицията на учените. Решено е единствено да се изкаже признателност за работата по доклада, да бъде приветствано навременното му завършване и да бъдат поканени страните по споразумението, да използват информацията в него. Седмица по-късно Държавният департамент разпространи съобщение, че САЩ не поемат никакви задължения за изпълняване на Парижкото споразумение, в това число и финансови. Китай, Индия, Бразилия, Турция, страни с най-големи емисии на СО2 в световен мащаб, но и с най-голям подем в икономиките си се дистанцират  дипломатично и също не подписват заключителните документи. Към тях са Германия и Италия, европейски страни с най-голям обем на парникови емисии. Пред ръководителите на тези страни с предимство се ползват националните интереси и да продължи икономическият растеж в близка и по-далечна перспектива. Френският президент Макрон бе принуден от всенародния протест да наложи шестмесечен мораториум, /който със сигурност ще стане безсрочен,/ върху правителствени решения, които повишават цените на енергийните продукти и оскъпяват живота на френските граждани. \r\nВ същност, чии интереси защитават нашите политици? Десетки години големите финансови фондове действаха задкулисно, създаваха „зелени“ фондации, финансираха „независими зелени формации/сдружения“, субсидираха занемарени от правителствата им научни институти с една цел - да се манипулира общественото мнение в глобален мащаб срещу конвенционалната енергетика. Обявиха емисиите на въглероден диоксид /СО2/ за враг номер едно на климата и съответно на човечеството. Целево финансирани учени и институти създаваха псевдо статистики относно повишаването на средните температури на атмосферата в периода след началото на индустриалната революция до днес. Тези финансово програмирани \"научни колективи\" разработваха прогнози на база компютърни модели относно глобалното затопляне до края на 21 век. Средствата за масова информация бяха затрупани с апокалиптични предсказания за загиването на огромен брой животински видове, разтопяване на огромните ледници в Гренландия и Арктика, повишаване на нивото на световния океан, заплашвайки от потопяване на крайморски градове и равнини. Кукловодите разчитаха както на изпробваната от Гьобелс тактика, че една лъжа повторена хиляда пъти се приема за истина, така и на суетата на политиците. Мнозина от тях не обичат да четат и си въобразяват, че след като са станали политици, са всезнаещи. От позиция на временно заеманите от тях държавни постове те високомерно обявяват учените с независимо мислене и поведение за „синодални /феодални/ старци“, надявайки се да прикрият духовната си и интелектуална немощ.", "date": "2019.01.09", "title": "Преглед на основните теми в старозагорския печат"}
{"url": "http://www.focus-news.net/news/2019/01/09/2609984/regnum-rusiya-braziliya-izleze-ot-globalniya-pakt-za-migratsiyata.html", "text": "Бразилия се оттегля от Глобалния пакт на ООН „за безопасна, организирана и регулирана миграция“. Бразилското Министерство на външните работи уведоми генералния секретар на ООН Антонио Гутериш за решението си, съобщава бразилският телевизионен канал  TeleSur Channel, цитирайки бразилски медии. \r\nМинистерството е уведомило и генералния директор на Международната организация по миграция (МОМ), Антонио Мануел де Карвальо Ферейра Виторино. Документът подчертава, че Бразилия \"не се задължава да участва в никакви дейности, свързани с Пакта или с неговото прилагане\". Новият президент на Бразилия, Жаир Болсонаро, нарече Пакта на ООН инструмент, който „подкопава суверенитета на Бразилия“ и е „неадекватен за решаване на проблема с миграцията“. \r\nБразилия подписа Глобалния пакт за миграцията през декември 2018 г. при президента Мишел Темер. Над 150 държави подписаха документа, но той не  е подписан от Съединените щати, Полша, Унгария, Чехия, Австрия, Израел, България  и някои други страни, припомня агенцията.  Юлиян Марков", "date": "2019.01.09", "title": "REGNUM (Русия): Бразилия излезе от Глобалния пакт за миграцията"}
{"url": "http://www.focus-news.net/news/2019/01/09/2609983/kathimerini-gratskata-tsarkva-shte-reshi-prez-fevruari-dali-da-priznae-novata-avtokefalna-ukrainska-tsarkva.html", "text": "Йерархията на Гръцката църква, съставена от 82 епископи, ще реши в края на февруари дали да признае автокефалията на Църквата на Украйна, която бе официално призната за независима от Москва миналата неделя от Вселенския патриарх Вартоломей, пише издание на гръцкия вестник  Kathimerini . \r\nРешението бе предадено на епископите след заседание във вторник от Светия Синод на Гръцката църква, който се състои от 12 епископи. \r\nВартоломей, духовен лидер на православните християни в света, изпратил писма до 13-те патриархата и църкви от православния свят с молба да признаят независимостта на украинската църква. \r\nРешението доведе до разрив между Вартоломей и руския патриарх Кирил, който също изпрати писма с молба към православните патриархати и църкви да отхвърлят решението на Вартоломей.  Юлиян Марков", "date": "2019.01.09", "title": "Kathimerini: Гръцката църква ще реши през февруари дали да признае новата автокефална украинска църква"}
{"url": "http://www.focus-news.net/news/2019/01/09/2609982/ria-novosti-liderite-na-demokratite-prizovaha-donald-tramp-da-vazstanovi-rabotata-na-pravitelstvoto.html", "text": "Председателят на Камарата на представителите на САЩ Нанси Пелоси и лидерът на Демократическата партия в Сената Чък Шумър призоваха президента на САЩ Доналд Тръмп да възстанови отново работата на правителството, за да продължи дискусиите за сигурността на границите, предава  РИА Новости . \r\n\"Можем да възстановим работата на правителството и да продължим да работим по политическите различия. Можем да защитим границата си без неефективна и скъпа стена. И можем да приемем законните имигранти и бежанци, без да излагаме на риск сигурността. Ще можем да работим за разрешаването на нашите различия по отношение на сигурността на границите, но сега възстановете дейността на правителството, каза Шумър по време на съвместно изявление с Нанси Пелоси. \r\nЧък Шумър отбеляза, че президентът използва Овалния кабинет, „за да си измисли криза и да отклони вниманието от бъркотията в своята администрация“. \r\nПелоси също заяви, че Тръмп трябва да спре да създава криза и да възстанови работата на правителството, предава агенцията.  Юлиян Марков", "date": "2019.01.09", "title": "РИА Новости: Лидерите на демократите призоваха Доналд Тръмп да възстанови работата на правителството"}
{"url": "http://www.focus-news.net/news/2019/01/09/2609992/pravitelstvoto-shte-razgleda-doklada-za-zakupuvane-na-iztrebiteli-f-16-ot-sasht.html", "text": "На днешното си заседание се очаква кабинетът да разгледа доклада за закупуване на изтребители F-16 от САЩ за модернизация на Военновъздушните сили. При подкрепа на констатациите в доклада следва Народното събрание да даде мандат на кабинета за започване на преговори с американската страна. \r\nДокладът за избор на нов изтребител за ВВС, който препоръчва преговори със САЩ за F-16, бе внесен на 21 декември 2018 г. от министъра на отбраната Красимир Каракачанов и министъра на икономиката Емил Караниколов.  \r\nМеждувременно на 8 януари 2019 г., от САЩ заявиха, че очакват да продължат разговорите с правителството на България при придвижването на това решение. Според Белия дом F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили.  \r\nОт БСП обявиха, че ще гласуват против предложението на Министерски съвет за закупуване на нов боен самолет. Президентът Румен Радев отправи критики към конкурса за придобиване на изтребителите и го определи като удар по България. Според председателя на Комисията по отбрана и депутат от ГЕРБ ген. Константин Попов изборът ако ни е F-16, България ще има най-модерния и най-боеспособния самолет в източната част на Европа. \r\nНа заседанието кабинетът ще обсъди и Национална програма за превенция и защита от домашното насилие за 2019. Правителството ще приеме също Правилник за устройството и дейността на Националния институт по метеорология и хидрология.", "date": "2019.01.09", "title": "Правителството ще разгледа доклада за закупуване на изтребители F-16 от САЩ"}
{"url": "http://www.focus-news.net/news/2019/01/09/2609996/pregled-na-osnovnite-temi-v-dobrudzhanskiya-pechat.html", "text": "„Три села в Община Добричка посрещнаха 2019 г. без вода“, съобщава на първа страница вестник  „Добруджанска трибуна“ . В Алцек, Хитово и Царевец няма нормално водоподаване от месеци. Кметовете на тези населени места са алармирали многократно за проблемите. И в трите села вода тече от чешмите само по няколко часа на ден. „Вече плащаме 3,35 лв. за кубик вода“, съобщава изданието. Новата стойност на услугата е от вчера. Стопанските и промишлени потребители ще плаща за пречистване между 0,419 лв. и 0,83 лв. в зависимост от степента на замърсяване. „Представят резултатите от филмово предизвикателство „Красив Добрич“, съобщава всекидневникът. Предстои прожекция на късометражните филми, създадени в рамките на филмовото предизвикателство. Представянето е на 14 януари в кино клуб „Икар“. След това ще се състои дискусия за възможностите за продължаване на инициативата с участието на кмета на Добрич Йордан Йорданов и творци. От спортната страница – „200-сантиметров посрещач ще помага на „Добруджа 07“ за Купа „България“. Името на волейболиста е Галин Николов. У нас е играл за ЦСКА, „Миньор“-Перник и „Монтана“. „Над 10 умишлени палежа в Добрич само за два месеца“, съобщава на първа страница вестник „Нова добруджанска трибуна“. Задържани са трима души, които са автори на три от палежите. Според криминалистите задържаните нямат връзка със случаите на подпалени коли на свидетели по така нареченото дело „Суджукгейт“. Постановена е мярка „задържане под стража“ и за тримата заловени. „Нова настилка и велоалея ще има на Дамбата в Балчик“, съобщава изданието. Морската община набира оферти за облагородяване на крайбрежната алея в участъка от Мелницата до „Двореца“. Прогнозната стойност на обществената поръчка е 1 246 721 лв. без ДДС. Финансирането е по проект по програма NTERREG V-A Румъния-България за периода до 2020 година. Договорът с Управляващия орган е подписан от кмета на Балчик на 28 декември. „Шабленското и Дуранкулашкото езеро ще приютят застрашени гъски заради идващия студ“, съобщава всекидневникът. С нахлуването на студената вълна в страната се очаква повече ята от световно застрашената червеногуша гъска да долетят в зимните си убежища в община Шабла. През миналата зима пикът в числеността на птиците в Приморска Добруджа – около 30 000, е бил в мразовитото начало на март.", "date": "2019.01.09", "title": "Преглед на основните теми в добруджанския печат"}
{"url": "http://www.focus-news.net/news/2019/01/09/2609972/afp-zapochva-klyuchov-debat-za-promyana-na-makedonskata-konstitutsiya.html", "text": "Македонските депутати се събират от сряда, за да гласуват за промяна на името на страната си, за да уредят дългогодишния спор с Гърция и да отворят пътя към членство в НАТО и ЕС, пише  AFP . \r\nНо преминаването към \"Република Северна Македония\" е трудна задача, включваща четири конституционни изменения и подкрепата на две трети от 120-членния парламент. \r\nКоалицията, ръководена от Социалдемократите, сама по себе си не разполага с необходимия брой депутати. Но ако промяната премине, Атина обещава да вдигне ветото си върху опитите на Скопие да се присъедини към НАТО и Европейския съюз. \r\nГърция  блокира този път, откакто Македония се отдели от бивша Югославия през 1991 г., тъй като, както се казва, името Македония трябва да се прилага единствено към собствената ѝ северна провинция, припомня агенцията. \r\nЗа гърците Македония събужда национална гордост като люлка на древната империя на Александър Велики - наследство, което те ревниво пазят. \r\nВъпреки че консултативният референдум в Македония през септември подкрепи промяната на името с 90 процента, критиците отхвърлиха резултатите като невалидни, като се има предвид, че повече от две трети от гласоподавателите не взеха участие. \r\nЗоран Заев, македонският премиер-социалдемократ не разполага  с необходимото парламентарно мнозинство за промяната на името, дори и с подкрепата на съюзниците си от етническите албански партии. \r\nТе се нуждаят някои депутати от ВМРО-ДПМНЕ да нарушат партийната си позиция и да ги подкрепят, както това се случи по време на гласуването, стартирало процеса през ноември. \r\nПо този повод правителството  освободи трима депутати, задържани заради участие в сблъсъците  през април 2017 г. в парламента, когато няколко депутати, включително Заев, бяха нападнати. \r\nПрез декември правителството вдигна залозите, като прие закон за амнистията за тези събития. От 25-те души, които са се възползвали от амнистията  досега, четирима са депутати от ВМРО-ДПМНЕ. \r\nНо дори ако Македония одобри промяната на името, тя трябва да бъде гласувана и от  гръцкия парламент. \r\nДокато повечето депутати в македонската ВМРО-ДПМНЕ са твърдо против промяната на името, партията бе разтърсена от позицията на някои от членовете им по време гласуването през ноември, които подкрепиха промените в конституцията. \r\nБившият премиер Груевски напусна Македония през ноември, за да избегне двегодишна присъда за злоупотреба с власт, получавайки убежище в Унгария. \r\nДесният президент на Македония, Георге Иванов, е гласният противник на предложената промяна на името и продължава да говори против промяната, пише агенцията. \r\nНо македонската конституция постановява, че ако мярката бъде приета с мнозинство от две трети, той няма друг избор, освен да  подпише в закона.  Юлиян Марков", "date": "2019.01.09", "title": "AFP: Започва ключов дебат за промяна на македонската конституция"}
{"url": "http://www.focus-news.net/news/2019/01/09/2609995/rumen-hristov-sds-ideyna-koalitsiya-bi-bila-nay-dobriyat-variant-za-predstoyashtite-evropeyski-izbori.html", "text": "Идейна коалиция би била най-добрият вариант за предстоящите европейски избори. Това каза в предаването „Вече 30 години-времето е наше“ на  Радио „Фокус“  председателят на СДС Румен Христов. По думите му разговорите в партията предстоят, но идейно най-близко към момента се позиционират „Демократи за силна България“ и „Да, България“. „Заедно с част от тези формации ние сме член на ЕНП. Безспорно ГЕРБ е другата партия, член на ЕНП. Те имат традицията да се явяват самостоятелно и вероятно този път ще спазят своята традиция. На първо място, аз виждам допирни точки с „Демократична България“. Разбира се, в политиката никога не казвай „никога“. Не изключвам възможност и за други варианти, защото и в самия СДС има едно крило, което по-скоро се ориентира към консервативно-патриотичен профил на коалицията за следващите евроизбори“, обясни той. Необходима е обаче мобилизация на тези около 500 хиляди десни избиратели, да се изпратят правилните послания, с оглед на това, че хомогенността на новия ЕП не е ясна. „Има нови течения, нови формации, популистки, крайни националистически формации, които напират за участие в ЕП. И той може би ще бъде доста по-шарен. Тогава вотът на тези десни избиратели, насочени към формация, свързана и близка до ЕНП, би бил от полза на едно статукво, което ние критикуваме, от една страна. Но от друга страна то е познато, то има нужда от реформиране“, коментира още Румен Христов.  \r\nВиктория МЕСРОБОВИЧ-КУВЕНДЖИЕВА", "date": "2019.01.09", "title": "Румен Христов, СДС: Идейна коалиция би била най-добрият вариант за предстоящите европейски избори"}
{"url": "http://www.focus-news.net/news/2019/01/09/2609999/denyat-9-yanuari-v-balgarskata-istoriya.html", "text": "В хода на Руско-турската освободителна война продължават сраженията при с. Шейново. Вейсел паша прегрупира силите си и се опитва да нанесе удар върху лявата колона на Южния отряд. На 9 януари 1967 г. е подписана  спогодба за оказване техническа помощ от СССР на България за разширяване на Кремиковския металургичен комбинат. На тази дата през 1892 г. Българската армия минава от полкова към дивизионна организация. \r\nНа 9 януари са родени: журналистът Бойко Василев, актьорите Явор Милушев и Венцислав Мартинов, писателят Васко Жеков и др. На тази дата умира писателят, поет и драматург Лозан Стрелков .  \r\n2016 г.  \r\nУбит е собственикът на модна къща \"Агресия\" Алексансдър Антов. Бизнесменът излязъл на разходка с кучето си. По-късно обаче животното се прибрало само в семейната къща в Бистрица. Близките на Антов подали сигнал в полицията.  \r\n2007 г.  \r\nЛюбен Корнезов получава от президента орден „Стара планина „първа степен „за укрепване на държавността, за отстояване на демократичните ценности, за дейността му като изтъкнат юрист и научен работник и по повод неговата 60-годишнина“.  \r\n2002 г.  \r\nС помощта на бившия губернатор на щата Невада Боб Милър в София е проведена първата международна туристическа конференция \"България - страна на мечтите\", приветствана чрез видеопослание от бившия американски президент Бил Клинтън. Българският премиер Сакскобургготски заявява, че правителството ще изработи стратегия за туризма. \r\n1992 г.  \r\nВ Рим е подписан договор за приятелство и сътрудничество между България и Италия. \r\n1989 г.  \r\nДържавният съвет приема Указ № 56 за стопанската дейност. Той въвежда фирмената организация като основна форма на предприемаческа дейност и съдейства за пазарно ориентиране на икономиката, за създаване на смесени фирми с българско и чуждестранно участие. Указ № 56 определя условията за съществуване и дейност на фирмите до 1996 г. \r\n1967 г.  \r\nПодписана е спогодба за оказване техническа помощ от СССР на България за разширяване на Кремиковския металургичен комбинат. \r\nИзграждането на металургичния гигант \"Кремиковци\" започва на 5 ноември 1960 г. като реализация на правителствената политика на България да се промени аграрната насоченост на икономиката на страната. Идеята е да се използват залежите в находището край кв. \"Кремиковци\", което е със съдържание на желязосъдържащи суровини в рудата от 30 до 37 %. \r\nПредварителната подготовка на строителството стартира през 1956 г., когато е взето решение за възлагане на проектирането на организации от бившия Съветски съюз. Впоследствие и оборудването е почти изцяло доставено оттам. Проектът е реализиран като затворен непрекъснат цикъл за производство на стомана от добив на руда до краен продукт от горещ и студен прокат, тънколистни марки стомана, различни профили арматурно желязо и тръби. \r\nПрез 1963 г. влизат в експлоатация първите производствени мощности: Рудоподготвително производство, Агломерационно производство, Първа коксова батерия, Първа доменна пещ, Топлоелектрическата централа и Ремонтно-механичензавод. \r\nВ следващите 10 - 15 години последователно влизат в експлоатация и останалите основни производства по технологичния поток: Стоманодобивен завод с електропещи и конвертори; Блуминг-слябинг, Стан \"1700\" - горещо валцуване, Стан \"250\" за катанка, Тръбопрокатен завод, Завод за студено валцуване, Цех за покаляване на ламарината, Цех за поцинковане и Цех за пластмасово покритие, Феросплавен завод. Успоредно с тях влизат в действие Газодобивно производство, Водоснабдително стопанство, пречиствателни станции. \r\nПрез 1999 г. \"Кремиковци\" е приватизиран от \"Дару металс\" АД (сега \"Финметалс холдинг\" АД). В изпълнение на инвестиционната програма през 2002 г. след основна реконструкция и модернизация в действие е въведена Първа доменна пещ. \r\n1966 г.  \r\nПодписана е спогодба за стокообмен и плащания с Чехословакия за периода 1966-1970 г. \r\n1949 г.  \r\nОт 8 до 9 януари България участва в създаването на Съвета за икономическа взаимопомощ (СИВ) в Москва. Съобщението за образуването му е публикувано на 25 януари. \r\nСъветът за икономическа взаимопомощ е междуправителствен съюз (съкратено СИВ), учреден през 1949 г. от СССР, България, Чехословакия, Унгария, Полша и Румъния, който подпомага взаимната международна търговия и координацията на националните икономически планове. Доминиран е от СССР. Системно подчинява икономиката на политиката и интересите на Съветския съюз. Разпуснат е през 1991 г. \r\n1921 г.  \r\nЦариградските българи подкрепят идеята за църковно-народен събор. \r\n1905 г.  \r\nЗавършва конгрес на Скопски революционен окръг при с. Княжево, Кратовско. Избран е окръжен комитет с председател Дамян Груев. \r\nДамян Груев е деец на македоно-одринското революционно движение. Роден в с. Смилево, Битолско. Учи в родното си село, след което продължава образованието си в Солунската българска мъжка гимназия \"Св. св. Кирил и Методий\" и Висшето училище в Белград. През 1889 г. постъпва във Висшето педагогическо училище в София (днешен СУ \"Св. Климент Охридски\"), но през 1891 г. е изключен от него и става учител в родния си край. През лятото на 1893 г. се премества в Солун, където работи като коректор в българската печатница на К. Самарджиев. По негова инициатива на 23 октомври същата година се полагат основите на Вътрешната македоно-одринска революционна организация (ВМОРО), на която става фактическият ръководител. Веднага след това разгръща активна дейност за изграждане на нейната мрежа в Щипско, Охридско, Битолско и други краища на Македония. За дейността му през 1898 г. турските власти го интернират в Битоля. През 1899–1900 г. е назначен от Екзархията за учител в българската гимназия в същия град, което му позволява да разгърне активна организационна дейност. През август 1900 г. отново е арестуван, а през пролетта на 1902 г. е заточен в крепостта Подрумкале, Мала Азия. Освободен през пролетта на 1903 г., незабавно се среща с Гоце Делчев и двамата полагат усилия за временно отлагане на насроченото от Солунския конгрес на ВМОРО през 1903 г. въстание в Македония. Понася тежко убийството на Гоце Делчев (април 1903 г.) и след неговата смърт поема изцяло върху себе си подготовката на Илинденско-Преображенското въстание. На Смилевския конгрес на Битолския революционен окръг (лятото на 1903 г.) е избран за член на Главния щаб на въстанието. По време на Илинденско-Преображенското въстание участва в сражения с турските войски и търси съдействие от българското правителство за оказване на помощ на въстаниците. След неуспеха на въстанието не напуска Македония и продължава участието си във ВМОРО. Председателства Прилепския подвижен конгрес на Битолския революционен окръг (1904 г.) и полага големи грижи за възстановяване и укрепване на организационната мрежа. На Рилския конгрес на ВМОРО (1905 г.) отново е избран за член на ЦК на организацията. През лятото на 1906 г. се завръща в Македония и с малка чета обхожда различните й краища. През декември същата година попада на турска потеря край с. Русиново, Малешевско, и е убит. \r\n1901 г.  \r\nНазначен е безпартиен служебен кабинет начело с генерал Рачо Петров. Той е военен и държавен деец, генерал от пехотата. Получава офицерско звание още през лятото на 1878 г., след което завършва и Военна академия в Русия (1883 г.). В Сръбско-българската война 1885 г. е началник-щаб на българската войска. Участва в потушаването на военните бунтове 1887 г. на офицерите русофили в Силистра и Русе. От юни до август същата година е военен министър в кабинета на д-р Константин Стоилов. През април 1894 г. отново заема същия пост, който запазва и в кабинета на народняците, дошли на власт след падането на първия Стамболовистки режим през май 1894 г. Недоволен от външнополитическия курс на правителството, през ноември 1896 г. си подава оставката. Назначен е за министър-председател през май 1903 г., когато оглавява и Министерството на външните работи и изповеданията. На тези постове остава до октомври 1906 г. По време на Междусъюзническата война 1913 г. е командващ 3-та армия. След въвличането на България в Първата световна война 1914-1918 г. е назначен за военен губернатор на Македония. Рачо Петров е съден като един от виновниците за двете национални катастрофи (1913 г. и 1918 г.) и хвърлен в затвора. След излизането си от затвора се оттегля от политическия живот. \r\n1899 г.  \r\nВ София излиза първи брой на вестник \"Реформи\", орган на Върховния македонски комитет. \r\nКомитетът е организация на македоно-одринските дружества в България. Образуван е на 19 март 1895 г. в София под името Македонски комитет, с председател Трайко Китанчев. На първият си конгрес приема устав и програма. През декември същата година се преименува на Върховен македонски комитет, през 1901 г. на ВМОК. Бори се за политическа автономия на Македония и Одринско, гарантирана от Великите сили. Средствата за постигане на тази цел са: печатно слово, агитация и митинги, изпращане на делегации и петиции до европейските правителства. \r\n1892 г.  \r\nБългарската армия минава от полкова към дивизионна организация. Българската армия е създадена от Българското опълчение на основата на \"Временните правила за Българската земска войска\" от 25 април 1878 г. и със заповед № 1 от 15 юли същата година на руския императорски комисар княз Ал. Дондуков-Корсаков. Първоначално се нарича Българска земска войска. От 17 декември 1879 г., когато влиза в сила Привременното положение за Българската войска, се нарича Българска войска (или армия). Попълването на числения състав става на териториален принцип, като територията на Княжеството е разделена на три военни отдела: Западен, Източен и Софийски. Офицерският състав се комплектува от възпитаниците на Военното училище в София. През 1880 г. влиза в сила Законът за новобранците, според който в Княжеството се въвежда всеобща задължителна военна повинност. С княжески указ от 12 октомври 1884 г. се преминава от дружинна към полкова структура в армията. Формирани са 8 пехотни и 2 артилерийски полка, към които са придадени една пионерна дружина и морска част. По същото време в Източна Румелия част от въоръжените сили действат като милиция. След Съединението на Източна Румелия с Княжество България 1885 г. армията е реорганизирана в 12 полка. През 1889 г. е извършена нова реорганизация на въоръжените сили, според която има вече 24 пехотни, 4 конни, 6 артилерийски и един пионерен полк. Според Закона за въоръжените сили от 15 декември 1891 г. армията се състои от Действаща – със срок на служба 10 години, от които 4 редовна, а останалите – в запас, и Резервна, със срок на служба 8 години. В организационно отношение за посочените формирования се възприема дивизията. Формирани са 6 пехотни дивизии, като всяка от тях включва две бригади. Всяка бригада включва два полка, а всеки полк – две дружини. Освен пехота всяка дивизия обхваща по един артилерийски полк, конна сотня, транспортна рота и дивизионна болница. Конните полкове са обединени в кавалерийска дивизия, пионерният полк е разгънат в пионерна бригада, а крепостните батареи – в крепостни батальони. Предвижда се по време на война общата численост на въоръжените сили на Княжеството да достигат 318 570 души. Страната е разделена на 6 дивизионни области и се запазва системата на кадровото попълване на армията да става по териториален принцип. Непосредственото ръководство на армията се осъществява от Генерален щаб. \r\n1878 г.  \r\nВ хода на Руско-турската освободителна война продължават сраженията при с. Шейново. Вейсел паша прегрупира силите си и се опитва да нанесе удар върху лявата колона на Южния отряд. Около 15 ч Вейсел паша решава да капитулира. През 1877- 1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\nРусия полага усилия за уреждане на Източната криза по дипломатически път. За целта е свикана Цариградската конференция 1876-1877 г. След нейния неуспех войната става неизбежна. На 3 (15) януари 1877 г. Русия сключва съглашение с Австро-Унгария, осигурявайки си нейния неутралитет, но на много висока цена - анексирането на Босна и Херцеговина от Австро-Унгария. През март Румъния се съгласява да пропусне свободно руските войски през нейна територия. На 11 (23) април Русия скъсва дипломатическите си отношения с Турция и на следващия ден - 12 (24) април, в Кишинев Александър II подписва манифест за обявяване на война на Турция. Убедени във военния неуспех на Русия, Англия и Германия изчакват развоя на събитията, а поради сключеното на 3 (15) януари споразумение с Русия Австро-Унгария е принудена да пази неутралитет. Румъния застава на страната на Русия и нейните войски започнали активни военни действия през август. \r\nВ началото на юни руската Дунавска армия (190 000 души) е съсредоточена на левия бряг на р. Дунав (срещу 186-хилядна турска армия). На Кавказкия фронт силите също са почти равни. През нощта на 15 (27) юни руските войски под командването на ген. М. И. Драгомиров форсирали р. Дунав при Зимнич. Свищов е първият освободен български град. За преминаване на Балкана е определен Предният отряд (в който влизало и Българското опълчение) на ген. Й. В. Гурко, а за обезпечаване на фланговете са определени Източният и Западният отряд. На 25 юни (7 юли) е превзет Търново, на 2 (14) юли Предният отряд преминава през Хаинкьойския проход (днес Проход на републиката) Балкана и се насочва към Стара Загора. В боевете на Шипка, наред с руските войници и офицери се сражават и българските опълченци. Предният отряд трябва да отстъпи пред многочисления враг. Турското командване прегрупира силите си, а в негова подкрепа от Северна Албания идва (с помощта на английски параходи, прехвърлена в Дедеагач, а оттам по жп линия Дедеагач - Одрин - Търново Сеймен (днес Симеоновград) армията на Сюлейман паша. След това русите преминават към отбрана. С това започва вторият период на войната. \r\nЗападният отряд превзема Никопол, но не успява да превземе Плевен, където от Видин идва 15-хилядният корпус на Осман паша. Двата щурма на Плевен се оказват неуспешни. На Кавказкия фронт след първоначалните успехи руските войски преминават към отбрана. Заради неправилно стратегическо разгръщане на войските и липсата на сведения за противника те загубват завладяното, с изключение на гр. Ардахан. Третият щурм на Плевен отново завършва с неуспех. Руското командване пристъпва към блокада на града, която завършва на 28 ноември (10 декември) с капитулацията на турския гарнизон. Осман паша заедно с цялата си армия (43 000 души) пада в плен. След това започва общото руско настъпление. \r\nЗапочва третият период на войната и началото на военния разгром на Турция. При изключително трудни условия Западният отряд на ген. Гурко преминава Балкана и на 23 декември 1877 г. (4 януари 1878 г.) София е освободена. В същия ден започва настъпление и Южният отряд на ген. Ф. Ф. Радецки при Шейново. В плен попада 22-хилядната армия на Вейсел паша. На 3-5 (15-17) януари армията на Сюлейман паша е разбита при Филипопол (днес Пловдив), а на 8 (20) януари е завзет и Одрин. \r\nНа Кавказкия фронт руските войски също преминават в настъпление и на 1-3 (13-15) октомври турската войска е разбита при Аладжа. След това са превзети Карс и Ерзурум. \r\nНа Балканския фронт руските войски достигат до Сан Стефано (дн. Йешилкьой), на 15 км от Цариград. Враждебната политика на Англия и Австро-Унгария и навлизането на английска ескадра в Мраморно море кара руското правителство да се въздържи от нахлуване в Цариград. На 19 (31) януари в Одрин турското правителство е принудено да подпише предварителните руски условия, а на 19 февруари (3 март) е подписан Санстефанският мирен договор. На тази дата са родени: \r\n1970 г.  \r\nРоден е Бойко Василев - български журналист. Завършва СУ “Св. Климент Охридски”, специалност журналистика. Защитава докторска дисертация (2001 г.). Репортер е в \"По света и у нас\" (1992-1993 г.). Репортер е в тв предаването \"Панорама\" в БНТ (от септември 1993 г.), водещ (от 2001 г.). Автор е на репортажи, коментари и документални филми на международна, предимно балканска тематика (Босна и Херцеговина, Сърбия, Косово, Македония). Награди за Телевизионно творчество от СБЖ (1997 г.), за ТВ-коментар от БНТ (1998 г.), за проблемна статия от Фондация \"Свободна и демократична България\" (1999 г.). \r\n1959 г.  \r\nРоден е Венцислав Мартинов - български актьор. Завършва НАТФИЗ “Кръстьо Сарафов” и ЛГИТМИК “Николай Черкасов” - Ленинград. Изявява се в областта на шоубизнеса. Един от най-добрите актьори-имитатори. Автор е на сценарии и текстове за песни. Автор и водещ е на тв-предаване “Усмивките на Венци”, което излиза на видео- и аудиокасети. Занимава се с концертна дейност. \r\n1948 г.  \r\nРоден е Явор Милушев - български театрален и филмов актьор. Завършва ВИТИЗ “Кръстьо Сарафов” (1973 г.) и WIRRAL Metropolitan College Management & Marketing (1992 г.). Работи в Държавния театър в Пловдив (1973-1979 г.), в трупата на театър “Сълза и смях”, София (до 1993 г.). Специализира в Лондон (1980 г.). Член е на партията “Демократичен алианс”, депутат е в XXXIX НС (2001 г. ) от листата на НДСВ. Филмография: “Необходимият грешник”, “Пикник”, “Игрек-17”, “Копнеж по тихия път”, “Лебед”, “Децата на капитан Гранд”, “Дело ¹ 205” (реж. Киран Коларов). \r\n1941 г.  \r\nРоден е Васко Николов Жеков - български писател. Завършва българска филология във ВТУ \"Св. св. Кирил и Методий\" (1972 г.). Работи като актьор в Кукления театър в Плевен (1960-1964 г.), на строежа на Кремиковци (1964-1965 г.), директор на заводския културен дом \"В. Мавриков\", редактор е във в. \"Литературен фронт\" (1972-1985 г.), завежда отдел \"Белетристика\" (1985-1987 г.), секретар е на СБП (от 1990 г.). Публикува за пръв път във в. \"Пулс\" (1969 г.). Негова проза се печата в литературния периодичен печат. Негови произведения са превеждани на руски, украински, немски и други езици. Съчинения: \"Митница\" (1974 г.), \"Тревожни пари\" (1978 г.), \"Нощни телеграми\" (1981 г.), \"Пазачът на планетата\" (1983 г.), \"Смъртта на небето\" (1986 г.), \"Лед\" (1988 г.). \r\n1931 г.  \r\nРоден е Михаил Георгиев Тошков - български поет, критик и карикатурист. Следва в Художествената академия. От 1955 г. публикува стихове и карикатури. Сътрудничи на Българската телевизия и на периодичния печат със стихове, литературно-критически материали, статии из областта на фолклора, историята и журналистиката. Автор е на есеистична проза. Книги: “Ръждивата брадва” (1963 г.), “Спирала” (1967 г.), “Протуберанси” (1968 г.), “Въоръжени с надежда. Хроники за април 1876” (1976 г.), “Ламар. Разговори и беседи” (1977 г.) и др. \r\n1920 г.  \r\nРоден е Стефан Николов Дичев - български писател белетрист и сценарист. Следва инженерство в Чехословакия, завършва право в СУ “Св. Климент Охридски”(1943 г.). Главен редактор е на сп. \"Космос\" от 1962 г., директор е на издателство \"Народна култура\" (1968-1973 г.). Автор е на исторически романи и произведения за деца и юноши. Някои съчинения: \"За свободата. Част I, част II\" (1954 г., 1956 г.), \"Рали\" (1960 г.), \"Пътят към София\" (1962 г.), \"Ескадронът\" (1968 г.), \"Крепости\", роман (1974 г., 1978 г., 1990 г.), \"Неуловимият\", новели за юноши (1976 г.), \"В лабиринта\", роман (1977 г., 1984 г., 1988 г.), \"За свободата\" (исторически роман, кн. 1. \"Раковски\" (1980 г.); кн. 2 \"Левски\" (1987 г.)), \"Рали\", роман за юноши (1985 г.) и др. Умира на 28 януари 1996 г. в София. \r\n1915 г.  \r\nРоден е Христо Ангелов Христов - български историк, академик (1974 г.). Завършва Историческия факултет на СУ “Св. Климент Охридски” (1940 г.), професор (1953 г.) по нова и най-нова история на България в СУ “Св. Климент Охридски”. От 1963 г. е директор на Института по история към БАН. Съчинения: “Захари Стоянов. Обществена и политическа дейност” (1948 г.), “Революционната криза в България през 1918-1919 г.” (1957 г.), “Освобождението на България и политиката на западните държави (1876-1878 г.)” (1968 г.), множество публикации и др. Съавтор е на колективния труд “История на България” (т. 1-3, 1961-1964 г.). Умира на 4 февруари 1992 г. в София. На тази дата умират: \r\n2016 г.  \r\nНа 63-годишна възраст е убит е собственикът на модна къща \"Агресия\" Александър Антов. Антов е един от най-известните дизайнери в страната. Неговата модна къща „Агресия\" е наследник на бившия текстилен завод \"Осми март\" в София, като марката започва да се налага в самото начало на промените - 1989 година, първоначално с името \"Вотан\". Компанията е стартирана като фирма „Вотан\" през 1989 година от Александър Антов и неговата съпруга Мария. През 1992 фирма „Вотан\" е преименувана на Модна къща „Агресия\". Модната къща произвежда основно мъжки костюми с две собствени марки - \"Еджисто\" и \"Карло Кадео\". Дневният капацитет на производството е над 1100 мъжки и 200 дамски костюма, по-голямата част от които се изнасят за европейските пазари. \r\nСлед бързото си разрастване в началото на 90-те години фирмата на Александър Антов отваря магазини в София, Бургас, Стара Загора, Русе, Пловдив и Варна. Има бутици също в Берлин и Прага.Модната къща шие и за световни марки. Едва около 5% от продукцията на фирмата се продава в България. \r\n1981 г.  \r\nУмира Лозан Стрелков (псевдоним на Лозан Иванов Богданов) - български писател, поет, драматург. Роден е на 7 юли 1912 г. в с. Скомля, обл. Монтана. Работи в редактор на в.“Заря” (1937-1941 г.). През 1941 г. е интерниран за противодържавна дейност в лагерите “Гонда вода”, “Кръсто поле” и в с. Тодоровци на р. Брегалница. Директор е на в. “Свобода” (1944 г.), редактор е във в. “Работническо дело” (1945-1946 г. ), кореспондент на в. “Работническо дело” в Париж (1946-1947 г.) и заместник главен редактор на в. “Литературен фронт” (1949-1962 г.). Член е на СБП. Литературната си дейност започва през 1928 г. като кореспондент на в. “Ехо”. След 9 септември 1944 г. се изявява като драматург. Автор е на сборник с литературни статии “Златният запас” и на сценария на филма “Тринадесет дни” (1964 г.). Издава поемата “Бент” (1937 г.) и стихосбирката “Тревога” (1940 г.). Драмите му са идеологизирани, в канона на социалния реализъм - “Разузнаване” (1950 г.), “Часът на щастието” (1953 г.), “Незабравими дни” (1959 г.), “Среща” (1962 г.), “Няма сто истини”, “Човекът от досието” (1967 г.), “Драми. С предговор от Л. Тенев” (1972 г.), “Ония двамата. Комедия” (1977 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.09", "title": "Денят 9 януари в българската история"}
{"url": "http://www.focus-news.net/news/2019/01/09/2609997/the-hill-vitseprezidentat-na-sasht-prizova-republikantsite-da-podkrepyat-iskaneto-na-donald-tramp-za-57-miliarda-dolara-za-stroitelstvo-na-granichna-stena.html", "text": "В обръщението си към републиканците от Камарата на представителите на Конгреса американският вицепрезидент Майк Пенс ги помоли да подкрепят президентската администрация в борбата за 5.7 милиарда долара за изграждане на гранична стена с Мексико, съобщава американското издание  The Hill . \r\n\"Президентът заема ясна позиция по този въпрос. Не, че не иска да преговаря, но стои твърдо на позициите си\", каза Пенс пред  републиканците по време на закрита среща в Капитолия. \r\nСпоред източника на публикацията от Републиканската партия, вицепрезидентът е казал, че републиканците трябва да стоят твърдо зад администрацията. \r\nПенс говори в Камарата на представителите на 18-ия ден от \"затварянето\" на правителството. Представителите на Белия дом все повече се притесняват, че много умерени републиканци могат да се присъединят към председателя на Камарата на представителите Нанси Пелоси и демократите, които планират да проведат няколко гласувания , за да възстановят дейността на различни части на правителството в сряда, четвъртък и петък. \r\nИзказването на Пенс е направено преди  дългоочакваното обръщение на президента на САЩ към нацията, в което той трябва да декларира необходимостта от отпускане на средства за изграждането на граничната стена, подчертава изданието.  Юлиян Марков", "date": "2019.01.09", "title": "The Hill: Вицепрезидентът на САЩ призова републиканците да подкрепят искането на Доналд Тръмп за 5.7 милиарда долара за строителство на гранична стена"}
{"url": "http://www.focus-news.net/news/2019/01/09/2610001/nimh-zhalt-kod-za-snegovalezhi-e-obyaven-v-11-oblasti-na-stranata.html", "text": "Жълт код за снеговалежи е обявен в 11 области на страната за 9 януари, сочи справка на сайта на  НИМХ . Предупреждението е в сила за областите Видин, Монтана, Враца, София – град, София - област, Пазарджик, Пловдив, Перник, Кюстендил, Благоевград и Смолян. В тези райони се очаква след обяд снеговалежът да се усили и до полунощ новата снежна покривка да достигне 5-10 см.", "date": "2019.01.09", "title": "НИМХ: Жълт код за снеговалежи е обявен в 11 области на страната"}
{"url": "http://www.focus-news.net/news/2019/01/09/2609998/rumen-hristov-sds-smyana-modela-na-upravlenie-minava-prez-promyana-na-konstitutsiyata.html", "text": "Смяна модела на управление минава през промяна на Конституцията. Това каза в предаването „Вече 30 години-времето е наше“ на  Радио „Фокус“  председателят на СДС Румен Христов. По думите му основният държавен закон трябва да бъде променен, така че да отговаря на съвременните реалности. „Конституцията изигра своята роля в този преходен период. Има нужда от осъвременяване. Има нужда от залагане на нов модел, който да гарантира още по-демократично управление на държавата. Управление, което да зависи повече от гражданите, а не от политиците. Начинът, по който да се вземат решенията, начинът, по който да бъде структуриран българският парламент и редица още неща, свързани със съдебната система, съдебната реформа, мястото на прокуратурата и т.н. За нас стигането до Велико народно събрание е нещо важно. Не мога да кажа дали ще бъде постигнато съгласие между политическите сили това да се случи при евентуален предсрочен вот или при изтичане мандатът на този парламент, но това трябва да се случи, най-малко заради това че анахронизмът Велико народно събрание, който липсва почти в 90 и повече процента от европейските държави, трябва да отпадне и да имаме друга форма на промяна на Конституцията. При нужда, разбира се. Така че моделът трябва да бъде сменен“, обясни той. Христов добави, че за това ще се изисква широка дискусия и съгласие от всички политически формации. „Смята модела на управление беше е и желанието на гражданите, доказаха го с множеството протести, поводи, за които ще има и през тази година“, коментира още председателят на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.01.09", "title": "Румен Христов, СДС: Смяна модела на управление минава през промяна на Конституцията"}
{"url": "http://www.focus-news.net/news/2019/01/09/2610003/sport-dzhon-isnar-otpadna-vav-vtoriya-krag-na-turnira-v-oukland.html", "text": "Топ поставеният американец Джон Иснър отпадна във втория кръг на турнира в Окланд след загуба с 6:7, 6:7 от сънародника си Тейлър Фриц. До този момент световният номер 10 водеше с 2:0 в общия баланс с Фриц, който е 50-ти в света. \r\nВ другите мачове от кръга Тенис Сандгрен победи Марко Чекинато от Италия с 6:3, 6:3, а германецът Петер Колшрайбер се наложи над Уго Юмбер от Франция с 6:4, 6:4.", "date": "2019.01.09", "title": "Спорт: Джон Иснър отпадна във втория кръг на турнира в Оукланд"}
{"url": "http://www.focus-news.net/news/2019/01/09/2610002/denyat-9-yanuari-v-svetovnata-istoriya.html", "text": "На тази дата през 2014 г. Ниагарският водопад замръзва напълно. На 9 януари 1950 г. официално е открита сградата на ООН в Ню Йорк. През 1939 г. Хитлер открива сградата на Райхстага, възстановена след пожара през 1933 г. На 9  януари 1599 г. в Маселбург (Шотландия) е създадена най-старата от официално регистрираните масонски ложи. \r\nНа 9 януари са родени: английският рокмузикант Джими Пейдж, 37-ият президент на САЩ Ричард Никсън, чешкият писател Карел Чапек и др. На тази дата умират: руският драматург и сценарист Константин Исаев, немският философ Карл Манхайм и др. \r\n2018 г.  \r\n29 души са загинали след преминаването на тропическия циклон \"Ава\" през територията на Мадагаскар. \r\n2018 г. \r\nПравителствените промени във Варшава. С указ на президента Анджей Дуда са отстранени министрите на отбраната Антони Мачиеревич, на външните работи Витолд Вашчиковски, на околната среда Ян Шишко, на здравеопазването Константи Радживил и на цифровизацията Анна Стрежинска.  \r\n2018 г. \r\nБившият каталунски премиер Артур Мас подава оставка от ръководния пост на Каталунската европейска демократична партия. \r\n2017 г. \r\nИранското правителство обявява три дни национален траур след смъртта на бившия президент и една от ключовите фигури в Ислямската република. \r\n2016 г.  \r\nРуски въздушни удари по един от клоновете на Ал Каида в Сирия (Джабхат ан-Нусра) в северния град Маарат ан-Нуман, Идлиб оставя мъртви близо 60 души.  \r\n2015 г.  \r\nМаитхрипала Сирисена спечелва президентските избори в Шри Ланка срещу досегашния президент Махинда Раджапакса. \r\n2014 г.  \r\nЗа първи път от 1912 г. Ниагарският водопад замръзва напълно \r\n2011 г.  \r\nЗеметресение с магнитуд 6.6 е регистрирано близо до островната държава Вануату в южните части на Тихия океан. По данни на USGS то е последвано от серия допълнителни трусове с магнитуд над 5-та степен през целия ден. \r\n2005 г.  \r\nПодписано е Споразумението от Найваша, което гарантира автономията на Южен Судан и предвижда възможността за провеждане на референдум за пълната му независимост. \r\n2005 г.  \r\nМахмуд Абас , политик от най-голямата политическа партия Фатах. е избран е за президент на Палестинската автономия. \r\n1992 г.  \r\nСърбите в Босна и Херцеговина обявяват своя република, като заявяват, че тя ще е част от СР Югославия. \r\n1991 г.  \r\nАрмията на СССР атакува Вилнюс, за да прекрати обявяването на независимост в Литва. \r\n1950 г.  \r\nОфициално е открита сградата на ООН в Ню Йорк. ООН е международна организация на суверенни държави, създадена за поддържане и укрепване на международния мир и сигурност и за развитие на мирното сътрудничество между държавите. Приемник е на Обществото на народите. Уставът на ООН е подписан на 26 юни 1945 г. на конференцията в Сан Франциско от представителите на 50 държави. Влиза в сила на 24 октомври 1945 г. след ратифицирането му от 5-те Велики сили и мнозинството подписали го държави. Денят 24 октомври е обявен за международен ден на ООН. Седалището на организацията е в Ню Йорк. ООН има центрове във Виена и Женева. В ООН членуват 191 държави до 2002 г. България е член от 14 декември 1955 г. \r\n1943 г.  \r\nПо време на Втората световна война прояпонският режим в Китай обявява война на Англия и САЩ. \r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватско и Испания срещу Англия, Франция, СССР, САЩ, Полша, Чехословакия и др. В навечерието на войната в Москва се водят преговори между Великобритания, Франция и СССР за сключване на военен пакт срещу Германия и нейните съюзници. Неясната и недостатъчно твърда и искрена позиция на съветската делегация проваля преговорите. На 23 август 1939 г. в Москва е сключен пактът за ненападение между Германия и СССР, наречен пакт Молотов - Рибентроп. На 26 август са оформени тайните клаузи на пакта. Двете тоталитарни държави си поделят Европа и се договарят за съвместни действия при постигане на интересите. На 1 септември 1939 г. Германия напада Полша и до 15 септември я завладява. На 3 септември Великобритания и Франция обявяват война на Германия, но не предприемат решителни действия до май 1940 г. Това е периодът на т.нар “Странна война” . На 17 септември СССР напада Полша от изток и за кратко време окупира останалата част от страната, като между Вермахта и Червената армия се установява демаркационна линия. В Брест се провежда съвместен парад на Вермахта и Червената армия. В края на септември и началото на октомври СССР заставя Естония, Латвия и Литва да подпишат договори за взаимопомощ, по силата на които през август 1940 г. Съветския съюз анексира трите независими държави. Финландия отказва да подпише такъв договор и след последвалата Съветско-финландска война загубва някои територии, но запазва независимостта си. През април и май 1940 г. Германия завладява Норвегия и Дания, окупира Белгия, Холандия и Люксембург и до 22 юни 1940 г. завзема Франция. На 10 юни 1940 г. във войната се намесва Италия. Италианските войски завладяват Британска Сомалия, Кения, Судан и в средата на септември нападат Египет. Настъплението на италианците срещу Албания и Гърция се оказва неуспешно и италианската армия е спряна. През периода януари - май 1941 г. британската армия успява да изгони италианците от Британска Сомалия, Кения, Судан, Етиопия, Италианска Сомалия и Еритрея. След като България се присъединява към държавите от Оста и става техен съюзник; германските войски преминават през страната и окупират Гърция и Югославия. На 22 юни 1941 г. Германия започва война със СССР. За няколко месеца германската армия завладява Белорусия, Молдавия, Украйна и голяма част от европейската част на Русия. С цената на много жертви Червената армия успява да спре германското настъпление и да разбие германците в битката за Москва водена през периода 30 септември 1941 – 20 април 1942 г. След неуспешното съветско контранастъпление при Харков през май 1942 г. германците стигат на изток до Волга и на юг до Кавказ. След японското нападение на американската база Пърл Харбър от 7 декември 1941 г. във войната се намесват САЩ. Създава се военен съюз на държавите, борещи се против фашизма, оформен на 1 януари 1942 г. чрез Декларацията на 26 държави. След като разгромява главните сили на американския Тихоокеански флот, Япония окупира Тайланд, Хонг-Конг, Бирма, Малая, Сингапур, Филипините и по-голямата част от Индонезия. Японският флот завладява част от Нова Гвинея и голяма част от тихоокеанските острови. На 2 февруари 1943 г. завършва Сталинградската битка, която изменя хода на войната на Източния фронт. В края на юни 1942 г. при Ел Аламейн е разбита обединената италиано-германска армия, командвана от фелдмаршал Ервин Ромел. Тези 2 загуби на германците изменят коренно хода на Втората световна война. След 1943 г. силите на Оста започват да отстъпват. На 8 ноември 1942 г. в Северна Африка е стоварен десант на англо-американските войски. В края на март британските войски завладяват цяла Северна Африка. През юли 1943 г. съюзниците правят десант на остров Сицилия и от септември започват освобождаването на Италия. След Курската битка от юли – август 1943 г. Червената армия започва постепенно да изтласква германската армия от територията на СССР и през лятото са възстановени съветските граници. През август 1944 г. Червената армия окупира Румъния и спира на българо-румънската граница. На 6 септември 1944 г. съюзниците извършват десант в Северна Франция и откриват Втория фронт срещу Германия. През втората половина на 1944 г. и началото на 1945 г. съюзниците на Германия са извадени от войната и капитулират, както следва Румъния на 23 август 1944 г., България на 9 септември 1944 г., Финландия през септември 1944 г. и Унгария през декември 1944 г. След капитулацията на Германия на 6 и 8 август американската авиация извършва атомни бомбардировки на японските градове Хирошима и Нагасаки. През август 1945 г. Червената армия разгромява японските войски в Манджурия, Корея и на остров Сахалин. На 2 септември 1945 г. Япония безусловно капитулира. От 17 юни до 2 август 1945 г. се провежда Потсдамската конференция на ръководителите на САЩ - Хари Труман, на СССР - Й. В. Сталин, и на Великобритания - Уинстън Чърчил. Конференцията приема решения за пълно разоръжаване на Германия, ликвидиране на нацизма и за следвоенното устройство на света. \r\n1939 г.  \r\nХитлер открива сградата на Райхстага, възстановена след пожара през 1933 г. \r\n1927 г.  \r\nВ кино, в Монреал, в резултат на паника предизвикана от взрив на кинокамера, загиват 78 души, от които 77 деца. След този случай за няколко години в Квебек било забранено на деца до 16 години да посещават киносалони. \r\n1913 г.  \r\nОдобрена е нота, с която Великите сили настояват империята да приеме условията на съюзниците, изработени на Лондонската конференция. \r\nЛондонската мирна конференция между Балканския съюз (предварителна конференция на 1 и 2 декември в Лондон) и Портата при посредничеството на Великите сили (паралелна конференция на техните посланици) се състои от 3 до 24 декември 1912 г. Османската империя предлага да даде автономия на Македония, но да не губи територии. Съюзниците искат всички османски владения на изток от линията Мидия-Родосто и о. Крит. На Коледа Портата прекъсва преговорите. \r\n1869 г.  \r\nВ Париж е открита международна конференция по Критския въпрос. Дейците на Добродетелната дружина използват този форум, за да предадат на представителите на великите сили свой политически мемоар относно възможностите за решаване на българския въпрос. В него се предлага създаването със съдействието на европейската дипломация на дуалистично българо-турско царство, в рамките на което българите ще се ползват с автономен статут. Мемоарът на Добродетелната дружина е посрещнат критично от революционно настроената българска емиграция. \r\nДобродетелната дружина или Българска добродетелна дружина, Комитет на “старите” е обществено-политическа организация на българската емиграция в Букурещ, изразяваща интересите на по-заможните кръгове в нея. През 1854 г. в Букурещ с насърчението на руското военно командване е създаден комитет, наречен Средоточно българско попечителство (Епитропия), което има за задача да събира и въоръжава български доброволци за участие във войната на страната на руската армия. През 1862 г. Попечителството се преименува в Българска добродетелна дружина. Най-изтъкнати нейни основатели и ръководни дейци са братята Евлоги и Христо Георгиеви, д-р Г. Атанасович, Ив. Бакалоглу и др. Добродетелната дружина разработва \"Програма за политическите отношения на сърбо-българите (българо-сърбите) или на тяхното сърдечно отношение\". В нея се предвижда създаването на една голяма славянска държава от сърби и българи, която да има общо правителство и Народно събрание. За княз на тази държава е посочен сръбският княз Михаил Обренович. За осъществяването на тази програма се оказва материална помощ за формиране на четите на П. Хитов и Филип Тотю. През есента на същата година Дружината подпомага и организирането на Втората българска легия в Белград. Добродетелната дружина престава формално да съществува след смъртта на Евлоги Георгиев през 1897 г. \r\n1792 г.  \r\nВ Яш е подписан мирен договор между Русия и Турция, по силата на който руската граница е изместена до р. Днестър. Договорът засилва политическото влияние на Петербург на Балканите, предоставят се и нови възможности за разширяване на стопанските контакти на Русия със земите на юг от р. Дунав. Цялото бивше Кримско ханство до р. Кубан на изток влиза окончателно в рамките на Руската империя под името Таврика. Турция се отказва от претенции към Грузия и обявява, че няма да предприема каквито и да било враждебни действия срещу грузинските земи. От своя страна в Кавказ Грузия признава сюзеренитета на Екатерина II. В замяна на това императрицата приема да напусне Дунавските княжества и фортовете по делтата на р. Дунав. \r\n1599 г.  \r\nВ Маселбург (Шотландия) е създадена най-старата от официално регистрираните масонски ложи. \r\n1570 г.  \r\nПо заповед на Иван Грозни започва избиване на населението на Новгород. \r\nИван IV Василевич (Грозни) е роден на 25 август 1530 г. в с. Коломенское. – Княз е на цяла Русия от 1533 г., първият руски цар от 1547 г. Син е на Василий III (1479-1533 г.). Активно се включва в държавната политика от времето на създаването на т. нар. Избрана рада (1549 г.), чийто фактически ръководител е А. Ф. Адашев. Стреми се да укрепи самодържавието и да централизира държавата. През 1549-1560 г. провежда реформи в областта на централното и местното управление, реорганизация на армията и др. В резултат на военните походи на Иван IV Грозни през 1547-1552 г. е присъединено Казанското ханство, през 1556 г. - Астраханското ханство. Под руска зависимост попадат сибирския хан Едигер (1555 г.) и Голямата Нагайска орда (1557 г.). След падането на Радата (1560 г.) еднолично провежда политика за укрепване на самодържавната власт. Воюва неуспешно с Ливония за излаз на Балтийско море, но започва присъединяването на Сибир (1581 г.). Още по време на Ливонската война засилва борбата си с остатъците от феодалната разпокъсаност, най-разпространени методи за борба с политическите противници стават заточението и смъртното наказание. През 1565 г. е въведена опричнината. Избити са голяма част от привържениците на Владимир Андреевич Старицки, а през 1569 г., самият Старицки е заставен да изпие отрова. Наказани са Новгород и Псков в обвинение за стремеж към поданство на \"литовския крал\". Засилва се крепостническият гнет. Голяма е ролята му в разработването на официалната идеология на самодържавието. Оказва влияние върху съставянето на редица литературни паметници от средата на ХVI в., изиграва важна роля в организацията на книгопечатането. По негова инициатива е осъществено строителството на храма \"Василий Блажени\" в Москва. Умира на 18 март 1584 г. в Москва. \r\n1399 г.  \r\nВойските на Тамерлан завземат Бейрут. Тамерлан или Тимур е емир от 1370 г. Син е на Тарагай бек. Произхожда от тюркизирано монголско племе. Създава огромна империя с център Самарканд, която обхваща Маверанахър (областта между реките Амударя и Сърдаря), Иран, Ирак, Хорезъм, Афганистан, Закавказието. Извършва над 20 големи военни похода. Империята му се опира на военна сила, терор и на монголските правно-религиозни закони и ислямския шериат. През 1402 г. разбива и пленява Баязид I при Анкара. Подготвя нападение срещу Китай, но умира. Превръща Самарканд в културен център на писатели, учени, художници и занаятчии. \r\n1317 г.  \r\nФилип V Дълги е коронован за френски крал. От 1316 г. той е регент на кралството. Опирайки се на т. нар. Салическа правда, според която жените не могат да наследяват престола, става крал на Франция. Потушава бунта на едрите феодали 1317 г. и селското въстание 1320 г. През 1320 г. сключва мирен договор с Фландрия, като присъединява към кралския домен Лил, Дуе и Бетюн. Провежда редица административни реформи. На тази дата са родени: \r\n1944 г.  \r\nРоден е Джими Пейдж - английски рокмузикант (китарист). Един от водещите китаристи в стила хард-рок. Натрупва богат опит като студиен музикант (1963-1965 г.), участва в записи на много групи и изпълнители (\"Кинкс\", \"Роулинг Стоунс\", Дж. Фейм, \"Ху\", Т. Джонс). През 1965 г. постъпва в \"Ярдбърдс\", където няколко месеца е солокитарист заедно с Дж. Бек, а след напускането му продължава да работи до разпадането на групата. Организира \"Ню Ярдбърдс\" (1968 г.), която няколко месеца по-късно приема името \"Лед Зепелин\" и се превръща в един от законодателите на стила хард-рок през 70-те години. В началото на 80-те години почти прекъсва музикалната си дейност. Участва в юбилейния концерт на Е. Клептън (1983 г.). През 1984 г. създава групата \"Фърм\" (едноименен албум). Записва съвместно с Р. Плант и Дж. Бек \"Море от любов\" (1985 г.). Албуми: солов \"Death Wish II (музика към филм)\" (1982 г.), \"Outrider\" (1988 г.), с Дейвид Ковърдейл: \"Coverdale/Page\" (1993 г.), с Робърт Плант: \"No Quarter\" (1994 г.), \"Walking into Clarksdale\" (1998 г.). \r\n1913 г.  \r\nРоден е Ричард Милхаус Никсън - американски политик, XXXVII президент на САЩ (1969-1974 г. ), кандидат е от Републиканската партия. Завършва \"Уайтър Колидж\" (1934 г.). Служи във Военноморските сили на САЩ (V. S. Navy) от 1942 г. до 1945 г. От 1950 г. е в Сената на САЩ. От 1952 г. до 1960 г. е вицепрезидент на Д. Айзенхауер. През 1960 г. се включва в предизборната борба с президента Д. Ф. Кенеди и губи. Избран е за президент през 1969 г. По време на президентския му мандат Н. Армстронг стъпва на Луната (20 юли 1969 г.), водят се военни действия в Камбоджа и Виетнам, подписва се мирен договор с Виетнам (1973 г.). Сменен от вицепрезидента Дж. Р. Форд през август 1974 г. в резултат от аферата \"Уотъргейт\". Умира на 22 април 1994 г. в Ню Йорк. \r\n1890 г.  \r\nРоден е Карел Чапек - чешки писател. Завършва Философския факултет на Пражкия университет (1915 г.). Публикува от 1907 г. Голяма част от ранните му разкази (1908-1913 г. , влезли в сборника “Градината на Краконош”, 1918 г., “Сияйни дълбини”, 1916 г.) са написани в съавторство с брат му Й. Чапек. Размислите му върху философските проблеми на епохата и стремежът да открие противоречията в света са отразени в сборника с разкази “Разпятие” (1917 г.) и “Музикални разкази” (1921 г.), които са близки до стила на експресионизма. Търсенията на Чапек съвпадат с влиянието, което оказват прагматизмът и релативизмът върху философските възгледи на писателя - представата за “множественост” на истините. Много от произведенията му, между които и лиричната комедия “Разбойник” (1920 г.), са изградени като съпоставка на няколко “правди”. Световна известност му носят социално-фантастичните произведения: драмите “R.U.R.” (1920 г.), “Средството на Макропулос” (1922 г.), романите “Фабрика за Абсолют” (1922 г.), “Каркатит” (1924 г.). В началото на 20-те години на ХХ в. издава пътните очерци “Писма от Италия” (1923 г.), “Писма от Англия” (1924 г.) и др. В края на 20-те и началото на 30-те години пише главно хумористични произведения от малките жанрове: сборник “Разкази от единия джоб”, “Разкази от другия джоб” (1929 г.), книгата “Апокрифи” (1932 г.). Философското преодоляване на релативизма в мисленето на Чапек намира отражение в трилогията “Гордубал” (1933 г.), “Метеор” (1934 г.), “Обикновен живот” (1934 г.). Връх в творчеството му е романът “Война със саламандрите” (1936 г.). С антифашистка и антивоенна насоченост са драмите “Бялата болест” (1937 г.), “Майка” (1938 г.) и др. Умира на 25 декември 1938 г. в Прага. \r\n1882 г.  \r\nРоден е Павел Александрович Флоренски - руски философ-идеалист, учен с енциклопедични интереси: математик, физик, изкуствовед, филолог, историк и инженер. Произхожда от семейството на инженер. След завършването на Физико-математическия факултет на Московския университет постъпва в московската Духовна академия. Защитава магистърска дисертация “За духовната истина” и става свещеник (1911 г.). Редактира сп. “Богословски вестник” и води курс по история на философията в Духовната академия (1912-1917 г.). Чете курс по теория на перспективата във Висшето художествено-техническо училище (ВХУТЕМАС) (1920-1927 г.). След 1919 г. се насочва към физиката и техниката, прави редица открития и изобретения с голямо икономическо значение. Привлечен в научните изследвания по плана за електрификация на Русия ГОЕЛРО (1920 г.). Издава фундаменталния труд “Диелектрици и използването им” (1924 г.). От 1927 г. е редактор на “Техническа енциклопедия” и автор на множество статии. През 1933 г. е затворен от болшевиките в концлагер. Флоренски развива идеята за “всеединството” на живота и мисълта и е противник на рационалистичното и механично разбиране на света. Основна идея във философската му система е антиномичността на разума: съставен е от 2 борещи се начала - крайно и безкрайно, т. е. дискурсия и интуиция (съзерцание). Главното му произведение е “Стълб и утвърждаване на истината. Опит за православно оправдаване на бога” (1914 г.). В него прави опит да създаде “конкретна метафизика”, събрала целия световен опит. Това обяснява енциклопедичността на интересите му и на неговите изследвания, открития, творчески успехи в различни области на човешкото знание. Друго негово съчинения е “При изворите на мисълта. Черти на конкретната метафизика” (1922 г.), в което излага своето неоплатоническо разбиране за космологията. Изказва хипотезата за “двустранността” на физическото пространство и изпреварва много от идеите на кибернетиката. Разглежда космоса като арена за борба на 2 принципа - ентропия, всеобщо изравняване (хаос), и ектропия (логос). Вижда особените организиращи способности на логоса в културата, която се определя като органически свързана система от средства за осъществяване и разкриване на някаква безусловна ценност, която е предмет на вярата (религиозните убеждения на субекта). Умира в концлагер на 15 декември 1943 г. На тази дата умират: \r\n1977 г.  \r\nУмира Константин Фьодорович Исаев - руски драматург и сценарист. Роден е на 15 януари 1907 г. Учи в Политехническия институт в Одеса. В киното дебютира със сценария \"Голямата игра\" (1935 г.). Сред най-добрите му творби са: \"Подвигът на разузнавача\" (1947 г.), \"Незавършена повест\" (1955 г.), \"Извънредно поръчение\" (1965 г.), \"Първият куриер\" (1968 г.), \"Неподсъден\" (1969 г.), \"Звезда на надеждата\" (1979 г.), \"Вечният зов\" (тв, 1983 г.). \r\n1962 г.  \r\nУмира Лев Василиевич Ошанин - руски учен антрополог, професор и ръководител е на катедра по антропология в Ташкентския университет. Роден е на 7 март 1884 г. в Ташкент. Основните му изследвания са насочени към антропологичния състав и етногенезиса на народите в Средна Азия. Определя на територията на Средна Азия 2 европеидни антропологични типа: задкаспийски и средноазиатски. Предлага и обосновава хипотезата за скитско-сарматския произход на туркмените. \r\n1947 г.  \r\nУмира Карл Манхайм Манхайм - германски социолог. Роден е на 27 март 1893 г. в Будапеща.Преподава във Франкфурктския университет (1930 г.). Емигрира във Великобритания през 1933 г., от 1945 е професор в Лондонския университет. Опитва се да създаде последователна социологична концепция, като заимства много идеи от К. Маркс, които интерпретира по нов начин. Отхвърляйки всякакъв обективен критерий за истинност в процеса на познание на обществените явления, Манхайм достига до позицията на исторически релативизъм. Според него всяка идеология представлява сама по себе си апология на съществуващия строй, възглед на класата, заинтересована да запази статуквото си, на която се противопоставя необективна и пристрастна утопия или възгледи на опозиционните слоеве от населението. Когато последните дойдат на власт, утопията им според Манхайм автоматично се превръща в идеология. В своята концепция той подменя класовото съзнание с партикуларните интереси на професионалните слоеве, поколения и т. н., сред които отделя особено място и значение на интелигенцията, тя стои встрани от класите и единствена е способна на безпристрастна оценка и познание на обществото. Именно с интелигенцията Манхайм свързва надеждите си за съхраняване на буржоазната демокрация в условията на т. нар. “масово общество”. Старият икономически либерализъм според него е изчерпал възможностите си, затова призовава към разширяване на държавната намеса в икономиката и други сфери на обществена дейност. Възгледите му оказват голямо влияние върху съвременната социология и служат за обосноваване на концепцията за “деидеологизация” на обществените науки. \r\n1873 г.  \r\nУмира Наполеон III, император на Франция \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.09", "title": "Денят 9 януари в световната история"}
{"url": "http://www.focus-news.net/news/2019/01/09/2610005/ombudsmanat-maya-manolova-dade-na-konstitutsionniya-sad-zabranata-pensioneri-da-zaemat-darzhavna-sluzhba.html", "text": "Омбудсманът Мая Манолова атакува днес пред Конституционния съд промените в Закона за държавния служител, които забраняват на пенсионери да заемат държавна служба, а хиляди други предстои да бъдат уволнени. Това съобщиха от  пресофиса на омбудсмана . Текстовете бяха прокарани през Закона за държавния бюджет за 2019 г. Според Манолова промените са в нарушение на принципа на правовата държава, конституционните социални права – на труд, трудово възнаграждение и обществено осигуряване.", "date": "2019.01.09", "title": "Омбудсманът Мая Манолова даде на Конституционния съд забраната пенсионери да заемат държавна служба"}
{"url": "http://www.focus-news.net/news/2019/01/09/2610006/blagoevgrad-slab-snyag-vali-v-rayona-na-prohoda-predel-i-v-razlog-patnite-nastilki-sa-mokri-i-hlazgavi.html", "text": "Слаб сняг вали в района на прохода Предел и в Разлог, пътните настилки са мокри и хлъзгави. Това съобщиха за  Радио „Фокус“ – Пирин  от Областно пътно управление – Благоевград. Екипи на фирмата, ангажирана със поддръжката на републиканската пътна мрежа през зимата извършват почистване. В останалата част от областта пътищата са предимно сухи, по усойните и планински райони частично заледени, но обработени със смеси срещу заледяване. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. През нощта не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. \r\nЛивия НИНОВА", "date": "2019.01.09", "title": "Благоевград: Слаб сняг вали в района на прохода Предел и в Разлог, пътните настилки са мокри и хлъзгави"}
{"url": "http://www.focus-news.net/news/2019/01/09/2610009/pazardzhik-ogranicheno-e-dvizhenieto-na-mps-po-otsechkata-selo-dyulevo-strelcha-poradi-remont.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.09", "title": "Пазарджик: Ограничено е движението на МПС по отсечката село Дюлево-Стрелча поради ремонт"}
{"url": "http://www.focus-news.net/news/2019/01/09/2610008/plovdiv-zasnezheni-patni-uchastatsi-ima-v-rayona-na-laki-studenets-i-hizha-zdravets-vodachite-da-shofirat-s-povisheno-vnimanie.html", "text": "Заснежени пътни участъци има в района на Лъки, Студенец и хижа Здравец в Пловдивска област. Това съобщи за  Радио „Фокус“ – Пловдив  дежурният в Областното пътно управление. Пътищата са обработени и проходими при зимни условия. Водачите да шофират с повишено внимание и съобразена скорост, за да не се създават предпоставки за възникването на пътни инциденти. Температурите, измерени на територията на областта са отрицателни – от -9 до -4 градуса, не се регистрират снеговалежи. Към този част трафикът в Пловдивска област е интензивен. По-засилено автомобилно движение се отчита по пътищата Пловдив-Карлово, Пловдив-Пазарджик и Пловдив-Асеновград, както и по пловдивския участък на АМ „Тракия“. Проходът Троян-Кърнаре остава затворен за движение на всички моторни превозни средства. До 2 февруари ще бъде ограничено движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци. Забранено е и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив също е интензивен. По-засилено автомобилно движение се отчита по булевардите „Христо Ботев“, „Найчо Цанов“, „Руски“, „Шести септември“, „Източен“ и „Васил Априлов“, както и по входно-изходните артерии. Пътните настилки в града са предимно сухи и нормално проходими. За периода до 17 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела. Променени са маршрутите  на 12 автобусни линии от вътрешноградския транспорт. Причината е подготовката за откриващото събитие на инициативата „Пловдив – Европейска столица на културата 2019“. \r\nТони МИХАЙЛОВ", "date": "2019.01.09", "title": "Пловдив: Заснежени пътни участъци има в района на Лъки, Студенец и хижа Здравец, водачите да шофират с повишено внимание"}
{"url": "http://www.focus-news.net/news/2019/01/09/2610011/gabrovo-slab-snyag-vali-na-prohoda-shipka-patnata-nastilka-e-pochistena-i-obrabotena.html", "text": "Слаб сняг вали на прохода Шипка. Това съобщиха за  Радио „Фокус“ – Велико Търново  от Областно пътно управление-Габрово. Проходът е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Времето в цялата област е облачно. Температурата е минус 4 градуса. Пътните настилки са мокри, а по усойните и планински райони – частично заледени, но обработени и проходими при зимни условия. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни 2019 г. \r\nНадежда КРЪСТЕВА", "date": "2019.01.09", "title": "Габрово: Слаб сняг вали на прохода Шипка, пътната настилка е почистена и обработена"}
{"url": "http://www.focus-news.net/news/2019/01/09/2610000/poslednata-grupa-na-27-ata-natsionalna-antarkticheska-ekspeditsiya-zaminava-za-ostrov-livingstan.html", "text": "От Терминал 2 на летище „София\" с полет за Рим в 19.05 часа заминава последната група на 27-ата Национална антарктическа експедиция. Това съобщиха от  Българския антарктически институт . Това са геодезистът Олег Василев, логистиците Драгомир Матеев, Павел Григоров, Цветан Паров, геологът д-р Камен Бонев и лекарят д-р Тодор Шамов. В Рим групата се разделя – първите трима продължават за Буенос Айрес и Ушуайа, а останалите за Сантяго де Чили и Пунта Аренас, като отново ще се срещнат в Българската полярна станция „Св. Кл. Охридски“ на остров Ливингстън. \r\nНякъде над Атлантическия океан двете групи ще се разминат във въздуха с ръководителя на експедицията и директор на Българския антарктически институт проф. Христо Пимпирев, който заедно с журналистката Мария Чернева и логистика Христо Дойков се завръща в София в 12.50 часа с полет от Рим. \r\nПаралелно по сателитния телефон командирът на базата Йордан Тодоров съобщи, че всички са в добро здраве, изпълняват строителната и научна програми по график и очакват с нетърпение новото попълнение.", "date": "2019.01.09", "title": "Последната група на 27-ата Национална антарктическа експедиция заминава за остров Ливингстън"}
{"url": "http://www.focus-news.net/news/2019/01/09/2610013/veliko-tarnovo-zasnezheni-i-chastichno-zaledeni-sa-patnite-nastilki-v-oblastta.html", "text": "Заснежени, на места заледени, са пътните настилки във Велико Търново, предаде репортер на  Радио „Фокус“ – Велико Търново .  Времето е облачно. Температурата  на въздуха е  минус 4 градуса. Трафикът в сутрешните часове е натоварен. По-интензивно е движението в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. Натоварен е трафикът и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nЗаснежени и частично заледени са пътните настилки на територията на цялата област. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 11 януари 2019 г. \r\nНадежда КРЪСТЕВА", "date": "2019.01.09", "title": "Велико Търново: Заснежени и частично заледени са пътните настилки в областта"}
{"url": "http://www.focus-news.net/news/2019/01/09/2610014/sliven-v-obshtinata-shte-se-provede-sreshta-za-obsazhdane-na-predlozheniya-za-rekonstruktsiyata-na-bul-hadzhi-dimitar.html", "text": "В сградата на Община Сливен ще се проведе среща, на която ще бъдат обсъдени конкретни предложения от граждани, свързани с реконструкцията на бул. Хаджи Димитър“. Това съобщиха от пресцентъра на  Община Сливен . В нея ще участват кметът Стефан Радев, заместник-кметът Румен Иванов, сливенски архитекти, главният проектант на обекта и експерти от Общината. В края на месец ноември 2018 г. Общинското ръководство предостави възможност на жителите на община Сливен да внасят конкретни предложения и мнения по изготвената актуализация на проекта за благоустрояване на бул. „Хаджи Димитър“. За този проект Общината получи средства от българското правителство. С разработката и нова структура на булеварда ще се подобри значително визуалната комуникация, както с обекта, така и в цялост за централна градска част. Приоритет ще бъдат пешеходците, осигуряване на безопасност за всички участници в движението и същевременно постигане на функционалност за устойчива и модерна централна градска част.", "date": "2019.01.09", "title": "Сливен: В Общината ще се проведе среща за обсъждане на предложения за реконструкцията на бул. Хаджи Димитър“"}
{"url": "http://www.focus-news.net/news/2019/01/09/2610015/dobrich-patnite-nastilki-sa-prohodimi-pri-zimni-usloviya.html", "text": "Пътните настилки са проходими при зимни условия, на места заледени, по информация за дежурния в Областния съвет за сигурност, предаде кореспондентът на  Радио „Фокус” – Варна . Времето в Добрич е ясно, тихо е, без снеговалеж, температурата на въздуха е около минус 6 градуса. Няма въведени промени в движението на автомобили в областта. До края на месец януари е в ход ремонт на асфалтова настилка по част от пътя за Варна и по околовръстния път на Добрич - от км 99+500 до км 105+400 и от км 0+000 до км 7+500. Навсякъде движението на автомобили в зоните на ремонт се регулира с пътни знаци. До 11 януари в рамките на „Интегриран проект за подобряване на водния сектор в град Добрич“ ЛОТ 2  ще се работи по улиците  “Ген. Константин Манзей“, „Александър Кръстев“, “Хаджи Димитър“, “Филип Тотю“, „Иван Вазов“, „Цар Шишман“ и „Кирил и Методий“. \r\nЖулиета НИКОЛОВА", "date": "2019.01.09", "title": "Добрич: Пътните настилки са проходими при зимни условия"}
{"url": "http://www.focus-news.net/news/2019/01/09/2610016/dots-blagorodka-veleva-nimh-parvite-rezultatite-ot-noviya-proekt-za-zamarsyavaneto-na-vazduha-sled-godina.html", "text": "На три етапа ще протече проектът на НИМХ, изследващ замърсяването на въздуха, първите резултатите се очакват след година. Това каза в сутрешния блок „Добро утро, България“ на  Радио „Фокус“  доц. Благородка Велева от дирекция „Метеорология“ към Института. По думите й на базата на проби от 2012-2013 година и чрез най-съвременните средства и методи ще бъде определен относителният принос на отделните групи източници на фини прахови частици у нас. Такова актуализирано изследване е вече закъсняло в сравнение с други европейски страни, уточни доц. Велевa. „Сега едно такова актуализирано изследване ще може да потвърди приноса на отделните групи. Съседните страни от Западните Балкани срещат още по-висока концентрация на фини прахови частици спрямо нивата им у нас. В София обаче приносът на вторичния аерозол към замърсяването, например, е значително по-висок на средна годишна база – от 42%, докато за сравнение в Будапеща нивото му е 22%, а в Загреб – 34%. Това означава, че в София има източник на замърсяване, който не можем да контролираме, защото не се формира в района на града, а идва отвън“, обясни доц. Благородка Велева. Тя коментира още, че чистотата на въздуха в българските градове зависи и от техните граждани. Важен е всеки избор, който ежедневно правим – дали ще използваме градския транспорт, дали ще паркираме върху зелените площи и дори дали продължим да пушим, допълни доц. Велева.  \r\nВиктория МЕСРОБОВИЧ-КУВЕНДЖИЕВА", "date": "2019.01.09", "title": "Доц. Благородка Велева, НИМХ: Първите резултатите от новия проект за замърсяването на въздуха – след година"}
{"url": "http://www.focus-news.net/news/2019/01/09/2610017/shumen-suhi-sa-patishtata-v-oblastta-nastilkite-sa-obraboteni.html", "text": "Преобладаващо сухи са пътищата в областта. Това съобщи за  Радио „Фокус“ - Шумен  дежурният в Областното пътно управление. Настилките са обработени. Движението се извършва нормално при зимни условия. Времето е облачно, без мъгли. Температурите на въздуха са между минус 12 и минус 7 градуса. Ришки проход е отворен без ограничения. Върбишки проход е затворен за всички пътни превозни средства. Движението в участъка Секулово – Тодор Икономово от км 9 до км 16 е ограничено за МПС над 3.5 т поради компрометирано състояние на мостово съоръжение. Въведен е обход. Движението по пътя Радко Димитриево – Друмево e ограничено за МПС над 10 т поради свлачищни процеси. Обходът е Шумен – Овчарово – Друмево. Временно движението по автомагистрала „Хемус“ при 366 км се осъществява в изпреварващата лента и се регулира от екип на „Пътна полиция“ поради пътен инцидент в активната лента за движение и разпилян товар на платното. \r\nИвелина ИВАНОВА", "date": "2019.01.09", "title": "Шумен: Сухи са пътищата в областта, настилките са обработени"}
{"url": "http://www.focus-news.net/news/2019/01/09/2610018/plovdiv-izlozhbata-preotkrivane-na-nasledstva-shte-bade-predstavena-v-regionalniya-etnografski-muzey-na-11-yanuari.html", "text": "Изложбата „Преоткриване на наследства“ ще бъде представена в Регионалния етнографски музей на 11 януари. Това съобщиха за  Радио „Фокус“ – Пловдив  от културната институция. Събитието е част от откриващия уикенд на инициативата „Пловдив – Европейска столица на културата 2019“ и се организира в партньорство с Фондация „Пловдив 2019“. Официалното откриване ще се състои от 18.00 часа на 11 януари в сградата на музея.  \r\n„Фотографската изложба „Преоткриване на наследства“ предлага нов поглед към традиции, празници и културни пейзажи, които съхраняваме. Фотографиите улавят мигове на радост, израз на скрита емоция и празнично ликуване. Опознаваме празника през погледа на участниците, съпреживяваме настроението на момента, улавяме движението в кадъра. Фотографиите отразяват градски пейзажи, запечатват атмосферата на балканския град, представят шарения свят на улицата. Те ни повеждат из градски улици и дворове на къщи, съпровождат ни в изоставени села, показват ни знаци на завръщането у дома. Изложбата предизвиква към откривателство – да опознаем културните наследства, част от начина ни на живот, да ги видим по нов начин, за да ги съпреживеем и почувстваме със сетивата си“, съобщиха от музея. \r\nФотографската експозиция е съвместна проява на Нов български университет и Регионалния център за опазване на нематериалното културно наследство на Югоизточна Европа под егидата на ЮНЕСКО – София с любезното съдействие на Регионален етнографски музей – Пловдив.", "date": "2019.01.09", "title": "Пловдив: Изложбата „Преоткриване на наследства“ ще бъде представена в Регионалния етнографски музей на 11 януари"}
{"url": "http://www.focus-news.net/news/2019/01/09/2610019/smolyan-zasnezheni-i-zaledeni-no-obraboteni-sa-patishtata-po-visokite-chasti-v-rodopite.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са в интервала от минус 15 до минус 6 градуса. Пътните настилки са заснежени и заледени, но са обработени с пясък и сол. Няма въведени ограничения по проходите в областта. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. Заради ремонтни дейности е въведена временна организация на движението за безопасност на пътя по път II-86, в участъка Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. В Смолян пътните настилки по централните улици са мокри, а по част от второстепенните са заснежени, но обработени. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.09", "title": "Смолян: Заснежени и заледени, но обработени са пътищата по високите части в Родопите"}
{"url": "http://www.focus-news.net/news/2019/01/09/2610012/kurir-sarbiya-federika-mogerini-ne-trogna-kosovskata-delegatsiya-po-vaprosa-za-mitata-za-srabski-stoki.html", "text": "След срещата в Брюксел, в рамките на която Върховният представител на Европейския съюз по външните въпроси и политиката за сигурност Федерика Могерини отново призова за премахване на 100-процентните мита за внос на сръбски стоки в Косово, членовете на делегацията на Прищина за диалога с Белград потвърдиха, че решението няма да бъде променено, докато Сърбия не промени поведението си спрямо най-младата държава на Балканите, отбелязва електронното издание на белградския ежедневник  Kurir .  \r\n„Митата няма да бъдат премахнати безусловно, Сърбия трябва да спре с кампанията за оттегляне на признаването на независимостта на Косово\", подчерта Шпенд Ахмеди, член на националния екип на Косово за преговорите за нормализация на двустранните отношения със Сърбия.  \r\nСпоред Ахмети, наскоро сформираният екип има „изключителната отговорност\" да преговаря за окончателното споразумение със Сърбия, след консултации с други официални лица от Прищина.„Нашето послание към ЕС е, че сме готови. Ние сме единен екип, който представлява Косово и сме готови да обсъждаме открити въпроси\", увери Ахмети, добавяйки, че не бива да се разбира погрешно готовността им да правят компромиси единствено заради признаването от страна на официален Белград. \r\nСлед разговорите в Брюксел членовете на екипа обявиха засилване на динамиката на разговорите през следващия период. Косовската страна изрази очаквания, че по време на диалога ще бъдат повдигнати въпроси за решаване на съдбата на изчезнали лица и нанесени военновременни щети. \r\nФатмир Лимай, който  заедно с Ахмети оглавява екипа на Прищина, очаква, че диалогът вече няма да се води „по отделни въпроси\", а ще продължи за постигането на всеобхватно споразумение със Сърбия, което, както казва той, трябва да завърши с „взаимно признаване\". \r\n„Отношенията между Косово и Сърбия не са нормални и ние сме тук, за да върнем нещата към нормалното. Представихме редица условия, които Сърбия трябва да изпълни, за да създаде нормални условия за продължаване на диалога\", подчерта Лимай. Тереза Герова", "date": "2019.01.09", "title": "Kurir (Сърбия): Федерика Могерини не трогна косовската делегация по въпроса за митата за сръбски стоки"}
{"url": "http://www.focus-news.net/news/2019/01/09/2610004/georgi-svilenski-bsp-vsichki-sme-na-edno-mnenie-po-paketa-makron-no-nyama-koy-da-zashtiti-balgarskiya-interes-na-visok-glas-v-es.html", "text": "„Ако досега ни представяха проекта „Макрон“ в полза на правата на превозвачите, в крайна сметка се разбра, че този проект ще открадне бизнеса на тези хора и ще ги лиши от него. Този бизнес ще отиде в други държави и нашите превозвачи ще станат чужди работници“, това каза зам.- председателят на ПГ на „БСП за България“ Георги Свиленски в предаването „Референдум“ по БНТ, съобщиха от пресцентъра на  партията . По думите му пакетът „Макрон“ не е бил приоритет на правителството и сме закъснели прекалено много с позициите ни, тъй като този проект се обсъжда от две години. „Темата е национална, няма ляво и дясно, на което да се разделим по темата. Не искам да партизирам въпроса, но това е политика. Ние всички сме на едно мнение. Проблемът е, че няма кой да защити на висок глас в Европейския съюз българския интерес“, каза още Свиленски. Той поясни, че щетите за България при приемането на пакета „Макрон“ ще бъдат огромни. По думите му засегнати ще бъдат 120 хиляди шофьори и семействата им. „Управляващите трябва да вземат отношение по пакета „Мобилност 2“ още сега“, коментира Свиленски. „Молбата ни е към всички – нека всички заедно да защитим правата на транспортния бизнес, кой – с каквото може, за да защитим и Европейския съюз“, заключи народният представител.", "date": "2019.01.09", "title": "Георги Свиленски, БСП: Всички сме на едно мнение по пакета \"Макрон\", но няма кой да защити българския интерес на висок глас в ЕС"}
{"url": "http://www.focus-news.net/news/2019/01/09/2610020/burgas-vazmozhni-sa-zaledeni-uchastatsi-v-dyulevski-prohod-nastilkite-sa-opesacheni.html", "text": "Възможни са заледени участъци на места в Дюлевски проход, настилките са опесъчени. Това съобщиха за  Радио „Фокус“ – Бургас  от Областно пътно управление. Нормална е пътната обстановка в областта, температурите на въздуха са между минус 10° и минус 2°. Няма валежи, пътните настилки са сухи и нормално проходими, видимостта е добра. Движението по път I-9 в участъка Обзор – Слънчев бряг от км 180+000 до км 202+000 трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 11 януари 2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срокът е до 31 май 2019 г.  \r\nИнтензивно е движението в Бургас. Натоварено е в района на новата поща, по бул. „Стефан Стамболов“ в района на бургаска болница, по бул. „Никола Петков“ и бул. „Яким Якимов“. Водачите трябва да се движат с повишено внимание и съобразена скорост и по бул. „Захари Стоянов“ в посока жк. „Меден Рудник“, където движението също е натоварено. \r\nДеница ДИМИТРОВА", "date": "2019.01.09", "title": "Бургас: Възможни са заледени участъци в Дюлевски проход, настилките са опесъчени"}
{"url": "http://www.focus-news.net/news/2019/01/09/2610021/shumen-katastrofa-mezhdu-dva-tir-a-e-stanala-na-avtomagistrala-hemus-pri-km-366-nyama-postradali.html", "text": "Катастрофа между два ТИР-а е станала на автомагистрала „Хемус“ при км 366, няма пострадали. Нанесени са само материални щети. Това каза за  Радио „Фокус“ - Шумен  Ася Йорданова, говорител на ОДМВР - Шумен. Сигналът за произшествието е получен малко след 5.00 часа тази сутрин. Ударили са се два ТИР-а, пътували един след друг. На пътното платно в активната лента има разпилян товар - фураж или зърно. Извършва се оглед. Няма пострадали. Водачите са правоспособни и с отрицателни проби за алкохол. В района на пътния инцидент има полицейски екип, който регулира движението. То се осъществява в изпреварващата лента. \r\nИвелина ИВАНОВА", "date": "2019.01.09", "title": "Шумен: Катастрофа между два ТИР-а е станала на автомагистрала „Хемус“ при км 366, няма пострадали"}
{"url": "http://www.focus-news.net/news/2019/01/09/2610022/smolyan-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“-Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.09", "title": "Смолян: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/09/2610023/vratsa-otkradnati-sa-lekarstva-ot-onkologichen-tsentar-v-grada.html", "text": "Откраднати са лекарства от онкологичен център в града. Това съобщиха от  ОДМВР- Враца . Сигналът за инцидента е подаден от управителя на аптека към онкологичния център в двора на МБАЛ- „Христо Ботев“ на 7 януари. Според управителя за времето от 17.00 часа на 4 януари до 8.00 часа на 7 януари неизвестно лице е извършило кражба на  различни по вид лекарства за онкологични заболявания. Нанесената щета в процес на изясняване. По случая в РУ-Враца е образувано досъдебно производство.", "date": "2019.01.09", "title": "Враца: Откраднати са лекарства от онкологичен център в града"}
{"url": "http://www.focus-news.net/news/2019/01/09/2610007/faz-loshoto-vreme-se-prevrashta-vav-vse-po-golyama-zaplaha-za-yuzhna-germaniya-i-avstriya.html", "text": "Лошото време в Южна Германия и Австрия се превръща във все по-голяма заплаха за хората, алармира националният ежедневник  Die Frankfurter Allgemeine Zeitung . \r\nВъв вторник в редица райони на австрийската Щирия бе обявено най-високо ниво на предупреждение за лавини, а в сутрешните часове на сряда – и в алпийските части в Долна Австрия. „Рискът от големи лавини е много, много висок\", заяви ръководителят на службата за управление на бедствия в Щирия Харалд Ейтнер. \r\nСъщевременно метеоролозите съобщиха, че тежките снеговалежи както в Австрия, така и в Бавария ще продължат. В тази връзка властите очакват затварянето на още пътища. В баварския Мисбах и в разположените в щирийските Пьолстал, Хоентауерн и Пустервалд беше обявено бедствено положение. В Баварските Алпи е в сила най-високо предупреждение за опасност от лавина. Съществува риск от чупенето на клони или дори падане на дървета заради мокрия сняг.  \r\nВсички местни жители и туристи са предупредени да останат на сигурни места, да приемат сериозно предупрежденията на властите и да се въздържат от ненужни дейности на открито.  Тереза Герова", "date": "2019.01.09", "title": "FAZ: Лошото време се превръща във все по-голяма заплаха за Южна Германия и Австрия"}
{"url": "http://www.focus-news.net/news/2019/01/09/2610024/afp-broniraniyat-vlak-na-kim-chen-un-otpatuva-ot-pekin.html", "text": "Специалният брониран влак на лидера на Северна Корея Ким Чен-ун напусна Пекин след четвъртото му посещение в Китай, предава  AFP . \r\nЖурналист на агенцията съобщава, че маслено зеленият влак с жълта ивица е напуснал централната железопътна гара в китайската столица, ден след като лидерът на Пхенян пристигна за среща с президента Си Дзинпин в навечерието на очакваната втора среща на високо равнище с държавния глава на САЩ Доналд Тръмп. Тереза Герова", "date": "2019.01.09", "title": "AFP: Бронираният влак на Ким Чен-ун отпътува от Пекин"}
{"url": "http://www.focus-news.net/news/2019/01/09/2610010/blagoevgrad-transportniyat-bransh-nyama-da-vzeme-uchastie-v-protesta-v-bryuksel-na-10-yanuari-no-podkrepya-iskaniyata-na-protestirashtite-sreshtu-paketa-mobilnost.html", "text": "Транспортният бранш от Благоевград няма да вземе участие в протеста в Брюксел на 10 януари, но подкрепя исканията на протестиращите срещу пакета „Мобилност“. Това каза за  Радио „Фокус“ – Пирин  Александър Стамболийски, председател на Синдикалната конфедерация „Съюз на българските транспортни работници“ в Благоевград. „А иначе по повод протеста мога да кажа, че според мен той трябваше да се направи преди много време, не сега“, каза още Стамболийски. Той добави, че единствената причина, поради която транспортните фирми от Област Благоевград няма да участват в протеста е, че не могат да си го позволят. По думите на Стамболийски в Брюксел ще отидат големи фирми с много обширни автопаркове, които в момента имат шофьори и камиони, които стоят и не работят. „Знаете, че при нас в Югозападна България има предимно малки фирми, които по един или друг начин са постоянно ангажирани. Още повече, че транспортът, който идва от солунското пристанище е доста силен, предимно контейнерен, така че не е въпрос на желание, а на възможност“, допълни Стамболийски. Той подчерта, че всеки иска да протестира, за да защити националния интерес на българския транспорт, но всичко е въпрос както на възможности. \r\nЛивия НИНОВА", "date": "2019.01.09", "title": "Благоевград: Транспортният бранш няма да вземе участие в протеста в Брюксел на 10 януари, но подкрепя исканията на протестиращите срещу пакета „Мобилност“"}
{"url": "http://www.focus-news.net/news/2019/01/09/2610025/targovishte-mokri-sa-patishtata-na-teritoriyata-na-oblastta-nastilkite-sa-opesacheni.html", "text": "Мокри са пътищата на територията на областта, настилките са опесъчени. Това съобщи за  Радио „Фокус“ - Шумен  дежурният в Областното пътно управление. 11 машини са били на терен, основно за обход и частично опесъчаване. Снежната покривка в областта е от 3 - 5 см до 12 см в района на Антоново. Пътищата са проходими при зимни условия. Котленският проход е отворен за движение. Остава опасността от падащи камъни в прохода Боаза до село Пролаз. Времето е облачно, температурата на въздуха е от минус 12 до минус 8 градуса. \r\nИвелина ИВАНОВА", "date": "2019.01.09", "title": "Търговище: Мокри са пътищата на територията на областта, настилките са опесъчени"}
{"url": "http://www.focus-news.net/news/2019/01/09/2610026/kyustendil-na-mesta-patnite-nastilki-v-oblastta-sa-hlazgavi-obrabotvat-se-sreshtu-zaledyavane.html", "text": "Пътните настилки в областта са заснежени и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътищата са почистени и опесъчени. Към момента няма валежи от сняг. По-голяма е снежната покривка в района на местността Трите буки в Осоговска планина – между 5 и 10 сантиметра. Няма допълнително въведени ограничения за движението на моторни превозни средства заради метеорологичната обстановка. Видимостта навсякъде е добра. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.01.09", "title": "Кюстендил: На места пътните настилки в областта са хлъзгави, обработват се срещу заледяване"}
{"url": "http://www.focus-news.net/news/2019/01/09/2610027/gabrovo-edin-chovek-e-zaginal-pri-pozhar-v-kashta-v-selo-sennik.html", "text": "Един човек е загинал при пожар в къща в село Сенник. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът за възникнал пожар е получен малко след 15.00 часа на 8 януари 2019 г. На място са изпратени два противопожарни автомобила и петима пожарникари от Районната служба в Севлиево. В помещение в къщата те установили тялото на човек. Нанесени са и материални щети. Причина за пожара е неправилно ползване на отоплителен уред. \r\nНадежда КРЪСТЕВА", "date": "2019.01.09", "title": "Габрово: Един човек е загинал при пожар в къща в село Сенник"}
{"url": "http://www.focus-news.net/news/2019/01/09/2610030/pregled-na-osnovnite-temi-v-burgaskiya-pechat.html", "text": "„Исторически момент за Приморско: Модернизират пречиствателната станция“ е водещата новина в днешния брой на вестника  „Черноморски фар“ . „23 милиона лева е инвестицията в по-чиста вода и море“, пояснява материалът. Проектът е по Оперативна програма „Околна среда“, а Община Приморско ще бъде съфинансирана с 1 866 665 лева строителство. „Бургазлии тръгнаха да си вадят паспорти заради Брекзит“ е друго заглавие от първата страница на вестника. Причината е, че след Брекзита на Острова, който се очаква да стане факт през март тази година на българите работещи там ще им се наложи да пътуват с международни паспорти. Справка от ОДМВР - Бургас показа, че за периода от 20 декември миналата година до 8 януари тази година в областта са издадени общо 1541 червени паспорта. „Събират собственици на къща в Бургас, която ще реставрират“ е друго заглавие от страниците на вестника. Става въпрос за сграда на улица „Ген. Майор Лермантов“ в Бургас. Срещата със собствениците е насрочена за 14 януари. „Поморие спечели битка. ВАС се произнесе в полза на Общината за концесията на плаж „Поморие-Изток“ е друга новината от днешния брой на ежедневника. Темата на деня е: „Пресмятат новите заплати на учителите“. В момента върви преизчисляване на учителските заплати с отпуснатото от Правителството 20% увеличение. След увеличението средната брутна учителска заплата ще е близо 1300 лв., а минималната 920 лв.", "date": "2019.01.09", "title": "Преглед на основните теми в бургаския печат"}
{"url": "http://www.focus-news.net/news/2019/01/09/2610031/kmetat-daniela-pideva-golyam-pozhar-gori-v-chitalishteto-na-selo-skrebatno.html", "text": "Голям пожар гори в читалището на село Скребатно. Това каза за  Радио „Фокус“ – Пирин  Даниела Пидева, кмет на населеното място. „Всичко изгоря. Това е една голяма сграда, в която се помещават още кметството, читалището, бившия пенсионерски клуб и търговски обекти“, обясни тя. „На мен ми се обадиха около 02.00 часа през нощта, че е пламнал огън. Като дойдох вече всичко гореше“, коментира кметът и уточни, че на място постоянно има два екипа на Регионална дирекция „Пожарна безопасност и защита на населението“ – Благоевград, които се опитват да овладеят огъня. Даниела Пидева каза още, че за момента не е ясна причината за пожара. \r\nЛивия НИНОВА", "date": "2019.01.09", "title": "Кметът Даниела Пидева: Голям пожар гори в читалището на село Скребатно"}
{"url": "http://www.focus-news.net/news/2019/01/09/2610032/pazardzhik-predstoi-remont-na-stadion-georgi-benkovski.html", "text": "Предстои ремонт на стадион „Георги Бенковски“ в Пазарджик, след като на Общината бяха отпуснати 800 000 лв. от Министерски съвет. Това съобщиха  за  Радио „Фокус“ – Пазарджик  от Общината. Ще бъде обявена обществена поръчка за избор на изпълнител за инженеринг за проектиране и строителство. Ремонтът ще обхване централната трибуна и тревното покритие. Съоръжението е многофункционален стадион. Понастоящем той е клубен стадион на ФК „Хебър“ и на него се играе предимно футбол. Построен е през 1989 г. Тогава се нарича стадион „Септември” и е с капацитет 13 128 седящи места.", "date": "2019.01.09", "title": "Пазарджик: Предстои ремонт на стадион „Георги Бенковски“"}
{"url": "http://www.focus-news.net/news/2019/01/09/2610033/silistra-mokri-sa-patishtata-v-oblastta.html", "text": "Мокри са пътищата в област Силистра. Това съобщи за  Радио „Фокус“- Шумен  дежурният в Областното пътно управление. Настилките са обработени, 18 машини са били на терен. Движението се извършва нормално при зимни условия. Няма затворени или ограничени пътни участъци. Времето е облачно. Температурата на въздуха е около минус 1-минус 2 градуса. \r\nИвелина ИВАНОВА", "date": "2019.01.09", "title": "Силистра: Мокри са пътищата в областта"}
{"url": "http://www.focus-news.net/news/2019/01/09/2610034/nzz-vseki-koyto-sravnyava-polititsite-na-alternativa-za-germaniya-s-natsisti-podklazhda-nasilieto-v-stranata.html", "text": "Атаката срещу депутата от Бундестага Франк Магниц („Алтернатива за Германия“) свидетелства за ново, тревожно ниво на насилие във ФРГ. Всички политически лагери са призовани да противодействат: с пълна солидарност с жертвите на атаките и с отслабване на реториката, предупреждава Марк Феликс Серао в статия за швейцарския ежедневник   Die Neue Zuercher Zeitung  за последиците от инцидента.  \r\nНападение срещу член на парламента отдавна не се е случвало в Германия и точно това свидетелства за тревожните нива на насилие в страната. Анализ на германски телевизионен канал показа наскоро, че „Алтернатива за Германия“ е най-засегнатата от политически мотивирани атаки партия в Бундестага. Време е обаче всички да спрат, да си поемат въздух и да се противопоставят на насилието.  \r\nПървата мярка би била солидарност с жертвите. Солидарност означава безусловно сближаване. Мнозина коментатори обаче не показаха нищо подобно. Пример за това е статия във вестник Frankfurter Rundschau, в която се казва: „Всеки, който смята, че расистите могат да бъдат бити, не вреди на правовата държава, а само я прави по-силна\". Авторът не отхвърля насилието, а вместо това му предава стратегическо оправдание – неговите притеснения са свързани единствено с възможността „Алтернатива за Германия“ да извлече политически дивиденти от инцидента.  \r\nИграта е опасна – нападенията – въоръжени или не, които в крайна сметка може да доведат до смърт, може да се превърнат в легитимни в очите на хора. Политическото насилие в Германия е абсолютно табу - или поне доскоро беше такова. \r\nВтората мярка се основава на първата: „разоръжаване на езика“, или отслабване на реториката. Вярно е, че „Алтернатива за Германия“ до голяма степен е отговорна за брутализирането на политическата култура в страната. Но езикът, който политиците от други партии използват, може да се окажат ключ към отприщването на насилие срещу други. Ето защо сравненията с „нацисти“ са крайно опасни. А във ФРГ често определят като такива членовете на „Алтернатива за Германия“.  Тереза Герова", "date": "2019.01.09", "title": "NZZ: Всеки, който сравнява политиците на „Алтернатива за Германия“ с „нацисти“, подклажда насилието в страната"}
{"url": "http://www.focus-news.net/news/2019/01/09/2610028/pazardzhik-okrazhniyat-sad-ostavi-v-aresta-mazha-opital-se-da-vnese-narkotitsi-v-zatvora-skriti-v-hrana.html", "text": "Окръжният съд остави в ареста 45-годишния Стоян Деянов, съобщиха от  Съда . Той беше задържан на 30 декември, когато по време на свиждане е направил опитът за внасяне на хероин, скрит в храна. Високорисковото наркотично вещество е било скрито в печено пиле. Районният съд му наложи постоянна мярка за неотклонение „Задържане под стража“, която той обжалва пред Окръжен съд - Пазарджик. Със свое определение Съдът потвърди оставането му в ареста поради опасност обвиняемият да се укрие или да извърши друго престъпление. \r\nВаня НИКОЛОВА", "date": "2019.01.09", "title": "Пазарджик: Окръжният съд остави в ареста мъжа, опитал се да внесе наркотици в затвора, скрити в храна"}
{"url": "http://www.focus-news.net/news/2019/01/09/2610038/plovdiv-dva-intsidenta-s-gazovi-butilki-sa-registrirani-v-oblastta-ot-nachaloto-na-2019-godina-pri-ediniya-ima-zaginal.html", "text": "Два инцидента с газови бутилки са регистрирани в областта от началото на 2019 година. Това съобщиха за  Радио „Фокус“ – Пловдив  от ОДМВР. При единия инцидент има загинал, а при другия –  сериозно пострадал. От Регионалната дирекция „Пожарна безопасност и защита на населението“ и от Областната дирекция на МВР напомнят, че никога газовата бутилка не трябва да се поставя в тавански помещения, мазета или в близост до вентилационни отвори, монтирани на пода.  \r\n„В случай на изтичане, пропан-бутанът се събира в местата под нивото на терена и може да образува там експлозивни смеси. Бутилката не трябва да се оставя в близост до източници на топлина, защото налягането в нея ще се повиши. Бутилките да се инсталират винаги в помещения, където се осъществява добра вентилация. Вратата на помещението трябва да се отваря навън. В затворени помещения не се позволява монтиране на уреди без термозащита. Основната цел на термозащитата е да прекъсне притока на газ при евентуално изгасяване на пламъка. При голяма консумация изгорелите газове трябва да се отвеждат навън посредством комин. Забранено е наличието на повече от две бутилки в помещение – работна и резервна. Когато не ползвате газовата бутилка за продължителен период, изнесете я навън. Винаги използвайте и складирайте бутилките във вертикално положение“, посочват специалистите. \r\nГазовите уреди се нуждаят от редовна почистване и технически преглед. Забранено е нагряването на бутилката с открити пламъци или нагревателни уреди. Хората трябва да пазят завеси и пердета далеч от пламъка на газовия уред. Никога не трябва да се оставя без надзор работещ газов уред. Не трябва да се оставят деца да манипулират бутилката или газовите уреди. Газовите печки трябва да се преглеждат преди всеки отоплителен сезон. При съмнения за непълно изгаряне, трябва да се повика оторизиран техник. \r\nТони МИХАЙЛОВ", "date": "2019.01.09", "title": "Пловдив: Два инцидента с газови бутилки са регистрирани в областта от началото на 2019 година, при единия има загинал"}
{"url": "http://www.focus-news.net/news/2019/01/09/2610035/vidin-patnite-nastilki-v-oblastta-sa-predimno-suhi-natovareno-e-dvizhenieto-po-glaven-pat-e-79.html", "text": "Пътните настилки в областта са предимно сухи, няма снеговалеж. Това каза за  Радио „Фокус“ – Видин  дежурният служител в Областно пътно управление – Видин. Пътищата са проходими при зимни условия. Трафикът е натоварен по главен път Е-79, като повече тежкотоварни автомобили се движат в посока „Дунав мост 2“. Натоварен е участъкът между Дунавци и Видин.  \r\nВъв Видин повече автомобили се движат на входни изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.09", "title": "Видин: Пътните настилки в областта са предимно сухи, натоварено е движението по главен път Е-79"}
{"url": "http://www.focus-news.net/news/2019/01/09/2610037/kathimerini-gratskite-vlasti-razsledvat-smartta-na-migrant-v-tsentara-moria.html", "text": "Гръцките власти разследват смъртта на 24-годишен мъж от Камерун, който бе откаран в болницата късно в понеделник от пренаселения мигрантски лагер „Мория\" на остров Лесбос, съобщава електронното издание на атинския ежедневник  Kathimerini . \r\nНа фона на критика от страна на правителството за неадекватния отговор на инцидента, министърът на миграцията Димитрис Вицас увери, че мигрантът е бил настанен в контейнер в лагера, оборудван с печка и одеяла. \r\nСпоред Тасос Ифантис, който работи с лекарска организация в Мория, около 5 000 мигранти имат лукса на отопление, докато други 1000 живеят в палатки и импровизирани убежища в маслинова горичка в непосредствена близост до лагера. Проектиран да побере 12 души, във всеки контейнер сега обаче са настанени около 30 души, поради суровите зимни условия, поясни Ифантис пред изданието.  \r\nНякои мигрантски лагери в континентална Гърция - като Малакаса, в източната част на Атика и Гревена на север, също имат проблеми поради снеговалежите през последните дни. Тереза Герова", "date": "2019.01.09", "title": "Kathimerini: Гръцките власти разследват смъртта на мигрант в центъра „Мориа“"}
{"url": "http://www.focus-news.net/news/2019/01/09/2610036/pazardzhik-obshtestveno-obsazhdane-na-tema-viziya-na-park-kleptuza-shte-se-provede-vav-velingrad-na-15-yanuari.html", "text": "Обществено обсъждане на тема „Визия на парк Клептуза“ ще се проведе във Велинград на 15 януари, съобщи за  Радио „Фокус“ – Пазарджик  Бояна Кирилова от общинската администрация. Тя посочи, че коментарите ще са за фаза идеен проект и визуализация. „Позицията на жителите на града и техните идеи са много важни, за да се намери най-правилното решение и да се върне красотата на едно от емблематичните места за Велинград – езерото „Клептуза“, коментира Кирилова. Тя допълни, че началото на общественото обсъждане е в 13.00 часа в Голямата зала на Община Велинград. \r\nВаня НИКОЛОВА", "date": "2019.01.09", "title": "Пазарджик: Обществено обсъждане на тема „Визия на парк Клептуза“ ще се проведе във Велинград на 15 януари"}
{"url": "http://www.focus-news.net/news/2019/01/09/2610040/sliven-po-visokite-mesta-v-oblastta-sa-vazmozhni-zasnezheni-uchastatsi-nastilkite-sa-opesacheni.html", "text": "По високите места в областта са възможни заснежени участъци, настилките са опесъчени. Движението по пътищата в областта се осъществява при зимни условия. Няма въведени допълнителни ограничения, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.01.09", "title": "Сливен: По високите места в областта са възможни заснежени участъци, настилките са опесъчени"}
{"url": "http://www.focus-news.net/news/2019/01/09/2610039/nimh-ochakvat-se-povisheniya-na-rechnite-niva-v-zapadnobelomorskiya-baseyn.html", "text": "От обедните часове, както и в утрешния ден, в резултат на прогнозирани валежи и снеготопене, се очакват повишения на речните нива във водосборния Западнобеломорски басейн, сочи справка на сайта на  Националния институт по метеорология и хидрология . Водните количества на почти всички реки в басейна са под прага за средни води, с изключение на река Пиринска Бистрица при село Горно Спанчево, където водното количество е около прага за високи води.", "date": "2019.01.09", "title": "НИМХ: Очакват се повишения на речните нива в Западнобеломорския басейн"}
{"url": "http://www.focus-news.net/news/2019/01/09/2610041/vidin-nivoto-na-reka-dunav-se-e-ponizhilo-s-30-sm-kray-novo-selo-prez-izminaloto-denonoshtie.html", "text": "Нивото на река Дунав се е понижило с 30 см край Ново село през изминалото денонощие и водният стоеж е 164 см, съобщиха от местната  Хидрометеорологична станция . Нивото на реката край Видин е 214 см, регистрираното понижение е от 13 см. Край Лом през последното денонощие е измерено понижение от 8  см и водният стоеж е 245 см. Нивото на реката край Оряхово е 133 см, там е регистрирано понижение за последното денонощие от 3 см. Температурата на водата край Ново село е 2.4 градуса, край Оряхово е 4.1 градуса.", "date": "2019.01.09", "title": "Видин: Нивото на река Дунав се е понижило с 30 см край Ново село през изминалото денонощие"}
{"url": "http://www.focus-news.net/news/2019/01/09/2610043/pregled-na-osnovnite-temi-v-shumenskiya-pechat.html", "text": "„Д-р Валентин Петров, „Лекар на 2018 година“: Грижата за пациента е най-важна за нас“ е водещото заглавие във вестник  „Шуменска заря“ . В края на месец декември на церемония в МБАЛ - Шумен бяха избрани лекар и сестра на годината. Номинациите бяха направени и излъчени от персонала в болничното заведение. Призът бе връчен на д-р Валентин Петров, старши ординатор в Спешно отделение към болничното заведение. За сестра на годината беше избрана ст. сестра Шенай Салиева. „С евросредства ще реконструират Младежкия дом и Летния театър“ е заглавие от стр. 2 в броя. През 2019 г. с европейски средства Община Шумен ще извърши дългоочакваните ремонти на Общинския младежки дом и на Летния театър в областния център. Летният театър ще е отделен от развлекателния комплекс „Фабулис“, уточни за „Шуменска заря“ кметът на Община Шумен Любомир Христов. Според заместник-кмета по строителство на Общината инж. Боян Тодор, общината е одобрена и чака откриването на финансирането на двата ремонта.“ Социалната трапезария на КНСБ на 20 години“, съобщава ежедневникът. Второ десетилетие кухня „Спасение“ на КНСБ осигурява обяд на социално слаби жители на областта. В страната 18 общини са получили подкрепа на фонд „Социална закрила“ към МТСП. Две от общините са в Шуменска област – Велики Преслав и Шумен. Храната се доставя всеки ден, като включва двустепенно меню – супа и основно ястие, а един път в седмицата към обяда се прибавя и десерт. „Работодателите да осигурят безопасна работа при студ“, пише изданието. Работодателите трябва да предприемат специални мерки за опазване живота и здравето на работещите при ниски температури. При наличие на оранжев и червен код за неблагоприятни климатични явления те са задължени да съобразят условията на труд с изискванията на наредбата.Работодателите могат да намалят риска като променят работното време, за да се избегне полагането на труд в най-студените часове на денонощието; въвеждане на по-чести почивки; промяна на типа работа, като се възлага такава, която е по-безопасна при дадени условия; осигуряване на подходящо работно облекло; на лични предпазни средства или средства за колективна защита; на помещения с условия за възстановяване на топлинния баланс на организма; топли напитки и т.н.", "date": "2019.01.09", "title": "Преглед на основните теми в шуменския печат"}
{"url": "http://www.focus-news.net/news/2019/01/09/2610047/sliven-obshtinski-fond-kultura-zapochva-nabirane-na-predlozheniya-za-proekti-v-oblastta-na-kulturata.html", "text": "Общински фонд „Култура” започва набиране на предложения за проекти в областта на културата, тематично свързани със Сливен и областта. Това съобщиха от пресцентъра на  Общината . \r\nПроектите могат да се подават до 16.00 часа на 1 март 2019 година в деловодството на Община Сливен. Пълният комплект документи, необходими за кандидатстване, ще са достъпни на официалната страница на Общински съвет - Сливен  . \r\nСъгласно Правилника за работа на Фонда, право да подават проекти имат организации, културни институти и индивидуални дейци на културата от страната и чужбина. \r\nОбщински фонд „Култура” при Община Сливен допуска и подкрепя финансово стойностни образци на културата, допринасящи за съхраняване и обогатяване на духовния живот на региона. Проектите могат да бъдат в различни форми на музикалното изкуство, художествени или литературни произведения, документални филми, изследователски трудове, свързани с културно-историческото наследство на Сливен, творчески продукти на млади сливенски дарования и др. \r\nЗа подробна информация вносителите на проекти могат да направят справка в Дирекция „Образование, култура и връзки с обществеността” на Община Сливен при секретаря на Фонда. Телефоните за контакт са: 044/611-221 и 0879 59 90 54.", "date": "2019.01.09", "title": "Сливен: Общински фонд „Култура” започва набиране на предложения за проекти в областта на културата"}
{"url": "http://www.focus-news.net/news/2019/01/09/2610044/kyustendil-67-godishen-mazh-e-s-mozachen-kravoizliv-sled-katastrofa-na-ulitsa-gyueshevsko-shose.html", "text": "67-годишен мъж е с мозъчен кръвоизлив след катастрофа на улица „Гюешевско шосе”. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Пътният инцидент е станал на 8 януари около 21.00 часа. Сблъскали са се таксиметров автомобил, управляват от пострадалия 67-годишен мъж и лек автомобил, шофиран от 19-годишен мъж. Пострадалият е настанен в болницата в Кюстендил. На двата автомобила са нанесени значителни материални щети. По случая е започнато досъдебно производство, уведомен е дежурен прокурор. \r\nВенцеслав ИЛЧЕВ", "date": "2019.01.09", "title": "Кюстендил: 67-годишен мъж е с мозъчен кръвоизлив след катастрофа на улица „Гюешевско шосе”"}
{"url": "http://www.focus-news.net/news/2019/01/09/2610048/aktsenti-v-predavaneto-vsichki-v-chas-na-radio-fokus.html", "text": "В днешното издание на седмичното предаване за образование „Всички в час“ на  Радио „Фокус“  ще посетим Професионална гимназия по хранително-вкусови технологии „Проф. д-р Георги Павлов“ – гр. София. И днес ще говорим за защитените специалности – има ли и кои са те в учебното заведение? Каква е реализацията на възпитаниците на пазара на труда след като завършат? Тези и други въпроси ще отправим към директора Нели Стоянова. В минутите до 11.00 часа фокусът ни ще е насочен върху Брайловата азбука, която позволява на хората с нарушено зрение да четат. A репортера ни във Варна Бояна Атанасова ще ни заведе до Специално училище за деца с нарушено зрение „Доц. д-р Иван Шишманов“.  \r\nСлед това ще се насочим и към Видин, колегата Анна Лозанова ще ни запознае с реализацията на проект „Подобряване на състоянието на образователната инфраструктура в град Видин“. \r\nВлезте в час между 10.00 и 11.00 часа с водещ Милослава Ангелова.", "date": "2019.01.09", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2019/01/09/2610046/mvr-edin-chovek-e-zaginal-a-29-sa-bili-raneni-pri-katastrofi-prez-izminaloto-denonoshtie.html", "text": "Един човек е загинал, а 29 са били ранени при 18 катастрофи през изминалото денонощие. Това съобщиха от пресцентъра на  МВР . От началото на годината 7 души са загинали, а 136 са били ранени при 101 пътни произшествия на територията на страната. Данните за 2019 г. са динамични и не се считат за окончателни. При сравнение с реалните данни за загиналите (11) през същия период на 2018 г. се отчитат четирима по-малко загинали участници в движението по пътищата през 2019 г. В Главна дирекция „Национална политика“ е постъпила информация за снемане от отчет на 1 тежко пътно произшествие с 1 загинал. Броят на загиналите в катастрофи за 2018 г. към 09.01.2019 г. е 610. Динамичните данни са на база текущи съобщения, получени от ОДМВР до 24:00 часа на 8 януари 2019 г. Информацията непрекъснато се актуализира според промяна статуса на ПТП, загиналите и ранените участници в движението, поради което може да се наблюдават колебания в ежедневните, месечните или годишните данни.", "date": "2019.01.09", "title": "МВР: Един човек е загинал, а 29 са били ранени при катастрофи през изминалото денонощие"}
{"url": "http://www.focus-news.net/news/2019/01/09/2610051/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Лошото време, нападението срещу депутат в Бундестага на „Алернатива за Германия“, решението на Вселенската патриаршия за украинската църква и „кризата“ по границата на САЩ с Мексико са част от основните теми в европейските печатни издания . \r\n***  Лошото време в Южна Германия и Австрия се превръща във все по-голяма заплаха за хората, алармира националният ежедневник  Die Frankfurter Allgemeine Zeitung . \r\nВъв вторник в редица райони на австрийската Щирия бе обявено най-високо ниво на предупреждение за лавини, а в сутрешните часове на сряда – и в алпийските части в Долна Австрия. „Рискът от големи лавини е много, много висок\", заяви ръководителят на службата за управление на бедствия в Щирия Харалд Ейтнер. \r\nСъщевременно метеоролозите съобщиха, че тежките снеговалежи както в Австрия, така и в Бавария ще продължат. В тази връзка властите очакват затварянето на още пътища. В баварския Мисбах и в разположените в щирийските Пьолстал, Хоентауерн и Пустервалд беше обявено бедствено положение. В Баварските Алпи е в сила най-високо предупреждение за опасност от лавина. Съществува риск от чупенето на клони или дори падане на дървета заради мокрия сняг.  \r\nВсички местни жители и туристи са предупредени да останат на сигурни места, да приемат сериозно предупрежденията на властите и да се въздържат от ненужни дейности на открито. \r\n***  Атаката срещу депутата от Бундестага Франк Магниц („Алтернатива за Германия“) свидетелства за ново, тревожно ниво на насилие във ФРГ. Всички политически лагери са призовани да противодействат: с пълна солидарност с жертвите на атаките и с отслабване на реториката, предупреждава Марк Феликс Серао в статия за швейцарския ежедневник   Die Neue Zuercher Zeitung  за последиците от инцидента.  \r\nНападение срещу член на парламента отдавна не се е случвало в Германия и точно това свидетелства за тревожните нива на насилие в страната. Анализ на германски телевизионен канал показа наскоро, че „Алтернатива за Германия“ е най-засегнатата от политически мотивирани атаки партия в Бундестага. Време е обаче всички да спрат, да си поемат въздух и да се противопоставят на насилието.  \r\nПървата мярка би била солидарност с жертвите. Солидарност означава безусловно сближаване. Мнозина коментатори обаче не показаха нищо подобно. Пример за това е статия във вестник Frankfurter Rundschau, в която се казва: „Всеки, който смята, че расистите могат да бъдат бити, не вреди на правовата държава, а само я прави по-силна\". Авторът не отхвърля насилието, а вместо това му предава стратегическо оправдание – неговите притеснения са свързани единствено с възможността „Алтернатива за Германия“ да извлече политически дивиденти от инцидента.  \r\nИграта е опасна – нападенията – въоръжени или не, които в крайна сметка може да доведат до смърт, може да се превърнат в легитимни в очите на хора. Политическото насилие в Германия е абсолютно табу - или поне доскоро беше такова. \r\nВтората мярка се основава на първата: „разоръжаване на езика“, или отслабване на реториката. Вярно е, че „Алтернатива за Германия“ до голяма степен е отговорна за брутализирането на политическата култура в страната. Но езикът, който политиците от други партии използват, може да се окажат ключ към отприщването на насилие срещу други. Ето защо сравненията с „нацисти“ са крайно опасни. А във ФРГ често определят като такива членовете на „Алтернатива за Германия“. \r\n*** Кризата по границата с Мексико, за която говори Доналд Тръмп е създадена от самия него, пише британския вестник  The Independent . \r\nГраничната „криза” може се превърне в 32-та активна национална извънредна ситуация в САЩ, ако президентът реши да отиде толкова далеч и да обяви извънредно положение. Някои от тези извънредни ситуации - свързани с Иран и други дългосрочни въпроси - се връщат към предишни администрации, включително и на Бил Клинтън. Дори и да пренебрегва този факт, картината, която г-н Тръмп рисува на границата, има малко отношение към ситуацията на място. Изобразената от него картина има за цел единствено да стимулира най-верните му поддръжници. \r\nПрезидентът обича да твърди, че нелегалните имигранти преминават през границата, факт, който изтъква, когато се използва сълзотворен газ в редките случаи, когато към  границата се втурва от някой от чакащите в Мексико. Факт е обаче, че незаконните гранични преминавания са паднали драстично през последните две десетилетия от 1,6 милиона през 2000 г. до около 400 000 през 2018 г. - като рецесията премахна много от работните места, които тези имигранти биха искали да запълнят. \r\nПрез 2017 г. този брой достига нива от 310 000, като стремежът на Тръмп за увеличаване на граничния контрол има ефект, както и страхът от бъдещи политики, които карат потенциалните мигранти да се въздържат.  \r\nПовечето нелегални имигранти в САЩ не пресичат границата пеша, а вместо това просрочват визите си, след като са получили право на законно влизане в Америка. Около две трети от имигрантите без документи са останали по този начин, след като са влезли законно. Ако Тръмп иска наистина да се справи с проблема, той трябва да разглежда този въпрос, вместо да се концентрира върху границата. \r\nСъщата е ситуацията и с идеята, че заподозрени терористи масово преминават границата с Мексико; в действителност повечето от заподозрените терористи, заловени от американските власти са опитали да влязат през летищата. \r\n*** Йерархията на Гръцката църква, съставена от 82 епископи, ще реши в края на февруари дали да признае автокефалията на Църквата на Украйна, която бе официално призната за независима от Москва миналата неделя от Вселенския патриарх Вартоломей, пише издание на гръцкия вестник  Kathimerini . \r\nРешението бе предадено на епископите след заседание във вторник от Светия Синод на Гръцката църква, който се състои от 12 епископи. \r\nВартоломей, духовен лидер на православните християни в света, изпратил писма до 13-те патриархата и църкви от православния свят с молба да признаят независимостта на украинската църква. \r\nРешението доведе до разрив между Вартоломей и руския патриарх Кирил, който също изпрати писма с молба към православните патриархати и църкви да отхвърлят решението на Вартоломей. \r\n***", "date": "2019.01.09", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/01/09/2610049/dobrich-pet-mladi-mazhki-lopatara-sa-razseleni-v-dls-tervel.html", "text": "Пет млади мъжки лопатара са разселени в ДЛС - Тервел. Животните са доставени от ДЛС - Студен кладенец. Това съобщиха от пресцентъра на   Североизточното държавно предприятие . Елените са в добро състояние и ще бъдат наблюдавани в карантинен двор с цел пълната им адаптация преди разселването.  \r\nВ стопанството се поддържа добра и стабилна популация от този вид дивеч. През 2016 г. германския ловец Вернер Аустерман отстреля в Тервел елен лопатар обявен за нов национален рекорд. Трофеят с оценка от 208,22 т. по системата на CIC и с тегло 4,750 килограма подобри рекорда на страната ни, който се държеше  от животно отстреляно от Тодор Живков през 1984 година в стопанство Воден. В челната десетка - на шесто и седмо място, са още два трофея от елен лопатар, отстреляни в ДЛС - Тервел през 1972 и 1981 година. \r\nПо данни от последната таксация на територията на ДЛС - Тервел има 112 броя елени лопатари.  Доставянето на животни отвън цели не само подобряването на генофонда, но и казано на ловен език “опресняване на кръвта“, което в съчетание с благоприятните климатични условия за развитие и упорития труд на служителите стои в основата на поддържане на устойчиви запаси от елен лопатар с отлични трофейни качества. Ежегодното разселване на животни в ловните и горски стопанства на Североизточното държавно предприятие е целенасочена политика, на ръководството на Североизточното държавно предприятие и ловните специалисти.", "date": "2019.01.09", "title": "Добрич: Пет млади мъжки лопатара са разселени в ДЛС - Тервел"}
{"url": "http://www.focus-news.net/news/2019/01/09/2610052/varna-chast-ot-ul-georgi-benkovski-shte-bade-zatvorena-za-dvizhenie-na-avtomobili-poradi-remonti.html", "text": "Част от ул. „Георги Бенковски“ ще бъде затворена за движение на автомобили поради ремонти. Това съобщиха за  Радио „Фокус“ – Варна  от Дирекция „Инженерна инфраструктура и благоустрояване“ към Общината. Затворена ще бъде ул. „Георги Бенковски“ в работния участък от бул. „Владислав Варненчик“ до ул. „Д-р Пискюлиев“. Движението ще бъде отклонено по обходни маршрути. Поради ремонтни дейности в едно платно двупосочно се осъществява и преминаването по част от бул. „Васил Левски“. По пътя за Златни пясъци движението продължава да се осъществява в едно платно двупосочно. Ограничението важи за участъка от Резиденция Евксиноград до курорта Св. св. Константин и Елена. Към днешна дата по автомагистрала „Черно море“ няма ограничения. Въведено ограничение има в участъка Кранево – Варна при км 83 заради свлачище. Забранено е преминаването на моторни превозни средства над 10 тона, като осигуреният обходен маршрут е през Кичево и Оброчище. \r\nБояна АТАНАСОВА", "date": "2019.01.09", "title": "Варна: Част от ул. „Георги Бенковски“ ще бъде затворена за движение на автомобили поради ремонти"}
{"url": "http://www.focus-news.net/news/2019/01/09/2610050/sliven-izlozhbata-koreni-na-rumyana-yorgova-beshe-otkrita-v-galeriya-yordan-kyuvliev.html", "text": "Изложбата „Корени“ на Румяна Йоргова беше открита в галерия „Йордан Кювлиев“, съобщиха от  културната институция . \r\nРумяна Йоргова е родена на 8 юли 1981 г. в София, но семейството и е от Ямбол. Завършила е Национална художествена гимназия „Цанко Лавренов“ –  Пловдив, випуск 2000 г. От няколко години живее в Несебър. От 7 години е председател на Дружество на несебърските художници. А от две години има ново предизвикателство – с нейна колежка основават Арт галерия „Русо“ в стария Несебър.", "date": "2019.01.09", "title": "Сливен: Изложбата „Корени“ на Румяна Йоргова беше открита в галерия „Йордан Кювлиев“"}
{"url": "http://www.focus-news.net/news/2019/01/09/2610029/petko-angelov-prevozvach-otlagane-priemaneto-na-paketa-mobilnost-shte-bade-dobra-novina-po-dobre-obache-shte-bade-da-ima-dialog-s-lobistite-tselyashti-falit-na-balgarskite-firmi.html", "text": "Отлагане приемането на пакета „Мобилност“ ще бъде добра новина, по-добре обаче ще бъде да има прозрачност и диалог с лобистите, целящи фалит на българските фирми. Това каза в сутрешният блок „Добро утро България“ на  Радио „Фокус“  Петко Ангелов, председател на УС на Камарата на автомобилните превозвачи в България. По думите му за пръв път се получава такова разбиране от всички български институции, важно е обаче премиерът Бойко Борисов да защити интересите на превозвачите, както го е правил досега. Над 1 милиард лв. се внасят в родния бюджет от транспортна дейност. Облагодетелствани обаче от фалит ще бъдат водещите европейски икономики, каза още той. „Водещите икономики в Европа, каквито са Франция и Германия в момента при тях има недостиг на 50 000 хил. шофьори във всяка страна. Това означава, че те искат да вземат нашите шофьори на тези условия, които ние предлагаме в момента, а не да дадат повече пари, защото в момента шофьорите са свободни. Те винаги могат да отидат във френска или немска фирма, ако искат и да напуснат България, но лошото е, че с този т.нар. план „Макрон“ излизат с мотивите за социална политика, че едва ли не френските и немските депутати мислят за шофьорите. Излизат с мотива, че българските превозвачи са номади и обикалят Европа с месеци и години, което не е вярно. Всеки шофьор може да се прибере, когато си поиска“, поясни той. Петко Ангелов коментира още, че надеждата на българските превозвачи е, ако пакетът „Мобилност“ премине първият етап то на втори да бъде спря. \r\nВиктория МЕСРОБОВИЧ-КУВЕНДЖИЕВА", "date": "2019.01.09", "title": "Петко Ангелов, превозвач: Отлагане приемането на пакета „Мобилност“ ще бъде добра новина, по-добре обаче ще бъде да има диалог с лобистите, целящи фалит на българските фирми"}
{"url": "http://www.focus-news.net/news/2019/01/09/2610053/stefan-radev-kmet-na-sliven-okolo-80-mln-e-byudzhetat-na-obshtinata-za-2019-godina-vremeto-e-klyuchoviyat-faktor-za-izpalnenie-na-planiranite-proekti.html", "text": "Около 80 млн. е бюджетът на Общината за 2019 година, времето е ключовият фактор за изпълнение на планираните проекти. Това каза за сутрешния блок „Добро утро, България“ на  Радио „Фокус“  кметът на Сливен Стефан Радев. Общината има за цел през настоящата година да приключи започнатите и планираните големи инфраструктурни проекти, така че градът да придобие още по-добра визия.  „На първо място това са вече започналите проекти за реконструкция на четири детски градини. По отношение на дейностите, свързани с младежта, планираме да подобрим спортната инфраструктура, да направим цялостен ремонт на зала „Асеновец“. Освен това увеличаваме с 10 % финансирането на спортните клубове така, че да могат повече деца да се възползват от спортната инфраструктура, която създаваме и от спорните клубове, които развиват дейност в тези зали. По отношение на транспортната инфраструктура, много важен проект е реконструкцията на бул. „Хаджи Димитър“. Предстоят инфраструктурно проектите за изграждане на 10 километра велоалеи и подмяната при ремонта на спирките на градския транспорт. Ще обърнем внимание и на едни дълго неглижиран проблем в нашия град, а именно състоянието на тротоарите, междублоковите пространства и още ремонти на улици. Планираме проекти в социалната инфраструктура като започваме с изграждане на дневен център за деца с увреждания в квартал „Хаджи Димитър“. Очаква се развитие и на голямата група проекти, свързани с ВиК инфраструктурата и пускане на пречиствателната станция за питейни води – също проблем от десетки години, който не е решен в нашия град“, обясни Стефан Радев. Той каза още, че Община Сливен не залага увеличение на данъците и таксите. Предприетите реформи и стабилизирането на финансовото състояние позволяват превръщането на повече средства от данъците на хората в реални придобивки и подобрения на средата, допълни градоначалникът. \r\nВиктория МЕСРОБОВИЧ-КУВЕНДЖИЕВА", "date": "2019.01.09", "title": "Стефан Радев, кмет на Сливен: Около 80 млн. е бюджетът на Общината за 2019 година, времето е ключовият фактор за изпълнение на планираните проекти"}
{"url": "http://www.focus-news.net/news/2019/01/09/2610055/koha-ditore-ks-shte-predprieme-deystviya-sreshtu-hashim-tachi.html", "text": "Конституционният съд на Косово ще предприеме действия срещу държавния глава Хашим Тачи заради решимостта му да лиши основните опозиционни партии от представителство в Централната избирателна комисия (ЦИК), съобщава електронното издание на водещия прищински ежедневник  Koha Ditore . \r\nМиналия месец Тачи поиска от шест парламентарни групи от партиите, участвали в изборите, да номинират по един член за ЦИК. Двете опозиционни партии „Демократическа лига на Косово“ и „Самоопределение“ бяха изключени от процеса.  \r\nОт Президентството в Прищина не дадоха никакви сигнали, че в крайна сметка ще бъдат назначени по двама членове за всяка партия. Това е изразено непряко от Министерството на правосъдието и международните отношения чрез електронно писмо, в което се иска от политически партии да изпратят съответните документи за кандидатурите за кандидатите им за членовете на ЦИК.  Тереза Герова", "date": "2019.01.09", "title": "Koha Ditore: КС ще предприеме действия срещу Хашим Тачи"}
{"url": "http://www.focus-news.net/news/2019/01/09/2610054/pregled-na-osnovnite-temi-vav-velikotarnovskiya-pechat.html", "text": "„Минусовите температури опразниха търновския пазар“ е заглавие от областния всекидневник  „Янтра Днес” . Заради минусовите температури Кооперативният пазар във Велико Търново опустя още в началото на седмицата. Почти всички търговци зарязаха сергиите не само заради липсата на клиенти, но и за да не измръзва стоката, която прибират на топло. Единствените ентусиасти през вчерашния ден бяха 5 - 6 души, които не се уплашиха от обявените най-ниски температури за тази зима. „19 души със счупени кости само за 24 часа във Велико Търново“ е друго заглавие от ежедневника. В спешното отделение на МОБАЛ „Д-р Стефан Черкзов“ са постъпили 19 човека със счупени кости в рамките на последното денонощие. Преобладават счупванията на китки и подбедрици, обясняват медиците. Тази година сериозните студове са довели само един пациент с премръзване в търновското спешно отделение, човекът е възстановен и освободен за домашно лечение.Няма подобни сериозни данни за много пострадали от падания или измръзване във филиалите на спешна помощ в региона. „Седем души са потърсили подслон в Център „Промяна“ в последните дни“ е заглавие от страница три на ежедневника. „От 10 януари могат да се подават данъчните декларации“ четем на страница четири. На страница пет е публикуван материал със заглавие „При температури под -5 градуса хората със сърдечносъдови проблеми не трябва да излизат навън“. На спортната страница на вестник „Янтра Днес“ четем „Локомотив“ (ГО) стартира с надежди, нов треньор и висока конкуренция“. \r\n„11 успешни кметове от Великотърновско няма да ходят на избори“ е заглавие от първа страница на другия областен ежедневник  „Борба“ . Едни от най-успешните селски кметове в община Велико Търново няма да ходят на избори тази година. Сред тях са авторитетни управници с няколко поредни мандата, ползващи се с изключително доверие и уважение от местното население. Те обаче вече няма да се избират пряко от хората в населените места до 350 жители, предвиждат новите моменти в Изборния кодекс, които ще усетим на местния вот наесен. Проверка на „Борба“ показа, че в 11 села, в които досега местните хора са гласували за свой управник, вече ще имат назначаем такъв от кмета на общината. „1000 души живеят на улица без настилка и съдове за смет, но плащат 500 000 лв. данъци годишно“ е друга тема от ежедневника. Ако има класация за най-нелицеприятен пейзаж от Велико Търново, със сигурност улицата, носеща красноречивото название „Народни будители“ ще я води. На нея вече живеят 1000 души, които ежегодно внасят почти половин милион лева под формата на данъци и такси в местната хазна, но даже и този факт не им осигурява съдове за смет, нормално осветление и подходи към домовете. „Център „Промяна“ в Горна Оряховица се оказа спасение за десетки бездомници“, „Стелиян Вълков ще прави радио с новини от училищата и полезна информация за младите хора“, „Доставиха нов рентген за болницата в Павликени“ са други заглавия от страниците на всекидневника. „20 отбора са подали заявка за участие в зимния турнир във Велико Търново“ и „Антъни Иванов дебютира в САЩ на 12 януари, готви се в един от най-модерните плувни комплекси“ са заглавията от спортната страница на изданието. На същата страница е публикувано и интервю с Здравко Баблаков. „Най-силното ми качество е, че не се предавам, гоня това, което искам, и се стремя най-много към него“, казва той пред изданието.", "date": "2019.01.09", "title": "Преглед на основните теми във великотърновския печат"}
{"url": "http://www.focus-news.net/news/2019/01/09/2610057/pss-dobri-sa-usloviya-za-turizam-v-planinite.html", "text": "Добри са условия за туризъм в планините. Това съобщиха за   Агенция „Фокус“  от Планинарска спасителна служба (ПСС) при БЧК. Температурите остават ниски от минус 7 до минус 11 градуса. В момента има мъгла и умерена облачност единствено на връх Ботев, в останалите части условията за туризъм са добри. През изминалото денонощие няма регистрирани инциденти. Лифтовите съоръженията в зимните курорти работят, съобразно метеорологичните условия, единствено на Пампорово няколко писти са затворени.  \r\nОт ПСС съветват туристите да са добре подготвени психически и физически, преди да тръгнат на поход в планината, защото има много навеища и това може да ги забави. Те съветват хората да се движат само по зимната маркировка.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.01.09", "title": "ПСС: Добри са условия за туризъм в планините"}
{"url": "http://www.focus-news.net/news/2019/01/09/2610058/blagoevgrad-obshtinskiyat-kuklen-teatar-shte-predstavi-predstavlenieto-printsesata-i-grahovoto-zarno.html", "text": "Общинският куклен театър ще представи представлението „Принцесата и граховото зърно“ по Ханс Кристиан Андерсен. Това съобщиха за  Радио „Фокус“- Пирин  от Общински куклен театър. Представлението ще се играе на 12 януари от 11.00 часа в салона на Куклен театър (бивш Младежки дом). Режисьор на представлението е Тодор Вълов, музиката на Елена Методиева, а сценографията на Емилияна Андонова- Тотева. Актьорите Десислава Чардаклиева, Наталия Петкова, Елеонора Кулинска, Ирина Шумелова, Виктор Кападжиев и Мустафа Масърлиев- Мус ще се превъплътят пред малките зрители и ще ги разходят из вълшебния свят. \r\nЛора КАЛЧЕВА", "date": "2019.01.09", "title": "Благоевград: Общинският куклен театър ще представи представлението „Принцесата и граховото зърно“"}
{"url": "http://www.focus-news.net/news/2019/01/09/2610056/pazardzhik-predvizhda-se-poetapno-izgrazhdane-i-poddrazhka-na-sistema-za-videonablyudenie-v-grada.html", "text": "Предвижда се поетапно изграждане и поддръжка на система за видеонаблюдение, включваща видео камери, разположени на възлови места в града (10 входно-изходни точки). Това съобщиха от пресцентъра на  Общината . На възловите места ще бъдат разположени общо 17 видеокамери за разпознаване на номера и 11 панорамни видеокамери. Сигналът от всички камери ще се предава до Център за наблюдение и контрол (ЦНК), разположен в РПУ – Пазарджик на адрес пл. „Съединение“ 2. Изпълнението на поръчката обхваща поетапно изграждане, внедряване и поддръжка на системата за видеонаблюдение и контрол, доставка, монтаж и въвеждане в експлоатация на видео оборудване, предназначено за изграждане на система за видеонаблюдение в град Пазарджик, поддръжка на изградената система.", "date": "2019.01.09", "title": "Пазарджик: Предвижда се поетапно изграждане и поддръжка на система за видеонаблюдение в града"}
{"url": "http://www.focus-news.net/news/2019/01/09/2610059/kyustendil-obshtina-dupnitsa-prodalzhava-predostavyaneto-na-sotsialnata-usluga-topal-obyad.html", "text": "Общината продължава предоставянето на социалната услуга „Топъл обяд”. Това съобщиха за  Радио „Фокус” – Кюстендил  от Община Дупница. Социалната услуга е насочена към социално слаби, лица със минимални пенсии и хора без доходи. Общият капацитет е 120 потребители. Те получават топла храна в обществената трапезария на улица „Солун“ 4, която е изградена по друг социален проект на Общината. На потребителите ежедневно се предоставя първо ястие, второ ястие и хляб. Хората могат да се хранят на място в трапезарията, но може да получават и храната си за вкъщи, в зависимост от желанието на самия потребител. Подпомагат се лица и семейства които имат минимални пенсии, независимо дали пенсията е по болест, за старост или осигурителен стаж. Другата целева група са лица и семейства които са на социално подпомагане. \r\nВенцеслав ИЛЧЕВ", "date": "2019.01.09", "title": "Кюстендил: Община Дупница продължава предоставянето на социалната услуга „Топъл обяд”"}
{"url": "http://www.focus-news.net/news/2019/01/09/2610061/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни върху пътното платно. \r\nВенцеслав ИЛЧЕВ", "date": "2019.01.09", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/01/09/2610060/gabrovo-normalno-proticha-uchebniyat-protses-v-uchilishtata-ot-oblastta-vsichki-detsa-sa-prevozeni-do-uchenite-zavedeniya.html", "text": "Нормално протича учебният процес в габровските училища. Всички деца тази сутрин са превозени до учебните заведения. Това съобщиха за  Радио „Фокус“ – Велико Търново  от пресцентъра на Община Габрово. Почиства се градската улично мрежа, както и пътищата към селата. Градските и междуградски автобусни линии на Общински пътнически транспорт са покрити. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност. Времето в Габрово е ясно и слънчево, температурата на въздуха е минус 6 градуса, а влажността – 88%. \r\nПътищата в община Габрово са проходими при зимни условия, няма наложени ограничения. На прохода Шипка температурата е минус 11 градуса, пътят е почистен и обработен, а снежната покривка е 60 см. Остава в сила забраната за движение на МПС над 12 тона. Пътят към курортен комплекс Узана също е почистен, снежната покривка там е около 70 - 80 см, температурата е минус 8 градуса. Днес ще работят само малките писти. \r\nНадежда КРЪСТЕВА", "date": "2019.01.09", "title": "Габрово: Нормално протича учебният процес в училищата от областта, всички деца са превозени до учените заведения"}
{"url": "http://www.focus-news.net/news/2019/01/09/2610064/varna-patishtata-v-oblastta-sa-prohodimi-pri-zimni-usloviya-nastilkite-sa-suhi.html", "text": "Пътищата в областта са проходими при зимни условия. Снежната покривка в района на Вълчи дол не затруднява движението в общината. Това съобщиха за  Радио „Фокус“ – Варна  от Областна администрация – Варна. Пътните настилки са сухи, а видимостта е добра. Според сутрешните доклади на оперативните дежурни към общинските съвети за сигурност обстановката във всички общини на територията на Варненска област е нормална, няма валежи и съответно проблеми във връзка с метеорологичната обстановка. Населените места са с нормално електрозахранване и водоснабдяване, полетите на летището се изпълняват по разписание. Пристанището също функционира нормално, всички портове и канали са отворени за маневриране на плавателни съдове. Реките са в коритата си, не е съобщавано и за проблеми при язовирите. \r\nПо данни на Националния институт по метеорология и хидрология в Черноморски басейн не се отчита съществено изменение в състоянието на наблюдаваните реки. Регистрираните колебания на речните нива са в границите от минус 13 см до плюс 6 см. Водните количества на реките в басейна са около и под прага за средни води, само водното количество на река Провадийска при гара Синдел е около прага за високи води. От следобедните часове и утре, в резултат на прогнозирани валежи, се очаква повишение на речните нива във водосборния басейн. По-значителни ще са повишенията на 10 януари във водосборите на южночерноморските реки. Водните количества на реките във водосбора ще бъдат под праговете за внимание. \r\nМарияна ВАЛЕНТИНОВА", "date": "2019.01.09", "title": "Варна: Пътищата в областта са проходими при зимни условия, настилките са сухи"}
{"url": "http://www.focus-news.net/news/2019/01/09/2610063/makfaks-makedoniya-gratski-sveshtenik-e-prebit-ot-siriyski-migranti.html", "text": "Гръцки свещеник е бил пребит от няколко сирийски мигранти пред църквата, в която служи, предава македонската информационна агенция  „Макфакс“ , като се позовава на статия в атинския вестник  Protothema . \r\nСвещеникът е забелязал, че мигрантите паркират мотоциклетите си в двора на църквата „Свети Никола“ в столичния квартал Патисия, за което им е направил забележка. След разговора търсещите убежище са го ударили и са избягали. Уточнява се, че инцидентът се е случил миналия петък. \r\nГръцката полиция е задържала двама заподозрени по случая, но след разпита ги е освободила заради липса на достатъчно доказателства.  По-късно обаче извършителите сами са се предали на властите.  \r\nОт агенцията припомнят, че преди няколко месеца на Лесбос бе унищожен каменен кръст. Неправителствени организации бяха призовали по-рано за отстраняването му, тъй като според тях той е насърчавал омразата към мигрантите на острова, на който е разположен голям център за прием на търсещи убежище. Тереза Герова", "date": "2019.01.09", "title": "„Макфакс“ (Македония): Гръцки свещеник е пребит от сирийски мигранти"}
{"url": "http://www.focus-news.net/news/2019/01/09/2610065/pazardzhik-v-belovo-shte-se-provede-turnir-po-shahmat-po-povod-praznika-na-grada-na-14-yanuari.html", "text": "В Белово ще се проведе турнир по шахмат по повод празника на града на 14 януари. Това съобщи за  Радио „Фокус“ – Пазарджик  Ангел Стоев, страши експерт „Спортни бази и спорт за всички“ в Община Белово. Той обясни, че в турнира ще се включат 6 отбора с по четири състезатели. „Ще участват отбори от село Костенец и град Костенец, София, Долна Баня, Септември и Белово. Турнирът ще се проведе в Залата на Общинския съвет в Белово на 13 Януари от 10.00 часа“, уточни Стоев. Той допълни, че след края на проявата най-добрите отбори и шахматисти ще получат награди от кмета на Община Белово. \r\nВаня НИКОЛОВА", "date": "2019.01.09", "title": "Пазарджик: В Белово ще се проведе турнир по шахмат по повод празника на града на 14 януари"}
{"url": "http://www.focus-news.net/news/2019/01/09/2610067/razgrad-81-godishna-zhena-ot-kubrat-e-stanala-zhertva-na-telefonna-izmama-sas-sumata-ot-3350-lv.html", "text": "81-годишна жена от Кубрат е станала жертва на телефонна измама със сумата от 3350 лв., съобщиха от  ОДМВР - Разград . 10 дни след като била измамена, възрастната жена съобщила в Районното управление. Тя получила обаждане на стационарния телефон на 28 декември около 9.30 часа. Мним „полицай Иванов“ ѝ заявил, че е необходимо да съдейства на полицията в акция по залавяне на телефонни измамници. Жената първоначално пуснала през терасата 650 лв. в найлонова торбичка, а след това още 2700 лв. По случая е започнато досъдебно производство.", "date": "2019.01.09", "title": "Разград: 81-годишна жена от Кубрат е станала жертва на телефонна измама със сумата от 3350 лв."}
{"url": "http://www.focus-news.net/news/2019/01/09/2610066/plovdiv-zhitelite-na-dve-sela-ot-oblastta-sa-s-narusheno-vodopodavane-zaradi-avarii.html", "text": ": Жителите на две села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Ръжево Конаре и Царимир. Не е посочен краен срок за отстраняване на авариите и за възстановяване на нормалното водоподаване към засегнатите домакинства. \r\nС нарушено водоподаване са и живущите в блокове № 27,29,31,32,33, 35, 36 и 80 в пловдивския квартал „Тракия“. Причината е извършването на подмяна на общи спирателни кранове и на общи водомери. Очаква се дейностите да приключат до 12.00 часа. \r\nТони МИХАЙЛОВ", "date": "2019.01.09", "title": "Пловдив: Жителите на две села от областта са с нарушено водоподаване заради аварии"}
{"url": "http://www.focus-news.net/news/2019/01/09/2610068/pregled-na-osnovnite-temi-vav-varnenskiya-pechat.html", "text": "„Не се очаква дървена ваканция във Варненско“, пише на първа страница на вестник  „Черно море“ . Няма среден успех под „добър“ 4 за нито един от учебните предмети в област Варна, каза Венцеслава Генова, началник на Регионалното управление на образованието (РУО) във Варна. Изключително важни се оказват усилията на преподавателските екипи, директорите и РУО за повишаването на успеваемостта в училищата в областта. Това е още едно доказателство за повишеното качество на учебния процес в област Варна. „Над 1500 двойки се венчаха във Варна“, пише още изданието. Възражда се интересът към брака. Над 1500 двойки са се венчали през миналата година във Варна, каза за Медийна група „Черно море“ организаторът на венчавки в ритуалната зала в града Албена Ралчева. Има ръст и на смесените бракове, които вече са нещо обичайно. „Не мога да кажа дали са повече от предходните години, но със сигурност ги има и почти не ни правят впечатление“, уточни тя. Един от смесените бракове е този между Таня Боримечева и Лесли Форейкър, чиято връзка продължава повече от 23 г., но вече са решили да сключат граждански брак след дълго съжителство. „Морската столица изпреварва София по качество на живот“, се казва още във вестника. Варна изпревари София в световна класация за качеството на живот, която се изготвя два пъти годишно от Numbeo.com. Подреждането се извършва от потребителите на сайта по девет критерия, като то включва общо 226 града по света. „Варненските „Сребърни звънчета“ стават на 55 г.“, пише вестника. 55 г. от създаването си ще отбележи през 2019 г. първият по рода си детски вокален ансамбъл в България – „Сребърни звънчета“. „Празникът ще бъде през юни. На една сцена ще излязат повече от 100 деца“, анонсира художественият ръководител на ансамбъла при ЦПЛР – Общински детски комплекс, Варна, Юлия Недева. „Намаляват случаите на насилие над ученици“, пише още вестника. „Намаляват случаите на насилие над деца във варненските училища“, каза Венцеслава Генова, началник на Регионалното управление на образованието (РУО) във Варна. Анализите за последната учебна 2017/2018 г. показват, че докато през 2016/2017 г. случаите на насилие над дете са били 73, през последната учебна година те са намалели на 42. Спаднали са от 18 на 15 и случаите на посегателства от ученици над учители и родители. „Прибраха над 50 бездомници в Приюта за временно настаняване“, се казва още в изданието. Над 50 души са прибрани в Приюта за временно настаняване на бездомни и социално слаби във Варна от началото на студената вълна през януари. За всеки от тях е осигурено най-необходимото – медицински грижи, храна, отопление, дрехи, легло и други. Това съобщи директорът на приюта Димитър Алатов. Само в събота и неделя, когато температурите също бяха минусови, са прибрани 6 души, уточни той. Повечето от бездомниците, настанени в социалното заведение, са били в много лошо здравословно състояние заради студа. Всеки е бил прегледан от медицинска сестра и е получил за добре дошъл чаша горещ чай.", "date": "2019.01.09", "title": "Преглед на основните теми във варненския печат"}
{"url": "http://www.focus-news.net/news/2019/01/09/2610069/sofiya-154-dushi-sa-noshtuvali-v-krizisniya-tsentar-v-kv-zaharna-fabrika-dvama-ot-koito-sa-bili-bolni.html", "text": "154 души са нощували в Кризисния център за настаняване на бездомни хора в кв. „Захарна фабрика“, двама от които са били болни – мъж и жена. Това каза за   Агенция „Фокус“  директорът на Кризисния център за настаняване на бездомни хора в кв. „Захарна фабрика“ Йорданка Темелкова. Тя уточни, че са повикани две линейки, за да им бъде оказана помощ. Болна жена и е била докарана в Центъра с гнойно септична рана, а за мъжа се предполага, че е с бронхопневмония. Темелкова подчерта, че няма инциденти през изминалото денонощие. \r\nКризисните центрове продължават да работят и през деня.  \r\nИрина ИВАНОВА", "date": "2019.01.09", "title": "София: 154 души са нощували в Кризисния център в кв. „Захарна фабрика“, двама от които са били болни"}
{"url": "http://www.focus-news.net/news/2019/01/09/2610045/andrey-novakov-evrodeputat-razdelenieto-v-ep-po-paketa-mobilnost-ostava-vnesohme-alternativi-na-spornite-za-balgarskite-prevozvachi-tekstove.html", "text": "Разделението при гласуване на пакета „Мобилност“ в ЕП остава. Това каза в сутрешния блок „Добро утро, България“ на  Радио „Фокус“  евродепутатът Андрей Новаков във връзка с предстоящото гласуване на спорния т.нар. план „Макрон“ в Транспортната комисия на Европарламента през утрешния 10 януари. Той припомни, че Германия, Австрия, Франция и Италия са най-категоричните защитници на дискриминиращите за българските превозвачи клаузи. Мнозинствата „за“ и „против“ пакета „Мобилност“ са изключително динамични и това прави прогнозите много неясни“, обясни евродепутатът. „Към момента се прави всичко възможно. Това е третият път, в който се прави опит текстовете да бъдат приети в ЕП, при положение, че вече два пъти бяха отхвърлени. Причината отново да се занимаваме с пакета „Макрон“ е решението, взето от министрите на транспорта в ЕС. Надявам се отново с общи усилия да успеем, ако не да блокираме приемането му, то поне да приемем алтернативни текстове, които вече са подготвени и внесени от българските евродепутати. По този начин целим поне да смекчим удара за българските превозвачи, а дано успеем да приемем текстове в техен абсолютен интерес“, коментира Новаков. Вече 2 години евродепутатите успяват да блокират плана „Макрон“, припомни Андрей Новаков. Според него отпорът им на много нива показва на защитниците на пакета, че в този си вид той няма как да успее. ЕП не вижда често и протести на хиляди шофьори в Брюксел, което също е ясен знак, че подобни мерки не са приемливи, коментира Новаков. Утрешното гласуване в Транспортна комисия обаче не е окончателно – нови преговори тепърва предстоят, уточни евродепутатът. \r\nВиктория МЕСРОБОВИЧ-КУВЕНДЖИЕВА", "date": "2019.01.09", "title": "Андрей Новаков, евродепутат: Разделението в ЕП по пакета „Мобилност“ остава, внесохме алтернативи на спорните за българските превозвачи текстове"}
{"url": "http://www.focus-news.net/news/2019/01/09/2610042/nezavisen-makedoniya-za-parvi-pat-ot-sedem-godini-nasam-mostar-osamna-pod-snezhna-pokrivka.html", "text": "За първи път от седем години насам босненският град Мостар осъмна под снежна покривка, отбелязва електронното издание на македонския вестник  „Независен“ , като се позовава на медийни доклади. \r\nОт редакцията поясняват, че снегът е паднал във вторник. Обикновено той не се задържа там заради специфичния климат, поради което в сутрешните часове на деня е имало проблеми с движението в града, чиито жители не са свикнали със снеговалежите. \r\nМетеоролозите прогнозират снеговалежи и в Неретва, а Службата за гражданска защита издаде предупреждение за лошо време, допълва изданието. Тереза Герова", "date": "2019.01.09", "title": "„Независен“ (Македония): За първи път от седем години насам Мостар осъмна под снежна покривка"}
{"url": "http://www.focus-news.net/news/2019/01/09/2610070/odmvr-sofiya-predpriema-zasileni-merki-za-obezpechavane-na-sigurnostta-po-vreme-na-basketbolna-sreshta-v-botevgrad.html", "text": "Във връзка с предстоящата баскетболна среща между отборите на „Балкан“ и „Левски Лукойл“ от 19.00 часа в зала „Арена“ - Ботевград в ОДМВР - София е създадена организация за обезпечаване на обществения ред и недопускане на сериозни инциденти, застрашаващи сигурността на гражданите. Това съобщиха от  ОДМВР - София .   \r\nПредвид съществуващото напрежение между привържениците на двата отбора и големия зрителски интерес са предприети сериозни мерки за осигуряване на обществения ред преди, по време и след приключване на проявата. Полицейските действия ще се осъществяват съвместно от служители на ОДМВР - София, Дирекция „Жандармерия“ и районните управления в Ботевград, Правец и Елин Пелин.    \r\nЗасилено ще е полицейското присъствие около спортната зала, както и по автомагистрала „Хемус“ и пътя Мездра - Ботевград.    \r\nС цел недопускане на стълкновения между агитките на двата отбора и извършването на прояви, нарушаващи обществения ред, организирано пътуващите фенове ще бъдат съпровождани с полицейски ескорт.    \r\nЗасилен пропускателен режим ще се осъществява на специално изградените за целта КПП, като всички преминаващи ще бъдат подложени на щателна проверка.    \r\nС охранителната фирма, ангажирана с охраната на срещата, са координирани начините на взаимодействие, като в тази връзка привържениците на двата отбора ще бъдат настанени в отделни зони в залата. В залата е забранено внасянето на алкохолни напитки, наркотични или други упойващи вещества; оръжия и други опасни премети, представляващи заплаха за здравето и сигурността на гражданите; спрейове; бутилки, включително пластмасови над 500 мл, или предмети, произведени от чуплив или от особено твърд материал; сигнални ракети, светещи тела или пиротехнически изделия; знамена и плакати с дръжки по- дълги от 1 м и с диаметър по-голям от 1 см. На територията на спортната зона няма да бъдат допускани граждани, които отказват да бъдат проверени; носещи забранени за внасяне предмети; такива в нетрезво състояние или под въздействие на наркотични или други упойващи вещества; с наложена забрана за посещение на спортни мероприятия в страната и чужбина, както и малолетни без пълнолетен придружител.  \r\nОДМВР - София приканва гражданите, в това число и привържениците на двата отбора, към спазване на указанията и изпълнение на разпорежданията на полицейските органи, отдавани във връзка с обезпечаването на обществения ред и сигурността в  прилежащата спортна зона. Спрямо всеки извършител на противоправно деяние ще бъдат предприети безкомпромисни мерки и санкции в рамките на законоустановените полицейски правомощия.", "date": "2019.01.09", "title": "ОДМВР - София предприема засилени мерки за обезпечаване на сигурността по време на баскетболна среща в Ботевград"}
{"url": "http://www.focus-news.net/news/2019/01/09/2610071/dnevni-avaz-bosna-republika-srabska-otbelyazva-denya-na-republikata-vapreki-zabranata-na-ks.html", "text": "За поредна година на 9 януари в Баня Лука ще се проведат серия церемонии за отбелязване на националния празник на Република Сръбска – Деня на Републиката, съобщава електронното издание на босненският вестник  Dnevni Avaz , като припомня, че честванията на „срамния“ ден бяха забранени от Конституционния съд на Босна и Херцеговина. \r\nУправленските структури в Баня Лука обаче продължават да пренебрегват разпоредбите на КС. Празненствата ще започнат в обедните часове на деня с шествие, след което ще бъде организиран прием в сградата на правителството на РС. Тази година на честванията нямат да има представители на Въоръжените сили на Босна и Херцеговина.  \r\nРС отбелязва този ден в продължение на години и държавата мълчи за грубото нарушение на решението на КС на Босна и Херцеговина, коментират от редакцията, като обясняват това с институционалната й слабост.  \r\nСледва обяснение защо честването на 9 януари е противоконституционно: на днешната дата през 1992 г. сръбските депутати напускат парламента в Сараево и приемат декларация за провъзгласяването на РС. Три години по-късно с Дейтънското споразумение РС бе призната за ентитет на Босна и Херцеговина.  Тереза Герова", "date": "2019.01.09", "title": "Dnevni Avaz (Босна): Република Сръбска отбелязва Деня на Републиката – въпреки забраната на КС"}
{"url": "http://www.focus-news.net/news/2019/01/09/2610073/varna-avariya-na-shlamoprovod-e-dovela-do-zamarsyavane-na-reka-devnenska-kray-grada.html", "text": "Авария на шламопровод е довела до замърсяване на река Девненска в последните дни на миналата година. Това става ясно от информация, качена на  сайта на Регионалната инспекция по околната среда и  водите (РИОСВ) . Сигнално писмо за замърсяването, установено в района преди разклона за село Синдел, е постъпило по електронната поща на екоинспекцията на 31 декември. По информация на РИОСВ, замърсяването на река Девненска се дължи на авария на шламопровод №5, която е отстранена своевременно. РИОСВ - Варна е уведомена по факс за възникването ѝ и предприетите последващи действия от съответното дружество.", "date": "2019.01.09", "title": "Варна: Авария на шламопровод е довела до замърсяване на река Девненска край града"}
{"url": "http://www.focus-news.net/news/2019/01/09/2610062/aleksandar-stamboliyski-sayuz-na-balgarskite-transportni-rabotnitsi-blagoevgrad-paketat-mobilnost-e-seriozna-restriktsiya-spryamo-iztochnoevropeyskite-prevozvachi.html", "text": "Пакетът „Мобилност“ ограничава свободния пазар и е сериозна рестрикция спрямо източноевропейските превозвачи като цяло, не само за България. Това каза за  Радио „Фокус“ – Пирин  Александър Стамболийски, председател на Синдикалната конфедерация „Съюз на българските транспортни работници“ в Благоевград. „Под предлога, че всички текстове, които се изменят с цел защитаване социалните права на работещите, се прави опит за налагането на лобистки протекции, спрямо бизнеса на западноевропейските държави“, каза още Стамболийски. Според него ако този пакет „Макрон“ за транспорта, който се опитват да наложат в момента, успее да се прокара, то това означава, че във всяка друга област големи държави като Франция, Германия, Белгия, Холандия могат да наложат такива протекции във всяка сфера, в която те имат проблем. „За момента имат проблем с транспорта и затова се опитват да протекционират сектора“, допълни Стамболийски. \r\nЛивия НИНОВА", "date": "2019.01.09", "title": "Александър Стамболийски, Съюз на българските транспортни работници – Благоевград: Пакетът „Мобилност“ е сериозна рестрикция спрямо източноевропейските превозвачи"}
{"url": "http://www.focus-news.net/news/2019/01/09/2610076/blagoevgrad-politsiyata-razsledva-krazhba-na-okolo-4-000-evro-i-lek-avtomobil.html", "text": "Полицията разследва кражба на около 4 000 евро и лек автомобил. Това съобщиха от  ОДМВР - Благоевград . Сигналът за кражбата е подаден на 08 януари 2019 г. в 02 РУ - Благоевград. Съобщено е за това, че за времето от 08.30 часа до 22.20 часа на същата дата, от частен имот в Благоевград е извършена кражба на златен пръстен и сумата от около 4 000 евро. Около 01.20 часа на 09 януари 2019 г. е подаден сигнал и за това, че от жилището са отнети и ключове за лек автомобил „Нисан Мурано“, като същият е противозаконно отнет. По случая е образувано досъдебно производство. Работата продължава.", "date": "2019.01.09", "title": "Благоевград: Полицията разследва кражба на около 4 000 евро и лек автомобил"}
{"url": "http://www.focus-news.net/news/2019/01/09/2610074/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Срещата в Брюксел между Върховния представител на Европейския съюз по външните въпроси и политиката за сигурност Федерика Могерини и членове на националния екип на Косово за преговорите със Сърбия, лошото време на Балканите, смъртта на мигрант в лагера „Мориа“, както и честванията на Деня на Републиката в РС, въпреки забраната на Конституционния съд на Босна и Херцеговина са част от основните теми във водещите печатни издания в региона. \r\n***  След срещата в Брюксел, в рамките на която Върховният представител на Европейския съюз по външните въпроси и политиката за сигурност Федерика Могерини отново призова за премахване на 100-процентните мита за внос на сръбски стоки в Косово, членовете на делегацията на Прищина за диалога с Белград потвърдиха, че решението няма да бъде променено, докато Сърбия не промени поведението си спрямо най-младата държава на Балканите, отбелязва електронното издание на белградския ежедневник  Kurir .  \r\n„Митата няма да бъдат премахнати безусловно, Сърбия трябва да спре с кампанията за оттегляне на признаването на независимостта на Косово\", подчерта Шпенд Ахмеди, член на националния екип на Косово за преговорите за нормализация на двустранните отношения със Сърбия.  \r\nСпоред Ахмети, наскоро сформираният екип има „изключителната отговорност\" да преговаря за окончателното споразумение със Сърбия, след консултации с други официални лица от Прищина.„Нашето послание към ЕС е, че сме готови. Ние сме единен екип, който представлява Косово и сме готови да обсъждаме открити въпроси\", увери Ахмети, добавяйки, че не бива да се разбира погрешно готовността им да правят компромиси единствено заради признаването от страна на официален Белград. \r\nСлед разговорите в Брюксел членовете на екипа обявиха засилване на динамиката на разговорите през следващия период. Косовската страна изрази очаквания, че по време на диалога ще бъдат повдигнати въпроси за решаване на съдбата на изчезнали лица и нанесени военновременни щети. \r\nФатмир Лимай, който  заедно с Ахмети оглавява екипа на Прищина, очаква, че диалогът вече няма да се води „по отделни въпроси\", а ще продължи за постигането на всеобхватно споразумение със Сърбия, което, както казва той, трябва да завърши с „взаимно признаване\". \r\n„Отношенията между Косово и Сърбия не са нормални и ние сме тук, за да върнем нещата към нормалното. Представихме редица условия, които Сърбия трябва да изпълни, за да създаде нормални условия за продължаване на диалога\", подчерта Лимай. \r\n***  За първи път от седем години насам босненският град Мостар осъмна под снежна покривка, отбелязва електронното издание на македонския вестник  „Независен“ , като се позовава на медийни доклади. \r\nОт редакцията поясняват, че снегът е паднал във вторник. Обикновено той не се задържа там заради специфичния климат, поради което в сутрешните часове на деня е имало проблеми с движението в града, чиито жители не са свикнали със снеговалежите. \r\nМетеоролозите прогнозират снеговалежи и в Неретва, а Службата за гражданска защита издаде предупреждение за лошо време, допълва изданието. \r\n***  За поредна година на 9 януари в Баня Лука ще се проведат серия церемонии за отбелязване на националния празник на Република Сръбска – Деня на Републиката, съобщава електронното издание на босненският вестник  Dnevni Avaz , като припомня, че честванията на „срамния“ ден бяха забранени от Конституционния съд на Босна и Херцеговина. \r\nУправленските структури в Баня Лука обаче продължават да пренебрегват разпоредбите на КС. Празненствата ще започнат в обедните часове на деня с шествие, след което ще бъде организиран прием в сградата на правителството на РС. Тази година на честванията нямат да има представители на Въоръжените сили на Босна и Херцеговина.  \r\nРС отбелязва този ден в продължение на години и държавата мълчи за грубото нарушение на решението на КС на Босна и Херцеговина, коментират от редакцията, като обясняват това с институционалната й слабост.  \r\nСледва обяснение защо честването на 9 януари е противоконституционно: на днешната дата през 1992 г. сръбските депутати напускат парламента в Сараево и приемат декларация за провъзгласяването на РС. Три години по-късно с Дейтънското споразумение РС бе призната за ентитет на Босна и Херцеговина. \r\n***  Гръцките власти разследват смъртта на 24-годишен мъж от Камерун, който бе откаран в болницата късно в понеделник от пренаселения мигрантски лагер „Мория\" на остров Лесбос, съобщава електронното издание на атинския ежедневник  Kathimerini . \r\nНа фона на критика от страна на правителството за неадекватния отговор на инцидента, министърът на миграцията Димитрис Вицас увери, че мигрантът е бил настанен в контейнер в лагера, оборудван с печка и одеяла. \r\nСпоред Тасос Ифантис, който работи с лекарска организация в Мория, около 5 000 мигранти имат лукса на отопление, докато други 1000 живеят в палатки и импровизирани убежища в маслинова горичка в непосредствена близост до лагера. Проектиран да побере 12 души, във всеки контейнер сега обаче са настанени около 30 души, поради суровите зимни условия, поясни Ифантис пред изданието.  \r\nНякои мигрантски лагери в континентална Гърция - като Малакаса, в източната част на Атика и Гревена на север, също имат проблеми поради снеговалежите през последните дни. \r\n***  Конституционният съд на Косово ще предприеме действия срещу държавния глава Хашим Тачи заради решимостта му да лиши основните опозиционни партии от представителство в Централната избирателна комисия (ЦИК), съобщава електронното издание на водещия прищински ежедневник  Koha Ditore . \r\nМиналия месец Тачи поиска от шест парламентарни групи от партиите, участвали в изборите, да номинират по един член за ЦИК. Двете опозиционни партии „Демократическа лига на Косово“ и „Самоопределение“ бяха изключени от процеса.  \r\nОт Президентството в Прищина не дадоха никакви сигнали, че в крайна сметка ще бъдат назначени по двама членове за всяка партия. Това е изразено непряко от Министерството на правосъдието и международните отношения чрез електронно писмо, в което се иска от политически партии да изпратят съответните документи за кандидатурите за кандидатите им за членовете на ЦИК. \r\n***", "date": "2019.01.09", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/01/09/2610075/yordan-yordanov-kmet-na-dobrich-nyama-da-se-izvarshva-preasfaltirane-na-ulitsi-v-studeno-i-zimno-vreme.html", "text": "Няма да се извършва преасфалтиране на улици в студено и зимно време. Това заяви кметът на Добрич Йордан Йорданов, предаде кореспондент на  Радио „Фокус” – Варна . Кметът припомни, че през месец декември са сключени договорите за рехабилитация и за строителен надзор за цялостното обновяване на ул. „Никола Петков“ и част от бул. „Добруджа“ от кръстовището при надлеза на жп линията и бензиностанция „Шел“ до квартал „Рилци“. Още през втората половина на миналия месец е имало готовност да бъде открита строителна площадка, но заради метеорологичните условия това е отложено. „Възможно е да се случи към края на януари\", посочи кметът. Срокът за приключване на дейностите по ул. „Никола Петков“ е 90 дни, за участъка от булеварда – 120 дни. Йордан Йорданов уточни, че би могло да се започне с ремонт на тротоари и улично осветление. „Предвидено е уплътняване на мостовото съоръжение на бул. „Добруджа“. Цялостното асфалтиране и полагане на хоризонтална маркировка се очаква да бъде направо евентуално през месец март\", каза кметът. Ремонтът на ул. „Никола Петков“ и част от бул. „Добруджа“ е по проект „Подобряване на връзката с мрежата TEN-T в трансграничния регион Меджидия – Добрич\" на стойност 15 624 662 лв. \r\nЖулиета НИКОЛОВА", "date": "2019.01.09", "title": "Йордан Йорданов, кмет на Добрич: Няма да се извършва преасфалтиране на улици в студено и зимно време"}
{"url": "http://www.focus-news.net/news/2019/01/09/2610077/ombudsmanat-maya-manolova-kam-api-i-mrrb-udalzhete-gratisniya-period-za-e-vinetkite.html", "text": "Омбудсманът Мая Манолова изпрати днес препоръка до Министерството на регионалното развитие и благоустройството и до ръководството на Агенция „Пътна инфраструктура“ с искане да бъде удължен гратисния период, в който шофьорите няма да бъдат глобявани за липса на електронни винетки. Това съобщиха от  пресофиса на омбудсмана . По официална информация 15 януари е датата, до която водачите няма да бъдат санкционирани. Според Манолова обаче срокът е „несправедливо и некоректно определен“. Той трябва да продължи до момента, в който системата за продажба на е-винетки заработи, така че гражданите да не биват глобявани, ако не изпълнят законовите изисквания, не по тяхна вина. Омбудсманът отбелязва пет основни проблема, които се дължат на лоша администрация, която „се оказа неподготвена и за огромно съжаление не реагира своевременно и адекватно на случващото се“. Липса на пунктове за продажба на е-винетки на ГКПП, софтуерен проблем при апаратите за самотаксуване, изтеглени повече средства при банкови преводи при плащането им, липса на потвърждение при конвертиране на хартиен винетен стикер към е-винетка и нерегламентиран достъп до системата са слабостите, посочени в препоръката на Манолова.", "date": "2019.01.09", "title": "Омбудсманът Мая Манолова към АПИ и МРРБ: Удължете гратисния период за е-винетките"}
{"url": "http://www.focus-news.net/news/2019/01/09/2610078/tihomir-stoitsov-pchelar-pchelniyat-med-ukrepva-i-stimulira-imunnata-sistema.html", "text": "Пчелният мед укрепва и стимулира имунната система. Това каза пред  Радио „Фокус” – Кюстендил  Тихомир Стоицов, председател на браншовия съюз „Пчела” – Кюстендил. По думите му през зимния сезон консумацията на мед е повече. Доказано е, че пчелният мед е изключително полезен за болни от грип и настинки, защото всички пчелни продукти стимулират имунната система и я укрепват, а това от своя страна подпомага човешкия организъм при борбата му с вирусите. Препоръчва се редовен прием на пчелен мед и други пчелни продукти. „Хубаво е по два или три пъти на ден да се консумира по една лъжица пчелен мед”, каза Тихомир Стоицов. Според него в този сезон се препоръчва консумацията на пчелен прашец и прополис, които също подпомагат организма при борбата му с вирусите. \r\nВенцеслав ИЛЧЕВ", "date": "2019.01.09", "title": "Тихомир Стоицов, пчелар: Пчелният мед укрепва и стимулира имунната система"}
{"url": "http://www.focus-news.net/news/2019/01/09/2610079/kardzhali-180-kg-meso-bez-dokumenti-za-proizhod-sa-otkriti-pri-proverka-na-tovaren-avtomobil-na-ul-kliment-ohridski.html", "text": "180 кг месо без документи за произход са открити при проверка на товарен автомобил на ул. „Климент Охридски“. Това съобщиха от  ОДМВР - Кърджали . Превозът на месото без необходимите документи е установен от полицаи от РУ - Кърджали. В хода на специализирана операция за противодействие на престъпността около 15.00 часа на 8 януари 2019 г. на ул. „Климент Охридски“ в града за проверка е спрян товарен „Мерцедес“, управляван от 39-годишен мъж. Полицаите открили 180 кг месо с неясен произход. Служители на Областната дирекция по безопасност на храните са съставили акт по Закона за ветеринарномедицинската дейност.", "date": "2019.01.09", "title": "Кърджали: 180 кг месо без документи за произход са открити при проверка на товарен автомобил на ул. „Климент Охридски“"}
{"url": "http://www.focus-news.net/news/2019/01/09/2610080/nimh-nay-niskata-temperatura-ot-minus-15-gradusa-e-izmerena-v-knezha.html", "text": "Най-ниската температура от минус 15 градуса е измерена в Кнежа. Това съобщиха за  Агенция „Фокус“  от   Националния институт по метеорология и хидрология (НИМХ) . Минус 13 градуса са измерени в Гоце Делчев, а минус 1 в Калиакра. В западните райони на страната преди обяд се очаква да завали слаб сняг, който следобед да се усили, като ще обхване и централните части на страната. До вечерта се очаква и в източните части да завали дъжд. През утрешния ден валежите ще продължат, като на места главно в югоизточните райони са възможни по-значителни количества. На 12 януари температурата ще се понижи, когато се очаква отново да стигне до около минус 10 градуса в някои райони. До края на тази седмица и началото на следващата съществено дневните температури ще останат без съществена промяна. Най-голямата снежна покривка е във Велико Търново- 13 см. \r\nИрина ИВАНОВА", "date": "2019.01.09", "title": "НИМХ: Най-ниската температура от минус 15 градуса е измерена в Кнежа"}
{"url": "http://www.focus-news.net/news/2019/01/09/2610081/die-welt-tayna-mezhdunarodna-konferentsiya-na-ditib-v-kyoln-razgnevi-germantsite.html", "text": "В периода 2-4 януари в джамията в кьолнския  район Еренфелд е проведена тайно международна среща на Турско-ислямския съюз за религиозни дела (ДИТИБ), на която са присъствали повече от 100 ислямски учени, съобщава германският национален ежедневник  Die Welt . \r\nЗа провеждането на конференция с участието на представителите на мюсюлманите в Европа стана ясно от снимка, публикувана на официалната интернет страница на ДИТИБ, заедно със съответното изявление след края на срещата. \r\nКакво обаче предизвика гнева на германците? Не само фактът, че събитието е проведено тайно. На нея е присъствал Али Ербас, директор на ръководения от Анкара орган „Дианет“. И не само – анализът на разпространените данни показва, че в конференцията са участвали и членове на „Мюсюлманско братство“, които са под наблюдение на Федералната служба за защита на Конституцията.  \r\nОт редакцията подчертават, че подчинената на Диянет организация ДИТИБ е отказала коментар пред изданието за проведената среща и информацията за присъстващи членове на „Мюсюлманско братство“.   \r\nПрипомня се, че за първи път подобна среща на европейско ниво бе проведена през 2014 г. в Брюксел. Тогава е взето решение представителите на мюсюлманите в Европа да се събират веднъж на две години.  \r\nПреди около три месеца при посещението на турския президент Реджеп Тайип Ердоган в Германия ДИТИБ организира в централната джамия в Кьолн уединена церемония по посрещането му без представители на германската политика и на града, което предизвика сериозна критика в страната, припомня вестникът. Тереза Герова", "date": "2019.01.09", "title": "Die Welt: Тайна международна конференция на ДИТИБ в Кьолн разгневи германците"}
{"url": "http://www.focus-news.net/news/2019/01/09/2610084/sport-grigor-dimitrov-trenira-s-agasi-v-melbarn.html", "text": "Григор Димитров вече тренира под ръководството на Андре Агаси в Мелбърн. Американската легенда е в Австралия, като дава съвети на българина и ще му помага по време на първия турнир от Големия шлем за годината. Агаси работи в тандем с Даниел Валверду, а двамата го консултират за различни аспекти от играта. \r\nДнес Димитров проведе тренировка заедно с Кей Нишикори, който му нанесе първата загуба за сезона на четвъртфиналите в Бризбейн.   \r\nТримата фаворити за титлата при мъжете също излязоха на корта. Роджър Федерер, Рафаел Надал и Новак Джокович продължиха подготовката си за \"Аустрелиън Оупън\". Испанецът тренира с Кайл Едмънд, а сърбинът направи сесия с Давид Гофен.", "date": "2019.01.09", "title": "Спорт: Григор Димитров тренира с Агаси в Мелбърн"}
{"url": "http://www.focus-news.net/news/2019/01/09/2610082/sliven-materiali-za-sanirane-sa-se-zapalili-zaradi-hvarlena-piratka-do-bl-26-v-kv-sini-kamani-izgoreli-sa-dogramata-i-klimatitsite-na-dva-apartamenta.html", "text": "Материали за саниране са се запалили заради хвърлена пиратка до бл. 26 в кв. „Сини камъни“, изгорели са дограмата и климатиците на два апартамента. Това съобщиха от  ОДМВР - Сливен . Сигналът е подаден в 16.16 часа на 8 януари 2019 г. Съобщено е за пожар в близост до блок 26 в квартал  „Сини камъни“ в град Сливен. Пожарът е възникнал в складирани материали, предназначени за саниране на сградата. Произшествието е ликвидирано в 16.50 часа от два екипа на РСПБЗН - Сливен. Спасени са 5 апартамента и един автомобил. От пожара са причинени щети по външната част на два апартамента - дограма и 3 климатика. Унищожени са 4 куб. м топлоизолация (фибран). Причината за пожара е детска игра - хвърлена запалена пиратка.", "date": "2019.01.09", "title": "Сливен: Материали за саниране са се запалили заради хвърлена пиратка до бл. 26 в кв. „Сини камъни“, изгорели са дограмата и климатиците на два апартамента"}
{"url": "http://www.focus-news.net/news/2019/01/09/2610083/kyustendil-uvelichavat-se-sluchaite-na-grip-i-ostri-respiratorni-zabolyavaniya-v-oblastta.html", "text": "Увеличават се случаите на грип и остри респираторни заболявания в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. Регистрираната седмична заболяемост е 67.11 на десет хиляди души, спрямо 39.77 през предходната седмица. Към момента равнището е много под стойностите за обявяване на епидемия от грип. В рамките на една седмица здравните инспектори са регистрирали общо 15 случая на заразни заболявания. Най-много са случаите на ентероколит – 12. Установени са по един случай на ротавирусен гастроентерит, хепатит А и хепатит С. \r\nВенцеслав ИЛЧЕВ", "date": "2019.01.09", "title": "Кюстендил: Увеличават се случаите на грип и остри респираторни заболявания в областта"}
{"url": "http://www.focus-news.net/news/2019/01/09/2610085/varna-v-oblastta-shte-se-izvarshva-skrining-za-ranno-otsenyavane-na-potrebnostite-na-detsata-v-detskite-gradini-kato-preventsiya-sreshtu-obuchitelni-zatrudneniya.html", "text": "Скрининг за ранно оценяване на потребностите на децата в детските градини ще бъде осъществен във Варна и областта с цел превенция на риска от обучителни затруднения. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. „Едно от предизвикателствата през настоящата учебна година е провеждането на ранния скрининг. Той служи за ранно оценяване на потребностите на децата в детските градини с цел превенция на риска от обучителни затруднения и е част от дейността за обща подкрепа за личностно развитие на децата“, заяви Венцеслава Генова. Тя посочи, че във връзка с подготовката на специализирани кадри, които ще осъществят ранния скрининг при децата от 3 години до 3 години и 6 месеца, през изминалата година е проведено обучение. „95 учители от детските градини в област Варна са преминали такова обучение. Скрининг тестът е разработен от екип на Института за изследване на населението и човека към Българската академия на науките“, каза още Венцеслава Генова. Обучението е проведено в Центъра за подкрепа за личностно развитие към Средношколско общежитие “Михаил Колони“ - Варна. \r\nМарияна ВАЛЕНТИНОВА", "date": "2019.01.09", "title": "Варна: В областта ще се извършва скрининг за ранно оценяване на потребностите на децата в детските градини като превенция срещу обучителни затруднения"}
{"url": "http://www.focus-news.net/news/2019/01/09/2610072/predsedatelyat-na-us-na-api-inzh-svetoslav-glosov-e-podal-ostavka-po-iskane-na-premiera-boyko-borisov.html", "text": "Министър-председателят Бойко Борисов е извикал тази сутрин в Министерския съвет ръководството на Агенция „Пътна инфраструктура“ и на Министерството на регионалното развитие и благоустройството за доклад относно темата винетки и тол система. Това съобщиха от  правителствената информационна служба . След разговора премиерът е поискал оставката на председателя на Управителния съвет на Агенция „Пътна инфраструктура“ инж. Светослав Глосов, който я е подал пред министъра. Агенция \"Фокус\"  припомня: Отново по искане на министър-председателя Бойко Борисов на 5 януари 2019 г. двама ръководители в Агенция „Пътна инфраструктура“ (АПИ) и един от съветниците на регионалния министър понесоха отговорност заради недобрата организация при подготовката и въвеждането на електронната винетка. Като член на Управителния съвет на АПИ беше освободен Веселин Давидов, който отговаря за електронната система за събиране на такси за използване на републиканската пътна мрежа. С постовете си се разделиха още Антон Антонов, директор на Националното тол управление в АПИ, и Радослав Николов, съветник в Политическия кабинет на министъра на регионалното развитие и благоустройството.", "date": "2019.01.09", "title": "Председателят на УС на АПИ инж. Светослав Глосов е подал оставка по искане на премиера Бойко Борисов"}
{"url": "http://www.focus-news.net/news/2019/01/09/2610090/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Нападението срещу регионалния лидер на „Алтернатива за Германия“ в Бремен Франк Магниц, тайна международна среща на ДИТИБ с участието на членове на „Мюсюлманско братство“ и последиците от лошото време са част от основните теми във водещите германски печатни издания. \r\n***  Лошото време в Южна Германия и Австрия се превръща във все по-голяма заплаха за хората, алармира националният ежедневник  Die Frankfurter Allgemeine Zeitung . \r\nВъв вторник в редица райони на австрийската Щирия бе обявено най-високо ниво на предупреждение за лавини, а в сутрешните часове на сряда – и в алпийските части в Долна Австрия. „Рискът от големи лавини е много, много висок\", заяви ръководителят на службата за управление на бедствия в Щирия Харалд Ейтнер. \r\nСъщевременно метеоролозите съобщиха, че тежките снеговалежи както в Австрия, така и в Бавария ще продължат. В тази връзка властите очакват затварянето на още пътища. В баварския Мисбах и в разположените в щирийските Пьолстал, Хоентауерн и Пустервалд беше обявено бедствено положение. В Баварските Алпи е в сила най-високо предупреждение за опасност от лавина. Съществува риск от чупенето на клони или дори падане на дървета заради мокрия сняг.  \r\nВсички местни жители и туристи са предупредени да останат на сигурни места, да приемат сериозно предупрежденията на властите и да се въздържат от ненужни дейности на открито. \r\n***  В периода 2-4 януари в джамията в кьолнския  район Еренфелд е проведена тайно международна среща на Турско-ислямския съюз за религиозни дела (ДИТИБ), на която са присъствали повече от 100 ислямски учени, съобщава германският национален ежедневник  Die Welt . \r\nЗа провеждането на конференция с участието на представителите на мюсюлманите в Европа стана ясно от снимка, публикувана на официалната интернет страница на ДИТИБ, заедно със съответното изявление след края на срещата. \r\nКакво обаче предизвика гнева на германците? Не само фактът, че събитието е проведено тайно. На нея е присъствал Али Ербас, директор на ръководения от Анкара орган „Дианет“. И не само – анализът на разпространените данни показва, че в конференцията са участвали и членове на „Мюсюлманско братство“, които са под наблюдение на Федералната служба за защита на Конституцията.  \r\nОт редакцията подчертават, че подчинената на Диянет организация ДИТИБ е отказала коментар пред изданието за проведената среща и информацията за присъстващи членове на „Мюсюлманско братство“.   \r\nПрипомня се, че за първи път подобна среща на европейско ниво бе проведена през 2014 г. в Брюксел. Тогава е взето решение представителите на мюсюлманите в Европа да се събират веднъж на две години.  \r\nПреди около три месеца при посещението на турския президент Реджеп Тайип Ердоган в Германия ДИТИБ организира в централната джамия в Кьолн уединена церемония по посрещането му без представители на германската политика и на града, което предизвика сериозна критика в страната, припомня вестникът. \r\n***  Германската полиция публикувала първите резултати от разследването на нападението срещу регионалния лидер на „Алтернатива за Германия“ в Бремен и депутат от Бундестага Франк Магниц. Оценката на записите от камери за наблюдение и изслушването на свидетели противоречи на представената от партията версия за инцидента, подчертават от редакцията на националния ежедневник  Die Zeit . \r\nСпоред „Алтернатива за Германия“ Магниц е бил нападнат и бит до безсъзнание от трима хулигани, използвали неназован предмет. Когато 66-годишният вече е бил съборен на земята, нападателите са продължили да го ритат. Полицията в Бремен заяви, че камерите не са уловили „предмета“, с който е нанесен побоят над Магниц. Кадрите показват как той е приближен от две неизвестни лица, още един човек е бил в близост. След това политикът е бил съборен, забелязва се, че към онзи момент той вече е кървял обилно от главата. След това нападателите са избягали. От заподозрените все още няма някаква следа. Досега нито един от тримата не е идентифициран, заяви говорител на полицията. \r\nТриото нападна Магниц около 17:20 часа в района на театър в района на Гьотеплац. Двама работещи в близост са открили кървящия политик и са повикали линейка.  \r\n„Алтернатива за Германия“ определи инцидента като „страхлив и преди всичко безсмислен акт\", и го характеризира като „опит за убийство“. Полицията обаче работи по версия за нанасяне на тежка телесна повреда. След атаката Магниц бе хоспитализиран с тежки наранявания. Не се привеждат нови данни за състоянието му. Множество германски политици от различни партии осъдиха нападението срещу него. \r\n***", "date": "2019.01.09", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/01/09/2610087/targovishte-zadarzhan-e-uchastnik-v-shema-za-telefonni-izmami.html", "text": "Задържан е участник в схема за телефонни измами. Това съобщиха от  ОДМВР - Търговище . Той е арестуван от служители на РУ - Попово в резултат на предприети незабавни оперативно-издирвателни и процесуално-следствени действия няколко часа след получаване на сигнала за осъществената измама. На 8 януари 2019 г. в управлението е получен сигнал, че 86-годишна самотноживееща жена в гр. Попово е била въведена в заблуждение чрез обаждане на стационарния ѝ телефон и под предлог за необходимост да окаже съдействие на полицейски служители, провеждащи операция за задържане извършители на телефонни измами, от владението ѝ е била отнета сумата от 985 лв.  \r\nОбадилият ѝ се по телефона непознат мъж се представил за полицейски служител, който ѝ обяснил, че вероятно ще получи обаждане от извършители на измами, и я посъветвал стриктно да изпълни исканията им, като по този начин ще помогне на полицията за тяхното задържане. Жената действително получила обаждане с  настоятелно искане да предаде парите, с които разполага, защото в противен случай последствията за нея щели да бъдат тежки. Тя събрала парите, с които разполагала, и ги оставила в найлонова торбичка пред входната врата на къщата си. После бързо се прибрала, спазвайки и друго указание, дадено ѝ по телефона от мнимия полицейски служител – да не стои в близост до прозорците на дома си, защото в хода на операцията може да има престрелка и това да бъде опасно за нея. \r\nСлед предприети незабавни действия за установяване на човека, взел останалите от възрастната жена пари, в които били включени няколко екипа служители на РУ - Попово, на автогарата в гр. Попово е бил задържан 50-годишен мъж от с. Априлово, община Попово. За съшия е установено, че е бил „нает“ предишния ден след публикуване на обява в Интернет, че си търси работа. Мъж, представил се за лекар, го „наел“ да събира и доставя по предназначение документи от негови „пациенти“. Участието в гореспоменатата измама на практика било стартът на 50-годишния в тази му „дейност“. След като прибрал оставените от възрастната жена пари, съгласно указанията, които получил от „работодателя си“, той заминал да ги занесе в град в друга област, като си приспаднал 350 лв. от тях за свършената от него работа. На връщане бил задържан на Автогара Попово. Намерените у него пари ще бъдат върнати на потърпевшата. \r\nПо случая е образувано досъдебно производство по описа на РУ - Попово. 50-годишният мъж е задържан в управлението. Предстои днес да му бъде повдигнато обвинение. Действията по разследването се извършват под ръководството на прокурор от Районна прокуратура-Попово.  \r\nНа 18 декември 2018 г. криминалисти от РУ - Попово са установили и задържали друг мъж, участвал като куриер при реализиране на телефонни измами на други две възрастни жени в гр. Попово на обща стойност близо 4000 лв. в гр. Попово.", "date": "2019.01.09", "title": "Търговище: Задържан е участник в схема за телефонни измами"}
{"url": "http://www.focus-news.net/news/2019/01/09/2610089/pazardzhik-zemedelski-proizvoditeli-ot-oblastta-shte-predstavyat-balgarskiya-rozov-domat-po-vreme-na-mezhdunarodnoto-izlozhenie-zelena-sedmitsa-berlin-2019.html", "text": "Земеделски производители от Пазарджик ще представят българския розов домат по време на Международното изложение за земеделие, хранително-вкусова промишленост и градинарство „Зелена седмица Берлин 2019“. Това съобщи за  Радио „Фокус“ – Пазарджик  Венцислав Петков, председател на Националното обединение на младите фермери в България. По думите му тази култура се отгледа предимно в оранжерии и се отличава с по-голям размер и много дори вкусови качества. „Зелената седмица“ ще се проведе в периода 18 до 27 януари в Берлин. „Участието ни на Международното изложение „Зелена седмица Берлин 2019“ е отлична възможност за представяне на българските идеи и концепции за развитието на хранителния сектор, както и популяризиране на родни храни и напитки на германските потребители и пазар. Разходите за подготовката и участието ни в изложението са за сметка на бюджета на Министерството на земеделието, храните и горите“, уточни Петков. Той допълни, че на всички регионални, национални и международни изложения българският розов домат е приет и оценен много добре. \r\nАлбена ЖИЛЕКОВА", "date": "2019.01.09", "title": "Пазарджик: Земеделски производители от областта ще представят българския розов домат по време на Международното изложение „Зелена седмица Берлин 2019“"}
{"url": "http://www.focus-news.net/news/2019/01/09/2610088/varna-riosv-otchita-uvelichavane-na-signalite-za-izhvarlyane-ili-gorene-na-stari-gumi.html", "text": "РИОСВ отчита увеличаване на сигналите за изхвърляне или горене на стари гуми. Една трета от сигналите, постъпили на „Зеления телефон“ на Регионалната инспекция по околната среда и  водите (РИОСВ) във Варна през декември са били свързани с изхвърляне или горене на стари гуми. Това става ясно от информация, качена на  сайта на РИОСВ . Единият от сигналите е за гараж на ул. 13 във вилна зона „Евксиноград“, в който след 17.00 часа се горят плоскости, гуми и други материали, от които се образува черен задушлив дим. При друго обаждане на „Зеления телефон“ е сигнализирано, че в района на обръщача на автобусите под Аспаруховия мост, в продължение на месец, във вечерните часове, се изхвърлят гуми втора употреба. Според подалите сигнала при хвърлянето на гумите има нанесени щети по паркираните в района автомобили. Също през декември, граждани са съобщили и за замърсяване с гъст, бял дим, излизащ от магазин за хранителни стоки на ул. „Дубровник“. В друг сигнал става въпрос за горене на гуми и замърсяване с черен, задушлив дим в района на Западна промишлена зона на ул. „Девня“. При друго обаждане е съобщено отново за гъст, черен дим между оградата на ВиК - Варна и бул. „Цар Освободител“. Всички сигнали са предадени по компетентност на Общината. До градската управа е препратено и поредно оплакване на граждани от автосервиз на ул. „Петко Стайнов“, от комина на който ежедневно излиза черен дим.", "date": "2019.01.09", "title": "Варна: РИОСВ отчита увеличаване на сигналите за изхвърляне или горене на стари гуми"}
{"url": "http://www.focus-news.net/news/2019/01/09/2610086/die-zeit-napadenieto-sreshtu-deputat-ot-bundestaga-razsledvaneto-na-politsiyata-vliza-v-protivorechie-s-tvardeniyata-na-alternativa-za-germaniya.html", "text": "Германската полиция публикувала първите резултати от разследването на нападението срещу регионалния лидер на „Алтернатива за Германия“ в Бремен и депутат от Бундестага Франк Магниц. Оценката на записите от камери за наблюдение и изслушването на свидетели противоречи на представената от партията версия за инцидента, подчертават от редакцията на националния ежедневник  Die Zeit . \r\nСпоред „Алтернатива за Германия“ Магниц е бил нападнат и бит до безсъзнание от трима хулигани, използвали неназован предмет. Когато 66-годишният вече е бил съборен на земята, нападателите са продължили да го ритат. Полицията в Бремен заяви, че камерите не са уловили „предмета“, с който е нанесен побоят над Магниц. Кадрите показват как той е приближен от две неизвестни лица, още един човек е бил в близост. След това политикът е бил съборен, забелязва се, че към онзи момент той вече е кървял обилно от главата. След това нападателите са избягали. От заподозрените все още няма някаква следа. Досега нито един от тримата не е идентифициран, заяви говорител на полицията. \r\nТриото нападна Магниц около 17:20 часа в района на театър в района на Гьотеплац. Двама работещи в близост са открили кървящия политик и са повикали линейка.  \r\n„Алтернатива за Германия“ определи инцидента като „страхлив и преди всичко безсмислен акт\", и го характеризира като „опит за убийство“. Полицията обаче работи по версия за нанасяне на тежка телесна повреда. След атаката Магниц бе хоспитализиран с тежки наранявания. Не се привеждат нови данни за състоянието му. Множество германски политици от различни партии осъдиха нападението срещу него.  Тереза Герова", "date": "2019.01.09", "title": "Die Zeit: Нападението срещу депутат от Бундестага: Разследването на полицията влиза в противоречие с твърденията на „Алтернатива за Германия“"}
{"url": "http://www.focus-news.net/news/2019/01/09/2610093/razgrad-15-godishno-momche-e-prostrelyalo-domashni-zhivotni-na-sased-s-pushkata-na-mayka-si-v-selo-gorotsvet.html", "text": "15-годишно момче е простреляло домашни животни на съсед с пушката на майка си в лознишкото село Гороцвет. Това съобщиха от   ОДМВР-Разград . Между 10.00 и 17.30 часа на 8 януари момчето стреляло с въздушна пушка 5,5 калибър, законно притежавана от 54-годишната му майка. Сигналът за случилото се е подаден от потърпевшия собственик на животните – 74-годишен мъж от Гороцвет. Непълнолетният е установен като извършител след проведени незабавни издирвателни действия от полицията. Оръжието е иззето с протокол. По случая се води проверка.", "date": "2019.01.09", "title": "Разград: 15-годишно момче е простреляло домашни животни на съсед с пушката на майка си в село Гороцвет"}
{"url": "http://www.focus-news.net/news/2019/01/09/2610094/pazardzhik-obshtina-belovo-podgotvya-bogata-programa-za-otbelyazvaneto-na-141-godini-ot-osvobozhdenieto-na-grada-na-14-yanuari.html", "text": "Белово се подготвя за отбелязването на  141 години от освобождението на града и Беловския край на 14 януари. Това съобщи за  Радио „Фокус“ – Пазарджик  Севдалина Попова, старши експерт „Музейно дело“ в Община Белово. Тя обясни, че празничната програма ще започне в 18.00 часа на площад „Освобождение“ в град Белово с ритуал по вдигане на знамената. След това ще бъде отслужен водосвет за здраве и благоденствие. „На площада ще прозвучат и празнични приветствия на кмета на Община Белово и гости на празника. Предвидена е и тържествена заря-проверка, изпълнена от 68-ма бригада „Специални сили“ – Пловдив, по случай 141 години от Освобождението на Белово и Беловския край“, обясни Попова. Тя каза също, че ще бъдат поднесени венци и цветя пред паметника на загиналите воини, а по традиция народното веселие включва наздравица с греяно вино, питка със сирене, запалване на традиционния огън и празнична заря. В 19.30 часа е началото на празничен концерт, в който ще участват Глория и Николина Чакърдъкова, Боби Шапков и Неврокопски танцов ансамбъл. \r\nВаня НИКОЛОВА", "date": "2019.01.09", "title": "Пазарджик: Община Белово подготвя богата програма за отбелязването на 141 години от освобождението на града на 14 януари"}
{"url": "http://www.focus-news.net/news/2019/01/09/2610095/afp-belgiyskite-vlasti-povdignaha-obvineniya-sreshtu-oshte-edin-zapodozryan-za-teroristichnite-ataki-v-parizh-ot-2015-ta-godina.html", "text": "Белгийските власти арестуваха още един заподозрян във връзка с терористичните атентати в Париж от 13 ноември 2015 г., и го обвиниха в участие в терористична групировка, съобщава  AFP , като се позовава на информация от Прокуратурата. \r\nЗаподозреният е арестуван преди Коледа. Следователите са уверени, че той е доставил автоматичните пушки, използвани в атаките, при които загинаха 130 души, а стотици други бяха ранени. Това поясни пред агенцията говорителят на Федералната прокуратура на Белгия Ерик Ван Дийсе. Тереза Герова", "date": "2019.01.09", "title": "AFP: Белгийските власти повдигнаха обвинения срещу още един заподозрян за терористичните атаки в Париж от 2015-та година"}
{"url": "http://www.focus-news.net/news/2019/01/09/2610096/haskovo-obshtinata-obyavi-47-iya-natsionalen-konkurs-za-debyutna-literatura-yuzhna-prolet.html", "text": "На 17, 18 и 19 април 2019 г. Община Хасково ще проведе 47-ия Национален конкурс за дебютна литература „Южна пролет”. Това съобщиха от пресцентъра на  Общината . За участие в конкурса се приемат първи книги, киносценарии и пиеси на автори до 40-годишна възраст в следните жанрове: \r\n- Поезия (стихосбирки, поеми) – издадена книга; \r\n- Проза  (разкази, повести, романи) – издадена книга; \r\n- Литературна критика и литературна история – издадена книга; \r\n- Детска литература – издадена книга; \r\n- Филмов сценарий; \r\n- Драматургия. \r\nДебютантите ще бъдат оценявани от компетентно жури.   \r\nОбщина Хасково присъжда във всеки от шестте жанра награда „Лауреат” с бронзова статуетка „Пегас” и парично възнаграждение в размер на 1000 лв. \r\nОбщина Хасково връчва награда на името на първия български книгоиздател „Александър Паскалев” в размер на 2000 лв. за цялостен принос в областта на литературата и изкуството.   \r\nЩе бъдат присъдени и допълнителни награди. \r\nКнигите, киносценариите и пиесите за конкурса следва да са издадени в периода от 01 януари 2018 г. до 31 март 2019 г. включително. Те трябва да се представят най-късно до 31 март 2019 г. в пет екземпляра, които не се връщат обратно, заедно с биографични данни за автора, негова снимка e -mail и мобилен телефон на адрес:                                                                  6300 Хасково, Община Хасково, пл. „Общински” №1, Дирекция „Хуманитарни дейности и обслужване на населението”. За базара на книгата при проявено желание участниците могат да предоставят от своите книги (при пристигането си в Хасково). Община Хасково поема разходите за нощувки на участниците в конкурса.  Повече информация за конкурса участниците могат да получат на телефони :038/603 391, 603 459, 038/603 490, 603 461 или на Е-маil : culture1_haskovo@abv.bg", "date": "2019.01.09", "title": "Хасково: Общината обяви 47-ия Национален конкурс за дебютна литература „Южна пролет”"}
{"url": "http://www.focus-news.net/news/2019/01/09/2610098/yordan-yordanov-kmet-na-dobrich-predstoi-rehabilitatsiyata-na-shest-ulitsi-v-grada-dogovorite-sa-podpisani-i-se-izchakvat-podhodyashti-meteorologichni-usloviya.html", "text": "Предстои рехабилитацията на шест улици в града, договорите за строително-монтажните дейности са подписани и се изчакват подходящи метеорологични условия за започване на работа. Това каза кметът на Добрич Йордан Йорданов, предаде кореспондент на  Радио „Фокус” – Варна . Според кмета улиците, които ще бъдат обновени, са: „Кирил и Методий“, „Максим Горки“, „Георги Кирков“, „Теменуга“, „Детелина“ и „Стоян Михайловски“. При възможност са включени и други улици в ремонтните дейности: „Любен Каравелов“, „Каменица“, „Захари Стоянов“ и „Методи Кусевич“. „Очаква се до края на есента на 2019 година да бъде завършена тяхната рехабилитация\", посочи Йордан Йорданов. Дейностите са част от Инвестиционната програма на Община Добрич за изпълнение на важни за града инфраструктурни проекти с общ финансов ресурс над 28 190 000 лв.  \r\nЖулиета НИКОЛОВА", "date": "2019.01.09", "title": "Йордан Йорданов, кмет на Добрич: Предстои рехабилитацията на шест улици в града, договорите са подписани и се изчакват подходящи метеорологични условия"}
{"url": "http://www.focus-news.net/news/2019/01/09/2610097/sport-tsska-zapochna-podgotovka-bez-nito-edin-nov.html", "text": "Старши треньорът на ЦСКА Нестор Ел Маестро събра футболистите за първо занимание на базата в Панчарево. Армейците ще тренират двуразово в следващите дни, през които паралелно предстои да им бъдат направени и задължителните медицински и функционални изследвания. Отборът ще се подготвя в София до 15 януари, след което предстои двуседмичен лагер в Испания. До 29 януари ЦСКА ще изиграе четири контроли в района на Марбея. Първата ще се проведе на 16 януари срещу германския Бохум. \r\nСлед завръщането в София, в зависимост от метеорологичните условия, ще се прецени къде тимът ще се подготвя до началото на пролетния полусезон. \r\nВенцислав ДРАГОМАНОВ", "date": "2019.01.09", "title": "Спорт: ЦСКА започна подготовка без нито един нов"}
{"url": "http://www.focus-news.net/news/2019/01/09/2610091/nachalnikat-na-otbranata-i-komandirat-na-vvs-uchastvat-v-pravitelstvenoto-zasedanie.html", "text": "Началникът на отбраната ген. Андрей Боцев, командирът на ВВС ген. Цанко Стойков и зам.-министъра на отбраната Атанас Запрянов участват в правителственото заседание, предаде репортер на  Агенция „Фокус“ .  \r\nВ началото на заседанието премиерът Бойко Борисов заяви, че е поканил ген. Боцев и ген. Стойков, тъй като има важна точка днес. Очаква се на заседанието кабинетът да разгледа доклада за закупуване на изтребители F-16 от САЩ за модернизация на Военновъздушните сили. Точката не присъства официално в дневния ред на заседанието.  \r\nПри подкрепа на констатациите в доклада следва Народното събрание да даде мандат на кабинета за започване на преговори с американската страна. \r\nЦветилена СИМЕОНОВА", "date": "2019.01.09", "title": "Началникът на отбраната и командирът на ВВС участват в правителственото заседание"}
{"url": "http://www.focus-news.net/news/2019/01/09/2610099/veliko-tarnovo-34-godishen-mazh-e-zadarzhan-za-uchastie-v-telefonna-izmama-za-6780-leva.html", "text": "34-годишен мъж е задържан за участие в телефонна измама на стойност 6780 лева, съобщиха от  ОДМВР – Велико Търново . На 17 декември 2018 г. съдействие в полицейското управление е потърсила 81-годишна жена от Велико Търново. Тя разказала, че два дни по-рано на домашния ѝ телефон се обадил непознат, който се представил за полицейски служител и я помолил да съдейства при залавянето на група телефонни измамници. Той я убедил да остави всичките си налични парични средства пред жилището си. Така потърпевшата била ощетена с 6780 лева. От проведените действия по разследването е установен участник в схемата – 34-годишен мъж от град Левски, известен на полицията и осъждан за идентични престъпления. След доклад на материалите по случая в прокуратурата той е привлечен в качеството на обвиняем. С постановление на прокуратурата е задържан за срок до 72 часа. Работата по установяване на всички съпричастни към извършеното престъпление продължава.", "date": "2019.01.09", "title": "Велико Търново: 34-годишен мъж е задържан за участие в телефонна измама за 6780 лева"}
{"url": "http://www.focus-news.net/news/2019/01/09/2610103/nzok-v-balgarskiya-zdravnoosiguritelen-fond-ne-e-postapvalo-pismo-ot-rumanskata-zdravna-kasa-za-otkaz-na-lechenie-na-balgarsko-dete-poradi-opaseniya-za-nekorektnost.html", "text": "В българския здравноосигурителен фонд не е постъпвало официално писмо от румънската здравна каса  за отказ от предоставяне на лечение на болното българско дете поради опасения за некоректност от българска страна. Това съобщиха от пресцентъра на  НЗОК  във връзка с твърдения от страна на пациентска организация, че „поради недоверие към нашата НЗОК“ румънско лечебно заведение е отказало лечение на българско дете със Спинална мускулна атрофия (СМА). Националната здравноосигурителна каса (НЗОК) информира, че в свое прессъобщение от 4 януари т.г., НЗОК е декларирала че стриктно изпълнява европейските регламенти и въпреки неизрядната документация, предоставена за пореден път от Фонда за лечение на деца, където родителите на детето са кандидатствали за лечението му със скъпоструващ лекарствен продукт, е издала  европейски формуляр S2 за планово лечение.  \r\nСпоред НЗОК независимо от издадения формуляр S2, с който НЗОК удостоверява, че ще заплати на румънския здравноосигурителен фонд изразходваните за лечението на детето средства в 18-месечен период – както е според европейското законодателство, детето не е било прието за лечение.  \r\nНационалната здравноосигурителна каса уточнява, че в социалната мрежа самата пациентска организация, която разпространява неверните твърдения по адрес на НЗОК, е публикувала писмо на английски език от румънското лечебно заведение, към което родителите на детето са се обърнали за лечение. Писмото е от 27 декември 2018 г. и е изпратено до Министерството на здравеопазването на Р България и до Фонда за лечение на деца в Р България. „В него румънското лечебно заведение уведомява, че  препаратът Nusinersen (Spinraza), който се инжектира  в обвивката на гръбначния мозък\", посочиха от НЗОК и цитираха писмото: „в Румъния се прилага само на деца, включени в Националната програма за редки болести, които имат спинална мускулна атрофия (тип 1,2 и 3). Ето защо само румънски граждани могат да бъдат включени в тази  Национална програма. Нещо повече, до настоящия момент (писмото е с дата 27.12.2018 г.- бел.авт.) само 20% от тези пациенти са започнали лечение. Нашите компетентни власти все още нямат нужните средства за лечението на всички наши пациенти и затова не могат да осигурят средства за лечението на пациент, който идва от друга държава и иска да бъде лекуван преди останалите“. \r\n„Никъде в писмото на румънското лечебно заведение не се посочва като причина за отказа „кризата на доверие между българската Здравна каса и румънската“, както неведнъж заявиха представители на пациентската организация. Цитираното по-горе писмо не е адресирано от румънското лечебно заведение до НЗОК, а до Министерството на здравеопазването на Р България и до Фонда за лечение на деца в Р България\", съобщиха от НЗОК. Според Здравната каса в него се казва: „....изпращаме това писмо, за да ви информираме, че не можем да използваме формуляра S2 за лечението на това дете, но предварителното плащане на лечението (чрез Фонда за лечение на деца) може би е спасително решение за него. Ако вашето законодателство/политика/ позволява нашата болница да получи предварително заплащане за лечението със Спинраза, той ще бъде приложен на пациента“. \r\nСпоред НЗОК е важно да се напомни, че съгласно разпоредбите на регламентите, при издаден от компетентната здравноосигурителна институция формуляр за планова медицинска помощ S2, пациентът представя в чуждото лечебно заведение издадения формуляр, който гарантира на болницата поемането на разходите за предстоящото лечение. „Лечебното заведение се отчита с формуляра към местния здравен фонд, с който работи и здравният фонд заплаща стойността на оказаната медицинска помощ. Последващо чуждият здравноосигурителен фонд изисква от НЗОК да възстанови направените разходи за лечението. \r\nРумънското лечебно заведение разяснява в писмото схемата на лечение със Spinraza и посочва колко ще струва то  - общо 1 360 449,76 леи  (с вкл. ДДС) за четири инжекции и 4 дни болничен престой. \r\nВ българския здравноосигурителен фонд не е постъпвало официално писмо от румънската здравна каса  за отказ от предоставяне на лечение на болното българско дете поради опасения за некоректност от българска страна\" посочват от Здравната каса.  \r\n„Пациентската организация дезинформира обществеността и по отношение на друг случай с болно дете: отказ на Университетска болница в Кьолн (Германия) да приеме 5-годишно българче за сърдечна операция, защото „не желаят да работят с формуляр S2, издаден от НЗОК, заради недоверие в нашата каса и се наложи да изпратим това дете като частен пациент, за да можем да спасим живота му“. \r\nНЗОК категорично заявява, че в здравната институция не са постъпвали за разглеждане документите за лечение в чужбина на това дете. \r\nВярваме, че разумът ще надделее и тежките заболявания на български деца, както и тревогата на родителите им, няма да бъдат използвани за користни лични цели. \r\nНационалната здравноосигурителна каса е готова да помогне за разрешаване на проблемите на институционално ниво за всеки конкретен случай, при спазване на националното и на европейското законодателство\", посочиха от НЗОК.", "date": "2019.01.09", "title": "НЗОК: В българския здравноосигурителен фонд не е постъпвало писмо от румънската здравна каса за отказ на лечение на българско дете поради опасения за некоректност"}
{"url": "http://www.focus-news.net/news/2019/01/09/2610104/neli-stoyanova-direktor-na-pghvt-prof-d-r-g-pavlov-sofiya-nad-30-e-uvelichenieto-na-broya-na-uchenitsite-v-gimnaziyata-prez-poslednite-godini.html", "text": "Над 30% е увеличението на броя на учениците в гимназията през последните години. Това каза за предаването „Всички в час“ на  Радио „Фокус“  Нели Стоянова, директор на Професионалната гимназия по хранително-вкусови технологии „Проф. д-р Георги Павлов“ в София. Учебното заведение е пилотно по внедряване на дуалната форма на обучение, обясни тя, като уточни, че този тип обучение се осъществява чрез работа по българо-швейцарския проект „Домино“. „Интересът към дуалното образование е много голям. В нашето училище това се осъществява от много години. Учебните практики са изнесени във фирмите ни партньори и нашите ученици практикуват в реална работна среда. Голяма част от тях, след приключване на средното си образование в Професионалната гимназия по хранително-вкусови технологии „Проф. д-р Георги Павлов“, продължават да се обучават във висши учебни заведения, свързани с хранително-вкусовата промишленост. Тези, които не продължават висшето си образование, са предпочитани работници не само в партньорските не фирми, но и в чужбина“, обясни Нели Стоянова. Тя каза още, че учениците се обучават по три специалности – производство и преработка на мляко и млечни продукти, на захар и захарни изделия и на месо, месни продукти и риба. Професионалната гимназия „Проф. д-р Георги Павлов“ е единственото учебно заведение в България, което подготвя кадри за хранително-вкусовата промишленост по тези специалности, уточни директорът на гимназията.", "date": "2019.01.09", "title": "Нели Стоянова, директор на ПГХВТ „Проф. д-р Г. Павлов“, София: Над 30% е увеличението на броя на учениците в гимназията през последните години"}
{"url": "http://www.focus-news.net/news/2019/01/09/2610102/tass-zapochna-zasedanieto-na-sinoda-na-vselenskata-patriarshiya-na-koeto-shte-podpishat-tomosa-za-ptsu.html", "text": "В Истанбул започна заседанието на Синода на Вселенската патриаршия, на която се очаква подписването на томоса за предоставяне на автокефалия на новата църква на Украйна (Православна църква на Украйна, ПЦУ), съобщиха за  TACC  от пресслужбата на Вселенския патриарх. \r\n„Свещеният синод вече започна и традиционно преминава при закрити врати за пресата. На него ше бъде подписан томосът за автокефалията“, след което документът ще бъде предаден на Украйна, поясни източникът на агенцията. \r\nНачалникът на пресслужбата на Вселенската патриаршия Никос Папахрист заяви пред ТАСС на 6 януари, че по-рано „Светият синод реши да предостави автокефалия, така че подписването на томос от всички членове на Синода е само въпрос на време\". Тереза Герова", "date": "2019.01.09", "title": "ТАСС: Започна заседанието на Синода на Вселенската патриаршия, на което ще подпишат томоса за ПЦУ"}
{"url": "http://www.focus-news.net/news/2019/01/09/2610107/blagoevgrad-v-grada-shte-se-provede-informatsionna-kampaniya-za-saniraneto-na-mnogofamilni-zhilishtni-sgradi-po-op-regioni-v-rastezh-2014-2020-g.html", "text": "Община Благоевград покани всички граждани и заинтересовани страни да участват в информационна кампания за „Енергийна ефективност на многофамилни жилищни сгради“ по Инвестиционен приоритет „Енергийна ефективност в административни и жилищни сгради“ по Приоритетна ос 1 на Оперативна програма „Региони в растеж“ 2014-2020 г. Това съобщиха от пресцентъра на  Общината . \r\nКампанията има за цел да представи на широката общественост изискванията за подаване на Проектни фишове във връзка с актуализацията на Инвестиционната програма на Община Благоевград и стъпките и начините за подаване на Заявления за интерес и финансова помощ от сдруженията на собствениците на многофамилни жилищни сгради до 35 самостоятелни обекта (съгласно Приложение Н към Насоките за кандидатстване). \r\nИнформационната кампания ще се проведе на 16 Януари 2019 г. от 17.00 часа в зала №5 на Община Благоевград на пл. „Георги Измирлиев\" 1.", "date": "2019.01.09", "title": "Благоевград: В града ще се проведе информационна кампания за санирането на многофамилни жилищни сгради по ОП „Региони в растеж“ 2014-2020 г."}
{"url": "http://www.focus-news.net/news/2019/01/09/2610108/burgas-izlozhbata-yanuari-na-druzhestvoto-na-hudozhnitsite-v-grada-shte-bade-predstavena-na-10-yanuari.html", "text": "Изложбата „Януари“ на Дружеството на художниците в града ще бъде представена на 10 януари. Това съобщиха от пресцентъра на  Община Бургас . Експозицията на Дружество на художниците – Бургас ще бъде открита официално на 10 януари 2019 г. от 18.00 часа в галерията на ул. „Александровска“ 22. Тя е посветена на първия месец от годината и съвсем логично носи заглавието „Януари“. \r\nБургаските художници канят всички свои съграждани да посетят изложбата и да видят зимния месец януари през техните очи. \r\nГалерията на Дружество на художниците в Бургас вече ще работи с ново работно време – от вторник до събота, включително, с почивни дни – неделя и понеделник.", "date": "2019.01.09", "title": "Бургас: Изложбата „Януари“ на Дружеството на художниците в града ще бъде представена на 10 януари"}
{"url": "http://www.focus-news.net/news/2019/01/09/2610100/ministar-krasimir-karakachanov-predlagame-narodnoto-sabranie-da-vazlozhi-na-ministerski-savet-da-pregovarya-s-pravitelstvoto-na-sasht-za-pridobivane-na-nov-tip-boen-samolet.html", "text": "Предлагаме Министерския съвет да подготви проект за международен договор и преговори с правителството на САЩ за придобиване на нов тип боен самолет. Това каза на брифинг в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ . „Днес на заседанието беше разгледан докладът за придобиване на новия боен самолет. Министерски съвет взе следното решение – предлага Народното събрание да разгледа и да приеме доклада, да възложи на Министерски съвет да подготви проект за международен договор и за преговори с правителството на САЩ за придобиване на нов тип боен самолет и да задължи премиера да следи организацията на преговорите при изготвяне на проекта за международен договор.  В преговорния екип задължително да участват министърът на икономиката, на отбраната, на външните работи и на икономиката“, заяви Каракачанов. Той посочи, че предложението е било ясно още на 21 декември. „Аз много ясно заявих, че водим преговори със САЩ, което доведе до много спекулации – че едва ли на Министерски съвет е решил да сключи договор. Имаме уверение и от Белия дом, че цената ще бъде коригирана. Така че по този начин ние правим една стъпка, с която да придобием новия изтребител“, обяви вицепремиерът. Каракачанов обясни, че другият вариант е бил да се предложи започване на проекта отначало, което по думите му означава още минимум година и половина да забави процесът по сключване на договор. Според него това не е изгодно за нашите ВВС. \r\nЦветилена СИМЕОНОВА", "date": "2019.01.09", "title": "Министър Красимир Каракачанов: Предлагаме Народното събрание да възложи на Министерски съвет да преговаря с правителството на САЩ за придобиване на нов тип боен самолет"}
{"url": "http://www.focus-news.net/news/2019/01/09/2610092/aleksandar-stamboliyski-sayuz-na-balgarskite-transportni-rabotnitsi-blagoevgrad-priemaneto-na-paketa-mobilnost-shte-bade-golyam-udar-za-natsionalnite-ni-interesi.html", "text": "Надяваме се, че пакетът „Мобилност“ няма да мине и здравият разум ще надделее. Това каза за  Радио „Фокус“ – Пирин  Александър Стамболийски, председател на Синдикалната конфедерация „Съюз на българските транспортни работници“ в Благоевград. Той посочи, че преди време се е взело решение от Европейската комисия, че се приема в определен вид, в който предложенията за изменения на България са били частично приети с цел удовлетворяване исканията на българските превозвачи. „Текстовете, които се взеха предвид от Еврокомисията бяха единствено за паркингите, които могат да се използват от шофьорите. По повод всичко останало, комисията взе решения, че всичко трябва да бъде наложено още тази година. Съвета на Европа взе същото решение, като към всичко това добави пълното изпълнение на директивата за командироване на работници, което реално е втори удар по исканията на България, а и не само“, каза още Стамболийски. Той добави, че към исканията на родните превозвачи се включват още Румъния, Полша, Чехия, Унгария, както и много други източноевропейски държави. „Сега предстои трети удар, защото Франция и Германия поддържани от Белгия, Холандия и Италия са мнозинство е Европарламента и по какъвто и начин да се опитаме да повлияем, то техния национален интерес ще бъде отстояван от техните евродепутати. Лично аз не виждам по какъв начин бихме могли да победим мнозинството“, допълни Стамболийски. \r\nЛивия НИНОВА", "date": "2019.01.09", "title": "Александър Стамболийски, Съюз на българските транспортни работници – Благоевград: Приемането на пакета „Мобилност“ ще бъде голям удар за националните ни интереси"}
{"url": "http://www.focus-news.net/news/2019/01/09/2610109/gen-tsanko-stoykov-vvs-reshenieto-za-pridobivane-na-nov-boen-samolet-e-istoricheski-moment-za-stranata.html", "text": "Решението за придобиване на нов боен самолет е исторически момент за страната. Това каза командирът на ВВС генерал – майор Цанко Стойков на брифинг в Министерски съвет, предаде репортер на  Агенция „Фокус“ . „Използвах възможността и аз да изкажа, своите благодарности, за това, че ми се предостави възможност да присъствам на това важно заседание на Министерския съвет, на правителството на Република България, което се взе решение за продължаване на процеса за модернизация на ВВС с придобиване на нов боен самолет“, посочи той. „Считам, че това е важно и бих казал, че е исторически момент, тъй като повече от 10 години се правят отпити да се стигне дотук. Това, че не се върна проектът и процедурата на изходно положение наистина заслужава най-малкото благодарности, като командир на ВВС и от ВВС, защото модернизацията е крайно необходима“, заяви ген. Стойков. „Всички сте запознати с проблемите, които имаме по поддръжката и експлоатацията по вече застаряващата авиационна техника, с която изпълняваме основните задачи, и с която носим бойните дежурства, с които гарантираме въздушния суверенитет на Република България“, коментира той. „Съвместната работна група завърши своята работа. Аз споделих веднага, след като завършихме, че ние си поставихме да бъдем обективни и точни в данните, които получихме и анализите, които представихме в Министерството на отбраната и Министерски съвет“, поясни Цанко Стойков. „За съжаление и тогава още стана ясно, че има някои особености, свързани с предоставената информация. Непълни и секретни данни, които не ни бяха предоставени независимо нашите многократни опити, както за съвместната група, така и на политико-военната група да ги придобие. Анализът беше точен, независимо от това, че липсваше пълната информация, за мен това е нормалният начин за придобиването и за продължаването на процеса на модернизацията на ВВС по най-нормалния и бърз начин“, уточни той. „Считам, че с това можем само да бъдем доволни, самолетите са нови, модерни с най-новото оборудване и въоръжение, така, че ще можем да изпълним, задачите, които от тук нататък се поставят за изпълнение на ВВС.  Благодаря и на трите държави, които отговориха на въпросите ни и се включиха в процедурата по тяхната оценка и анализ“, каза още командирът на ВВС.  \r\nЦветилена СИМЕОНОВА", "date": "2019.01.09", "title": "Ген. Цанко Стойков, ВВС: Решението за придобиване на нов боен самолет е исторически момент за страната"}
{"url": "http://www.focus-news.net/news/2019/01/09/2610105/afp-mayk-pompeo-pristigna-na-neobyavena-vizita-v-irak-provede-sreshti-s-polititsi-na-bagdad.html", "text": "Държавният секретар на САЩ Майк Помпео, който започна обиколка в Близкия Изток, пристигна на необявена предварително визита в Ирак, където проведе среща с представители на управляващите в Багдад, предава  AFP .  \r\nПомпео е разговарял с председателя на иракския парламент. Агенцията подчертава, че посещението на първия дипломат на Вашингтон в Ирак се случва по-малко от две седмици, след като държавният глава на САЩ Доналд Тръмп обяви решението за изтегляне на американския контингент от Сирия. В медиите вече бяха разпространени доклади за предислоциране на американските в бази в Ирак.  Тереза Герова", "date": "2019.01.09", "title": "AFP: Майк Помпео пристигна на необявена визита в Ирак, проведе срещи с политици на Багдад"}
{"url": "http://www.focus-news.net/news/2019/01/09/2610111/ombudsmanat-maya-manolova-dade-na-ks-promenite-v-zakona-za-darzhavniya-sluzhitel-s-koito-predstoi-da-badat-uvolneni-stotitsi-uprazhnili-pravo-na-pensiya.html", "text": "Омбудсманът Мая Манолова атакува днес пред Конституционния съд промените в Закона за държавния служител, според които предстои да бъдат уволнени стотици, упражнили право на пенсия и се въвежда ограничение за постъпване на държавна служба на определени категории граждани, сред които и ранно пенсиониралите се. Това съобщиха от  пресофиса на омбудсмана . Текстовете бяха прокарани през Закона за държавния бюджет за 2019 г. \r\nСпоред Манолова промените са в нарушение на конституционните социални права – на труд, трудово възнаграждение и обществено осигуряване, равенството на гражданите пред закона и принципите на правовата и социалната държава. \r\nВ жалбата общественият защитник посочва, че „законодателят е създал „законодателен акт”, с който разпорежда пряко и непосредствено масово  прекратяване на служебните правоотношения със стотици и хиляди държавни служители“. \r\nПо думите ѝ прекратяването на служебното правоотношение по този начин накърнява  правната  сигурност при добросъвестното упражняване от гражданите на правото им на пенсия. Така се отнемат вече придобити от гражданите права и по този начин не просто се разколебава, а направо се руши доверието на гражданите в държавата и закона.", "date": "2019.01.09", "title": "Омбудсманът Мая Манолова даде на КС промените в Закона за държавния служител, с които предстои да бъдат уволнени стотици, упражнили право на пенсия"}
{"url": "http://www.focus-news.net/news/2019/01/09/2610110/ministar-emil-karanikolov-shte-predlozhim-na-narodnoto-sabranie-da-udalzhi-sroka-za-vlizane-v-sila-na-zakona-za-gorivata-do-1-yuli.html", "text": "Министерски съвет ще предложи на Народното събрание да удължи срока за влизане в сила на Закона за горивата до 1 юли. Това каза на брифинг в Министерски съвет министърът на икономиката Емил Караниколов, предаде репортер на  Агенция \"Фокус\" . \r\nЦветилена СИМЕОНОВА", "date": "2019.01.09", "title": "Министър Емил Караниколов: Ще предложим на Народното събрание да удължи срока за влизане в сила на Закона за горивата до 1 юли"}
{"url": "http://www.focus-news.net/news/2019/01/09/2610106/plovdiv-protestite-na-zhitelite-na-selo-voyvodinovo-shte-prodalzhat-i-v-sledvashtite-dni.html", "text": "Протестите на жителите на село Войводиново ще продължат тази вечер и в следващите дни, предаде репортер на  Радио „Фокус” - Пловдив . Хората започнаха и подписка с искане за максимална присъда за нападателите на военнослужещия от 68-ма бригада „Специални сили” Валентин Димов. Хората ще се съберат отново тази вечер в 18.00 часа пред църквата. Днес 33-годишния мъж ще бъде опериран, той е със счупена скула на лицето. Очаква се в петък протестът да е най-мащабен. \r\nСнощи около 300 протестиращи опитаха да влязат в циганската махала, но бяха спрени от жандармерия и полиция. Начело на кордона стоеше началникът на ОДМВР - Пловдив старши комисар Атанас Илков. Хората се опитаха да провокират полицията. Имаше и хвърляне на бомбички в махалата.  \r\nВчерашният протест придоби и политически окраски, като бяха отправени упреци към властимащите, „че се интересуват само от управленски позиции, властови лостове, обществени поръчки, усвояване и кражба на средства и от това кой да гласува за тях при следващите избори – при това лесно и евтино”. Чуха се призиви. „Крайно време е да сложим прът в колелото на мафията, която ни управлява, не на беззаконието, не на битовата престъпност, на циганския терор, на малтретираните хора! Искаме България да бъде една нормална страна, поносима за живот. Страната ни е с невероятни дадености и климат, но с безобразно управление. От нас зависи да направим така, че утрешният ден да не бъде като днешния”, викаха на микрофона някои от протестиращите. Чуха се и възмутителни думи за това, което са извършили „тези черни хорица, които се разхождат по улиците”. Беше упрекнат лично и вицепремиера Красимир Каракачанов, който е пристигнал във Войводиново да казва какво трябва да се направи. Хората попитаха „защо досега не е направено, защо няма реални решения на тези проблеми, защо по българските села и градове циганската престъпност вилнее и хората са малтретирани“.  Имаше и конкретни предложения за действия. „След като не виждаме реакция от управляващите, нека да ни дадат правомощия на нас, като граждани, когато виждаме незаконно строителство в нашите села, да имаме право да ги изселваме, да ги палим, това не може да се търпи повече, не искаме да живеем в страх”. Някои опонираха. „В България има закони, и те трябва да се спазват и прилагат еднакво към всички”. Чуха се и още изказвания, за това, че „в България сме свидетели на обратна дискриминация – българите са дискриминираните от циганите и единственото, което се случва тук е престъпност, няма морал“. Бе повикан кметът на селото, който първоначално не беше сред протестиращите. От него бе изискано да разясни какво се случва със задържаните за нападението цигани. С не дотам голяма точност той обясни, че в момента те са задържани и предстои съдебна мярка за неотклонение. Кметът обяви, че в кметството ще бъде поставена тетрадка, в която хората да правят подписка с искане за максимална присъда. \r\nЕдинодушно се реши протестите във Войводиново да продължат. \r\nЦветана ТОНЧЕВА", "date": "2019.01.09", "title": "Пловдив: Протестите на жителите на село Войводиново ще продължат и в следващите дни"}
{"url": "http://www.focus-news.net/news/2019/01/09/2610113/rakovodstvoto-na-abv-provede-sreshta-s-poslanika-na-livanskata-republika-v-balgariya-n-pr-tofik-zhaber.html", "text": "Председателят на ПП АБВ Румен Петков и съветникът на партията по арабските въпроси Анастас Терзобалиев проведоха среща с Н. Пр. Тофик Жабер, посланик на Ливанската република в България. Това съобщиха от пресцентъра на  ПП АБВ . По време на нея бе обсъдена бъдещата съвместна работа на Алтернатива за българско възраждане и посолството на Ливан през 2019 г.  Н. Пр. посланик Жабер благодари за активната политика на партията в арабските страни и отбеляза, че вече е връчил официална покана на г-н Румен Порожанов, министър на земеделието, храните и горите, и се надява на подкрепата на председателят на АБВ за стартиране на директни полети между България и Ливан. В допълнение ливанският дипломат изказа задоволството си от подкрепата на председателя на АБВ, за успешното провеждане на  българо-ливанския бизнес форум през месец ноември 2018 г. в София и посочи,  че в резултат на тази инициатива е налице значително увеличаване на търговското салдо между двете страни. \r\nРумен Петков уведоми Н. Пр. посланик Жабер, че очаква председателят на ливанската партия „Движение за бъдеще“ Ахмед Харири, за подписване на споразумение между двете  политически сили, което ще даде нов  тласък на отношенията между Ливанската република и България.  Посланикът на Ливан прояви сериозен интерес към това да посети наши  университети в София, Плевен и Стара Загора през първото тримесечие на 2019 г. Той отбеляза, че обучението на студенти и културния обмен е основна традиция на взаимоотношенията между двете държави.", "date": "2019.01.09", "title": "Ръководството на АБВ проведе среща с посланика на Ливанската република в България Н. Пр. Тофик Жабер"}
{"url": "http://www.focus-news.net/news/2019/01/09/2610115/veliko-tarnovo-otchita-se-narastvane-na-virusnite-infektsii-v-grada-vse-oshte-ne-sa-registrirani-sluchai-na-grip.html", "text": "Отчита се нарастване на типичните за сезона вирусни инфекции във Велико Търново. Все още не са регистрирани случаи на грип. Това каза за  Радио „Фокус“ – Велико Търново  д-р Христо Димитров, председател на Районната колегия на БЛС и на Сдружението на общопрактикуващите лекари. Той посочи, че при ниски температури, каквито има в момента, опасността от разпространяване на вируси е по-малка. Това обикновено се случва при температури около 0 градуса и наличие на смог. „Надяваме се тези дни пациентите ни да са здрави. Няма проблем децата да бъдат извеждани за малко на слънце, за да се позакалят, да поиграят със снега, а след това да бъдат прибрани на топло“, посочи д-р Димитров. Той препоръча да се избягват масови струпвания на хора, особено от възрастните хора, тъй като се очаква тепърва грипът да настъпва. „Дали той ще бъде тежък този сезон, тепърва ще видим, защото все още не сме се срещали с него“, допълни д-р Димитров. \r\nНадежда КРЪСТЕВА", "date": "2019.01.09", "title": "Велико Търново: Отчита се нарастване на вирусните инфекции в града, все още не са регистрирани случаи на грип"}
{"url": "http://www.focus-news.net/news/2019/01/09/2610116/stara-zagora-11-godishno-momiche-e-dalo-na-telefonen-izmamnik-nad-53-hil-leva-i-zlatni-nakiti.html", "text": "11-годишно момиче е дало на телефонен измамник около 53 400 лв. и златни накити. Това съобщиха от  ОДМВР- Стара Загора . Сигналът е подаден на 8 януари от бащата на момичето. Той обяснил, че на дъщеря му се е обадил непознат мъж, който се представил за полицейски служител. Казал й е, че трябва да помогне за залавянето на измамници, и я е накарал да събере всички пари и ценности в дома им. След като било въведено в заблуждение, детето оставило под лек автомобил, който бил паркиран в близост до жилищна сграда в Стара Загора, сумата. Образувано е досъдебно производство.", "date": "2019.01.09", "title": "Стара Загора: 11-годишно момиче е дало на телефонен измамник над 53 хил. лева и златни накити"}
{"url": "http://www.focus-news.net/news/2019/01/09/2610112/a1-on-makedoniya-zapochva-finalnata-faza-ot-protsesa-za-promyana-na-konstitutsiyata-glasuvaneto-shte-se-provede-v-petak.html", "text": "Започва финалната фаза на процеса за въвеждане на промени в Конституцията на Македония, произтичащи от Преспанското споразумение с Гърция за новото име на югозападната ни съседка, предава скопската електронна медия  A1 On . За одобрението на измененията е необходимо квалифицирано мнозинство или гласовете на 80 депутата от Събранието в Скопие.  \r\nСлед амнистията и частичното изпълнение на изискванията на „Алианс за албанците“ и БЕСА стана ясно, че конституционните промени ще бъдат приети. Гласуването най-вероятно ще се състои в петък, макар Правилникът за дейността на парламента да предвижда три дни за обсъждане на всяка една от представените четири изменения на Основния закон. Поради отсъствието на опозиционната ВМРО-ДПМНЕ заседанието ще приключи в по-кратък срок.  \r\nМинистър-председателят Зоран Заев прие част от измененията на „Алианс за албанците“ и БЕСА, които бяха условие, за да получи правителството подкрепата им за процеса. Със Закона за амнистията Заев си спечели и подкрепата на осемте независими депутати, отцепили се от ВМРО-ДПМНЕ. Тереза Герова", "date": "2019.01.09", "title": "A1 On (Македония): Започва финалната фаза от процеса за промяна на Конституцията, гласуването ще се проведе в петък"}
{"url": "http://www.focus-news.net/news/2019/01/09/2610101/gen-andrey-botsev-noviyat-iztrebitel-e-krayno-neobhodim-za-nashite-vvs-nadyavam-se-skoro-dogovorat-da-se-sklyuchi.html", "text": "Новият изтребител е крайно необходим за нашите ВВС, надявам се скоро договорът да се сключи. Това каза на брифинг в Министерски съвет началникът на отбраната ген. Андрей Боцев, предаде репортер на  Агенция „Фокус“ .  „Искам да благодаря на съвместната комисия, която свърши работата си добре. Благодаря и затова, че продължава процесът по придобиване на нов изтребител, който е крайно необходим на нашите ВВС. Надявам се в най-скоро време да се сключи този договор при най-изгодните условия за държавата“, заяви ген. Боцев. „Надявам се о НС да даде мандат на правителството да продължи преговорите, за да може да се сключи договор“, каза още той. \r\nЦветилена СИМЕОНОВА", "date": "2019.01.09", "title": "Ген. Андрей Боцев: Новият изтребител е крайно необходим за нашите ВВС, надявам се скоро договорът да се сключи"}
{"url": "http://www.focus-news.net/news/2019/01/09/2610118/d-r-aleksandar-aleksiev-kardiolog-studenoto-vreme-provokira-povishavaneto-na-nivata-na-adrenalin-v-organizma-a-ottam-i-na-kravnoto-nalyagane.html", "text": "Студеното време провокира повишаването на нивата на адреналин в организма, а оттам и на кръвното налягане. Това каза за  Радио „Фокус“ – Пирин  кардиологът д-р Александър Алексиев. По думите му темата, свързана със студа и сърдечните заболявания, е крайно актуална във всеки един от сезоните, когато настъпва понижаване на температурите. „През зимните месеци, особено през януари и февруари, студът е най-изразен. Минусовите температури са един от факторите, които провокират отделянето и повишаването на нивата на адреналин в организма“, посочи кардиологът. Той коментира, че реакцията, която се предизвиква от излизане на студено, е най-често треперене и по този начин се завишават нивата на адреналин. „Повишените нива на адреналин предизвикват повишаване и на артериалното налягане, което е най-изразено в систолната му стойност, или както се казва от народа повишение на горната граница на кръвното налягане“, добави д-р Александър Алексиев. Той каза още, че вследствие на студa организмът резултира тежък коронарен спазъм. „Короналните артерии са отговорни за храненето на сърдечния мускул и когато те се свият и се получи спазъм – се затруднява оросяването на сърдечния мускул, нормалната му функция и от там се стига до всички последствия“, съобщи кардиологът. Д-р Александър Алексиев добави, че по този начин може да се получи миокарден инфаркт както и различни ритъмни нарушения, като това може да бъде и причина за дисфункция на клапанния апарат, както и на сърцето като орган. „По същия начин студеното време може да е и една от причините, за да се достига до различни мозъчни усложнения“, заяви д-р Александър Алексиев. \r\nДенис НИКИФОРОВ", "date": "2019.01.09", "title": "Д-р Александър Алексиев, кардиолог: Студеното време провокира повишаването на нивата на адреналин в организма, а оттам и на кръвното налягане"}
{"url": "http://www.focus-news.net/news/2019/01/09/2610119/varhovniyat-lider-na-iran-ali-hameney-nyakoi-amerikanski-polititsi-sa-parvoklasni-idioti.html", "text": "Върховният духовен лидер на Иран аятолах Али Хаменей изнесе реч в столицата Техеран, в рамките на която подчерта, че някои американски политици може да бъдат определени като „първокласни идиоти“, предава  AFP . \r\n„Някои представители на властите в САЩ се преструват на луди. Разбира се, че не съм съгласен с това, но те са първокласни идиоти\", са думите на Хаменей, публикувани на официалната му страница в социалната мрежа „Туитър“.   Тереза Герова", "date": "2019.01.09", "title": "Върховният лидер на Иран Али Хаменей: Някои американски политици са първокласни идиоти"}
{"url": "http://www.focus-news.net/news/2019/01/09/2610117/kathimerini-liderat-na-nova-demokratsiya-shte-se-sreshtne-s-angela-merkel-v-ramkite-na-vizitata-y-v-atina.html", "text": "Председателят на опозиционната партия „Нова демокрация“ Кириакос Мицотакус ще се срещне с канцлера на ФРГ Ангела Меркел, която в четвъртък пристига на двудневно посещение в Гърция, съобщава електронното издание на водещия атински ежедневник  Kathimerini . \r\nУточнява се, че срещата ще се проведе в сградата на посолството на Германия в Атина в 14:00 часа местно време (съвпада с българското време).  \r\nОчаква се Меркел да предложи подкрепа на премиера Алексис Ципрас преди ратифицирането на Преспанското споразумение в гръцкия парламент,  а също и да изпрати послание, че гръцката икономика е на път към възстановяване, оправдавайки по този начин германските политики по време на финансова криза. Тереза Герова", "date": "2019.01.09", "title": "Kathimerini: Лидерът на „Нова демокрация“ ще се срещне с Ангела Меркел в рамките на визитата й в Атина"}
{"url": "http://www.focus-news.net/news/2019/01/09/2610122/d-r-krasimir-kulinski-sayuz-na-obshtopraktikuvashtite-lekari-pazardzhik-v-oblastta-kam-momenta-nyama-registrirani-zabolyavaniya-kato-grip-a-samo-leki-nastinki.html", "text": "В областта към момента няма регистрирани заболявания като грип, а само леки настинки, които са в нормата за това време на годината. Това каза за  Радио „Фокус“ – Пазарджик  д-р Красимир Кулински, председател на Съюза на общопрактикуващите лекари в област Пазарджик. По думите му най-често се разболяват в този период хората, които покрай празниците са си позволили да пият студени и газирани напитки, и сега страдат от болки в гърлото. „В зависимост от имунитета на човек, може да ги боли само гърлото, а при други инфекцията да слезе надолу към дихателните пътища и така се появяват усложнения, които се лекуват антибиотично\", каза Кулински. Той добави, че настинките отшумяват до седмица, а ако след този период не преминат, тогава се предприема по-драстично лечение. В предвид, че тези дни времето е доста студено препоръката ми е хората да се обличат по-топло, с шал, шапка и ръкавици. Краката да са винаги топли и да се избягва излизането по възможност в минусовите температури от възрастни хора и малки деца“, каза Кулински. \r\nРадослава МУРДЖЕВА", "date": "2019.01.09", "title": "Д-р Красимир Кулински, Съюз на общопрактикуващите лекари - Пазарджик: В областта към момента няма регистрирани заболявания като грип, а само леки настинки"}
{"url": "http://www.focus-news.net/news/2019/01/09/2610120/aleksandar-stamboliyski-sayuz-na-balgarskite-transportni-rabotnitsi-blagoevgrad-40-50-ot-balgarskite-transportni-firmi-shte-falirat-do-2-3-godini-ako-paket-mobilnost-bade-priet.html", "text": "Ако пакетът „Мобилност“ бъде приет, то перспективата за бъдещето на българския транспортен сектор е доста отчайваща. Това каза за  Радио „Фокус“ – Пирин  Александър Стамболийски, председател на Синдикалната конфедерация „Съюз на българските транспортни работници“ в Благоевград. По думите му голяма част от фирмите ще бъдат регистрирани в чужбина - в държави като Франция и Германия. „Останалата част, която не успее да направи този преход – да се регистрира в чужбина, ще бъде обречена на фалит. Има няколко фирми, които са с доста силни позиции на транспортния пазар, ориентирани към интермоделния превоз, които ще оцелеят на пазара. Малките фирми, които са с 2 до 5 камиона, при всички положения са обречени на фалит, което е доста сериозен икономически удар“, каза още Стамболийски. Според него сред работниците не би трябвало да има притеснения, тъй като, ако фирмата се пререгистрира в друга държава, техните права ще бъдат запазени, че дори по един или друг начин ще бъдат доста по-добре финансово очертани. „Бизнесът ще бъде сериозно ударен и не говорим само за транспортния бранш, защото всяка друга област от търговията и производството са пряко свързани с транспорта. Голяма част от фирмите в сектора на услугите също са свързани с транспорта, така че голяма част от българската икономика ще бъде ударена сериозно. Перспективата за транспорта е около 40 – 50% от нея да бъде унищожена в близките 2 – 3 години“, подчерта Стамболийски. \r\nЛивия НИНОВА", "date": "2019.01.09", "title": "Александър Стамболийски, Съюз на българските транспортни работници – Благоевград: 40 – 50% от българските транспортни фирми ще фалират до 2 - 3 години, ако пакет „Мобилност“ бъде приет"}
{"url": "http://www.focus-news.net/news/2019/01/09/2610127/sofiya-diskusiya-na-tema-avtoimunitet-i-hranitelen-intolerans-shte-se-provede-v-umbal-sv-ivan-rilski-na-11-yanuari.html", "text": "Дискусия на тема „Автоимунитет и хранителен интолеранс“ ще се проведе на 11 януари 2019 г. от 13.00 в Аулата на УМБАЛ „Св. Иван Рилски”. Това съобщиха от пресцентъра на  лечебното заведение . Организатор на събитието е Лабораторията по клинична имунология (ЛКИ) на УМБАЛ „Св. Иван Рилски“. По време на дискусията лекция ще изнесе д-р Едуард Рослер, който от години се занимава с диагностика в тази област.  \r\nСъществува връзка между храните, които приемаме, и патогенезата на някои автоимунни заболявания. Целта на срещата е да се коментират нови насоки в тази област. Сред участниците в дискусията ще бъдат изявени български имунолози, гастроентеролози, ревматолози, представители на пациентски организации, журналисти. \r\nУводни думи ще произнесе проф. д.м.н. Доброслав Кюркчиев, който е началник на ЛКИ на УМБАЛ „Св. Иван Рилски“. Д-р Едуард Рослер, собственик на лаборатория „Рослер“, ще изнесе лекция на тема „Автоимунитет и пропускливи черва. Синдром на раздразненото черво – наистина ли съществува?”. Лекция ще изнесе и гл. ас. д-р Екатерина Иванова – Тодорова, специалист по клинична имунология в ЛКИ на УМБАЛ „Св. Иван Рилски“. Тя ще говори по темата „Интолеранс към храни при пациенти с автоимунни заболявания”. \r\nД-р Едуард Рослер е собственик на една от големите лаборатории в Германия и Европа, специализирана в изследване на микробиом, патогенна чревна флора, хистамин, серотонин, допамин, зонулин и ДАО, както и много други показатели, свързани с възпаление в червата. \r\nЗа гл. асист. Д-р Екатерина Иванова – Тодорова e клиничен имунолог в ЛКИ на УМБАЛ „Св. Ив. Рилски” от 2009 г. и  преподавател към Катедра по Клинична лаборатория и клинична имунология на МУ-София от 2010 г. Има редица публикации в реферирани български и международни списания в областта на автоимунитета, мезенхимните стволови клетки, туморната  имунология, влиянието на репродуктивните хормони върху имунните клетки.  \r\nЛабораторията по клинична имунология към УМБАЛ „Св. Иван Рилски“ е сред най-големите имунологични лаборатории в страната. Тя е специализирана в имунологичната диагностика на ревматологичните и гастроентерологични автоимунни заболявания. В Лабораторията по клинична имунология, освен висококвалифицирани лаборанти, работят четирима лекари и един биолог. Тяхната роля е да извършват някои високоспециализирани изследвания, да анализират получените резултати, да консултират пациентите във всеки един етап на изследването, както и да проследяват имунологичните параметри в хода на терапията. Основен момент е всеки изследван параметър да се свързва смислово с другите изследвани параметри и всеки тест да се разглежда като част от общата картина на заболяването на индивидуалния пациент.", "date": "2019.01.09", "title": "София: Дискусия на тема „Автоимунитет и хранителен интолеранс“ ще се проведе в УМБАЛ „Св. Иван Рилски” на 11 януари"}
{"url": "http://www.focus-news.net/news/2019/01/09/2610114/ministar-krasimir-karakachanov-rano-e-da-se-kazhe-kakvi-biha-bili-otkloneniyata-vav-finansovite-parametri-za-f-16.html", "text": "Рано е да се каже какви биха били отклоненията във финансовите параметри за F-16. Това каза на брифинг в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ . \r\nНа въпрос в какви параметри и в какъв мащаб ще бъде отклонението от досега гласувания проект за инвестиционен разход – срокове на доставка, цена, оборудване и брой самолети, министър Каракачанов заяви: „Какви ще бъдат параметрите на отклонение по отношение на цената не можем да отговорим, тъй като от предложената цена на САЩ сме водили разговори да бъде коригирана. Вчера в изявление на Белия дом се казва, че ще бъде сведена до финансовите рамки, които българското правителство предлага“. Министърът уточни, че преди да са приключили разговорите не може да се кажи дали ще се наложи и с колко милиона лева ще бъде отклонението.  Каракачанов отново поясни, че в разговорите ще участват четирима министри, като правителството ще бъде информирано своевременно за всеки етап от преговорите от него и министрите на финансите, икономиката и външните работи. „Тогава можем да говорим за ниво на отклонение. Срокът за доставка вероятно ще бъде по-голям от записания в актуализирания проект за инвестиционен разход – 24 месеца. Това отсега е ясно. Въпросът е колко ще бъде отклонението. Затова сме поискали парламентът да ни гласува правото при отклонение от вече гласувания проект за инвестиционен разход да проведем разговорите“, коментира той. По думите му този въпрос няма как да се реши без ратификация на парламента. „Рано е да се каже какви биха били отклоненията във финансовите параметри, ако четем оптимистично вчерашното изявление на Белия дом не би следвало да има такива“, каза още министърът на отбраната. Той заяви, че преговорите няма как да бъдат еднократни, а ще са на няколко етапа.  \r\nЦветилена СИМЕОНОВА", "date": "2019.01.09", "title": "Министър Красимир Каракачанов: Рано е да се каже какви биха били отклоненията във финансовите параметри за F-16"}
{"url": "http://www.focus-news.net/news/2019/01/09/2610124/pazardzhik-politsiyata-predpriema-merki-za-osiguryavane-na-obshtestveniya-red-po-vreme-na-predstoyashtoto-voleybolno-parvenstvo-v-grada.html", "text": "Районно управление - Пазарджик предприема мерки за осигуряване на обществения ред по време на предстоящото волейболно първенство в града, съобщиха от  ОДМВР - Пазарджик . Градът е домакин на поредното провеждане на националния турнир „Купа на България 2019“ по волейбол за мъже. В контекста на това за времето от 10 до 13 януари се очакват освен гостуващите отбори и представители на Българската федерация по волейбол, гости, привърженици на отборите от различни градове на страната. За осигурявяне на обществения ред и нормалното протичане на срещите от РУ - Пазарджик са предприели мерки за засилено полицейско присъствие около и в спорна зала „Васил Левски“. При възникнала необходимост гражданите трябва да спазват стриктно разпорежданията на охраняващите спортното мероприятие униформени полицейски служители.", "date": "2019.01.09", "title": "Пазарджик: Полицията предприема мерки за осигуряване на обществения ред по време на предстоящото волейболно първенство в града"}
{"url": "http://www.focus-news.net/news/2019/01/09/2610130/sport-radoslav-yankov-zavarshi-13-i-v-bad-gashtayn.html", "text": "Радослав Янков завърши на 13-о място в на паралелния слалом от Световната купа по сноуборд в Бад Гащайн (Австрия). Янков отпадна в първата серия от осминафиналите след загуба от олимпийския шампион в паралелния гигантски слалом Невин Галмарини (Швейцария).   \r\nПобедител в състезанието стана Щефан Баумайстер (Германия), който спечели големия финал срещу Кавицел (Швейцария). Трети се нареди Бенямин Карл (Австрия).   \r\nВ генералното класиране за Световната купа Радослав Янков е на 24-о място с 296.10 точки. Лидер е Бенямин Карл с 2000 точки. В подреждането за малката световна купа в паралелните дисциплини Янков е 13-и с 200 точки, а начело е Щефан Баумайстер с 1000 точки. \r\nВенцислав ДРАГОМАНОВ", "date": "2019.01.09", "title": "Спорт: Радослав Янков завърши 13-и в Бад Гащайн"}
{"url": "http://www.focus-news.net/news/2019/01/09/2610123/ministar-petya-avramova-premierat-boyko-borisov-ostro-razkritikuva-problemite-s-vavezhdaneto-na-elektronnata-sistema-za-taksuvane-i-poiska-poemane-na-otgovornost.html", "text": "Работим да окомплектоване УС на АПИ така, че да няма сътресения за работата на Агенцията. Това каза на брифинг в Министерски съвет министърът на регионалното развитие и благоустройството Петя Аврамова, предаде репортер на  Агенция „Фокус“ . „Тази сутрин на редовна оперативка при премиера Бойко Борисов във връзка с въвеждането на електронната система за таксуване по републиканската пътна мрежа бяха обсъдени проблемите през първите дни на 2019 година“, обясни тя. „Премиерът остро разкритикува това и поиска поемане на отговорност. В тази връзка реакцията на инж. Глосов беше да депозира заявление за освобождаване от поста“, заяви министър Аврамова. „Работим да окомплектоване на УС на АПИ така, че да няма сътресения за работата на Агенцията. Предстои ни много работа“, каза още тя. \r\nЦветилена СИМЕОНОВА", "date": "2019.01.09", "title": "Министър Петя Аврамова: Премиерът Бойко Борисов остро разкритикува проблемите с въвеждането на електронната система за таксуване и поиска поемане на отговорност"}
{"url": "http://www.focus-news.net/news/2019/01/09/2610131/komisar-mariya-gabriel-sazdavame-nova-platforma-izkustven-intelekt-po-zayavka-s-finansirane-ot-20-miliona-evro.html", "text": "Европейската комисия финансира сътрудничеството между европейските изследователи и промишлеността в областта на изкуствения интелект с 20 милиона евро за създаване на нова платформа „Изкуствен интелект по заявка“ в рамките на проекта на Европейския съюз AI4EU, който стартира на 1 януари. Това информира днес българският еврокомисар по цифровата икономика и общество Мария Габриел, съобщават от  Отдел \"Преса и медии\" на Представителството на ЕК в България . \r\nПроектът обединява 79 водещи научноизследователски институти, малки и средни предприятия и големи компании от 21 държави, за да се изгради единен достъп до ресурсите на изкуствения интелект. Тази отворена и съвместна платформа ще даде на заинтересованите страни достъп до експертиза, алгоритми и инструменти, които да ги подкрепят за разработване и внедряване на иновации, основани на изкуствен интелект. Ще се организират курсове за повишаване на квалификацията и за преквалификация, за които екипът на проекта ще работи в тясно сътрудничество с центровете за цифрови иновации за роботиката.  \r\nКомисар Мария Габриел коментира, че Европа може да извлече максимална полза от иновациите на изкуствения интелект, ако тази технология е леснодостъпна за всички. „Европа има изследователи от световна класа, лаборатории и стартиращи предприятия и силна индустрия. Проектът AI4EU ще мобилизира ценните европейски активи за изграждане на екосистема, която да насърчи развитието на висококачествен и надежден изкуствен интелект“, добави комисарят.  \r\nПроектът, воден от френската компания THALES, ще получи общо финансиране от 20 милиона евро през следващите 3 години. Платформата ще бъде създадена през тази година. През декември Европейската комисия представи план за действие за насърчаване на сътрудничеството с държавите-членки на ЕС, Норвегия и Швейцария в четири ключови области на изкуствения интелект: увеличаване на инвестициите, осигуряване на повече данни, насърчаване на таланта и гарантиране на доверието.", "date": "2019.01.09", "title": "Комисар Мария Габриел: Създаваме нова платформа „Изкуствен интелект по заявка“ с финансиране от 20 милиона евро"}
{"url": "http://www.focus-news.net/news/2019/01/09/2610132/varna-stotitsi-domakinstva-v-grada-sa-s-narusheno-vodopodavane-zaradi-avarii.html", "text": "Стотици домакинства в града са с нарушено водоподаване. Това съобщиха за  Радио „Фокус“ – Варна  от дружеството водоснабдителното дружество в града. Поради аварии без вода ще бъдат абонатите в района на фабрика „Христо Ботев“ и кв. „Погребите“. Очаква се водоподаването да бъде възстановено до около 17.00 часа. Абонатите в района на Сухото пристанище също няма да имат вода до около 14.00 часа. Най-засегнати от спирането на водата са жителите на кв. „Аспарухово“. Поради извършване на строително-монтажни дейности от фирма „Автомагистрали“, от 9.00 до около 21.00 часа с нарушено водоподаване ще бъдат абонатите в карето между улиците „Нарва“, „Найчо Цанов“, „Злетово“ и бул. „Народни будители“. \r\nБояна АТАНАСОВА", "date": "2019.01.09", "title": "Варна: Стотици домакинства в града са с нарушено водоподаване заради аварии"}
{"url": "http://www.focus-news.net/news/2019/01/09/2610121/ministar-krasimir-karakachanov-nikoy-ne-me-e-pritiskal-za-reshenieto-za-pridobivane-na-f-16.html", "text": "По отношение на политически натиск. Мен не ми е притискал никой. До колкото ме познавате, трудно може да ме притиска някой, пък ако започне да ме притиска, правя точно обратното. Разсъждавам съвсем прагматично. Това каза по време на брифинг в Министерски съвет министърът на отбраната Красимир Каракачанов по повод твърдения на опозицията, че е имало натиск за избора на F-16, предаде репортер на  Агенция „Фокус“ . „Буквално до 21 декември, една част от обществото, както аз ги наричам измислените евроатлантици, защото една част от тях завършиха съветски военни академии и сега ми се правят тука на големи натовци, ме критикуваха, че съм бил руският човек в правителството“, коментира той. „Сега друга част от обществото казва, че съм бил американски човек“, допълни министърът. „Ще го кажа, ясно и категорично- не съм нито руския, нито американския човек, аз съм министър на отбраната, и като такъв и като по убеждения български националист и защитавам българския национален интерес. Всякакви други приказки са несериозни“, заяви Каракачанов.  \r\nЦветилена СИМЕОНОВА", "date": "2019.01.09", "title": "Министър Красимир Каракачанов: Никой не ме е притискал за решението за придобиване на F-16"}
{"url": "http://www.focus-news.net/news/2019/01/09/2610126/ministar-krasimir-karakachanov-15-sa-opasnite-postroyki-v-getoto-v-s-voyvodinovo-oshte-utre-se-nadyavam-da-badat-saboreni.html", "text": "15 са опасните постройки в гетото в с. Войводиново, още утре се надявам да бъдат съборени. Това каза на брифинг в Министерски съвет вицепремиерът и министър на отбраната Красимир Каракачанов във връзка с циганската престъпност , предаде репортер на  Агенция „Фокус“ . „Един изключително болен въпрос, от много време. Само с подобни действия, каквито взехме вчера в село Войводиново, с този импровизиран щаб, който направих няма да решим проблема. Вчера събрах директора на ОДМВР – Пловдив, кмета на община Марица, кмета на Войводиново, РДНСК. Какво се констатира – на 1,8 дка, по малко от 2 дка, живеят 200 човека“, заяви той. По думите му гетото е направено от всякакви подръчни материали, включително табелки от автобуси, които са отковавани и ковани като част от строителство на сграда. „Без основи, без разрешение, абсолютно незаконно върху общински терен“, допълни министърът. Каракачанов уточни, че вчера е възложил проверка, която е била извършена до края на деня, затова колко от постройките са опасни за обитаващите ги. „15 са опасните постройки, те ще бъдат съборени надявам се още утре. Оттук нататък за другите незаконни постройки следва процедура по констативни протоколи, които са направени, връчване на заповед за събаряне, период на обжалване от 14 дни и събаряне“, обясни той. \r\nЦветилена СИМЕОНОВА", "date": "2019.01.09", "title": "Министър Красимир Каракачанов: 15 са опасните постройки в гетото в с. Войводиново, още утре се надявам да бъдат съборени"}
{"url": "http://www.focus-news.net/news/2019/01/09/2610134/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са заснежени. Пътят е проходим при зимни условия. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2019.01.09", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2019/01/09/2610129/ministar-krasimir-karakachanov-nyama-otklonenie-ot-zakona-po-protsedurata-za-pridobivane-na-nov-boen-samolet.html", "text": "Няма отклонение от закона по процедурата за придобиване на нов боен самолет. Това каза по време на брифинг в Министерски съвет министърът на отбраната Красимир Каракачанов, предаде репортер на  Агенция „Фокус“  Относно твърденията на опозицията по процедурата и конкурса за придобиване на нов боен самолет, че има отклонения от законодателни решения, той отговори: „Отклонение не от закона, а отклонение на едно решение на Народното събрание-решение за актуализиране на проект за инвестиционен разход“. „Това се налага не само поради факта, че една от страните-САЩ, не са отговорили на някои от въпросите. При шведския самолет също имаме въпроси, на които не сме получили отговори“, обясни министърът. „Колко би струвало допълнителното въоръжение, и допълнителното оборудване на самолета, което ние трябва да закупим по отделен договор с друга страна, т.е отново със САЩ. На този въпрос също нямаше отговор“, коментира Каракачанов. „Отклонението е за взетото решение в определени рамки, а не отклонение от закона. Отклонение от закона няма. Отклонение от закона би имало ако ние бяхме престъпили към тези преговори без да имаме санкцията на Народното събрание“, изтъкна министърът. „Ако Народното събрание, когато разгледа този въпрос, може би другата седмица, не ни гласува доверието по подобни правомощия и каже не,  няма да водите преговори, не сме съгласни, ние ще изпълним това решение. Ние искаме санкции от Народното събрание, за да започнем преговорите. Искаме неговото решение и одобрение“, заяви министър Каракачанов. Той обясни, че в качеството си на министър на отбраната се е стремил да възстанови в максимален обем възможностите и способностите на бойните ни сили. „Паралелно с това, ние сключихме договорите и намалихме цената на Кугерите и Спартаните с 3 млн. Това се пропускаше услужливо. Нашият стремеж , като политическо и военно ръководство са били бойните възможности на армията. Ние купуваме самолет за 40 години напред. Най-важното е интересът на армията“, подчерта военният министър.  \r\nЦветилена СИМЕОНОВА", "date": "2019.01.09", "title": "Министър Красимир Каракачанов: Няма отклонение от закона по процедурата за придобиване на нов боен самолет"}
{"url": "http://www.focus-news.net/news/2019/01/09/2610135/veliko-tarnovo-mladezhi-dariha-blizo-1100-lv-na-uchilishteto-za-daroviti-detsa-v-selo-rusalya.html", "text": "Младежи дариха близо 1100 лв. на училището за даровити деца в село Русаля. Парите са събрани с различни благотворителни инициативи, организирани във Велико Търново и София. Това каза в ефира на  Радио „Фокус“ – Велико Търново  Николай Зарков, един от инициаторите на идеята. „Част от средствата дойдоха от благотворителен концерт в края на декември, в който участваха местни музиканти – 385 лв. Над 522 лв. е сумата, събрана от кутии за дарения, които бяха разположени на пет различни места в града. Отделно имаме и средства от София, от великотърновски автори, които представиха своите книги там. От тях получихме 200 лв. За нас много по-важно беше, че благодарение на медиите, на които изключително много благодарим, търновци успяха да научат повече за това училище“, обясни Николай Зарков. Той уточни, че на концерта са присъствали част от децата, които учат в училището, техни учители и ментори. Целта е била не просто да се направи еднократно дарение, а да се популяризира дейността на тази уникална образователна институция. \r\nЧастно основно училище „Димитър Екимов“ в село Русаля е създадено през 2014 година и в момента в него се обучават 26 деца. Те са под ръководството на девет учители и петима ментори. Издръжката на школото и малчуганите е изцяло от благодетели и това е причината млади хора от старата столица да търсят начини за подкрепа. Инициативите ще продължат и през настоящата година. \r\nЛуиза ТРАНЧЕВА", "date": "2019.01.09", "title": "Велико Търново: Младежи дариха близо 1100 лв. на училището за даровити деца в село Русаля"}
{"url": "http://www.focus-news.net/news/2019/01/09/2610139/liliya-hristova-obshtina-varna-uchebnite-zanyatiya-v-vii-su-nayden-gerov-se-osashtestvyavat-normalno.html", "text": "Учебните занятия в VII СУ „Найден Геров“ се осъществяват нормално. Това каза в интервю за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Училището е първият обект, който бе въведен в експлоатация по проект „Модернизация на образователната инфраструктура на територията на град Варна“ по ОП „Региони в растеж“. Изпълнени са дейности по конструктивно укрепване на сградата, поставена е фасадна топлоизолация, извършен е ремонт на покрива, подменена е дограмата, изпълнени са нови пожароизвестителна и оповестителна инсталации. Изградена е достъпна среда – хидравличен асансьор за достъп на хора с увреждания до всички етажи на сградата, рампа и подемник. Учебните занятия в ремонтираната сграда бяха възстановени от понеделник, като в I смяна се обучават учениците от 1, 3, 4, 8, 9, 10, 11 и 12 клас, а във II смяна – учениците от 2, 5, 6 и 7 клас. „Редовни са учебните занятия на I и II смяна. Не са регистрирани сериозни проблеми след връщането на децата в основната сграда на училището“, заяви Лилия Христова. \r\nПроект „Модернизация на образователната инфраструктура на територията на град Варна“ по ОП „Региони в растеж“ включва общо 7 училища и три детски градини. Проектите са финансирани със 100% безвъзмездна финансова помощ в размер на 16,3 млн. лв. \r\nМарияна ВАЛЕНТИНОВА", "date": "2019.01.09", "title": "Лилия Христова, Община Варна: Учебните занятия в VII СУ „Найден Геров“ се осъществяват нормално"}
{"url": "http://www.focus-news.net/news/2019/01/09/2610136/republika-makedoniya-sdruzhenieto-makedoniya-blokira-organizira-protest-pred-parlamenta-sreshtu-konstitutsionnite-promeni.html", "text": "Сдружението „Македония блокира“ организира протест пред парламента срещу конституционните промени, съобщава близкото до опозиционната ВМРО-ДПМНЕ скопско електронно издание  „Република“ , като уточнява, че той трябва да започне в 12:00 часа местно време (13:00 часа българско време). \r\nСдружението призовава гражданите да се включат в протеста, независимо от политическа или каквато и да е принадлежност, тъй като – съгласно думите им, че това не е битка за отделни личности, лидери или за власт, а за защита на свещеното име, идентичност, история и традиция на македонския народ. \r\n„Антимакедонските политици достигнаха върха, или ще позволим на марионетното правителство в Скопие да унищожи всичко, което е македонско или Македония. Целта на всенародния протест е една, а именно – разпускане на парламента и избори без Зоран Заев като премиер“, се казва в съобщението на сдружението. Тереза Герова", "date": "2019.01.09", "title": "„Република“ (Македония): Сдружението „Македония блокира“ организира протест пред парламента срещу конституционните промени"}
{"url": "http://www.focus-news.net/news/2019/01/09/2610141/sofiya-18-godishen-mladezh-e-podal-falshiv-signal-za-ubiystvo-v-selo-berende.html", "text": "18-годишен младеж е подал фалшив сигнал за убийство в село Беренде. Това съобщиха от  ОДМВР - София . В края на миналата година 18-годишен младеж от драгоманското село Беренде сигнализирал в полицията, че майка му е намушкана с нож, а в барака в селото впоследствие е открил труп на мъж. Незабавно след получаването на зловещия сигнал на адреса били изпратени полицейски служители и екип на Спешна помощ. Те намерили майката на подателя на сигнала невредима и в добро здраве, не открили труп и на посоченото място. По данни на жената, синът ѝ страдал от психическо заболяване, но не е освидетелстван официално. Материалите по случая са докладвани в районната прокуратура с мнение за започване на процедура по чл. 155 от Закона за здравето спрямо младия мъж.", "date": "2019.01.09", "title": "София: 18-годишен младеж е подал фалшив сигнал за убийство в село Беренде"}
{"url": "http://www.focus-news.net/news/2019/01/09/2610142/pregled-na-mezhdunarodnite-novini-do-13-chasa-agentsiya-fokus.html", "text": "Белгийските власти арестуваха още един заподозрян във връзка с терористичните атентати в Париж от 13 ноември 2015 г., и го обвиниха в участие в терористична групировка, съобщава  AFP , като се позовава на информация от Прокуратурата. \r\nЗаподозреният е арестуван преди Коледа. Следователите са уверени, че той е доставил автоматичните пушки, използвани в атаките, при които загинаха 130 души, а стотици други бяха ранени. Това поясни пред агенцията говорителят на Федералната прокуратура на Белгия Ерик Ван Дийсе. \r\n***  Държавният секретар на САЩ Майк Помпео, който започна обиколка в Близкия Изток, пристигна на необявена предварително визита в Ирак, където проведе среща с представители на управляващите в Багдад, предава  AFP .  \r\nПомпео е разговарял с председателя на иракския парламент. Агенцията подчертава, че посещението на първия дипломат на Вашингтон в Ирак се случва по-малко от две седмици, след като държавният глава на САЩ Доналд Тръмп обяви решението за изтегляне на американския контингент от Сирия. В медиите вече бяха разпространени доклади за предислоциране на американските в бази в Ирак. \r\n***  В периода 2-4 януари в джамията в кьолнския  район Еренфелд е проведена тайно международна среща на Турско-ислямския съюз за религиозни дела (ДИТИБ), на която са присъствали повече от 100 ислямски учени, съобщава германският национален ежедневник  Die Welt . \r\nЗа провеждането на конференция с участието на представителите на мюсюлманите в Европа стана ясно от снимка, публикувана на официалната интернет страница на ДИТИБ, заедно със съответното изявление след края на срещата. \r\nКакво обаче предизвика гнева на германците? Не само фактът, че събитието е проведено тайно. На нея е присъствал Али Ербас, директор на ръководения от Анкара орган „Дианет“. И не само – анализът на разпространените данни показва, че в конференцията са участвали и членове на „Мюсюлманско братство“, които са под наблюдение на Федералната служба за защита на Конституцията.  \r\nОт редакцията подчертават, че подчинената на Диянет организация ДИТИБ е отказала коментар пред изданието за проведената среща и информацията за присъстващи членове на „Мюсюлманско братство“.   \r\nПрипомня се, че за първи път подобна среща на европейско ниво бе проведена през 2014 г. в Брюксел. Тогава е взето решение представителите на мюсюлманите в Европа да се събират веднъж на две години.  \r\nПреди около три месеца при посещението на турския президент Реджеп Тайип Ердоган в Германия ДИТИБ организира в централната джамия в Кьолн уединена церемония по посрещането му без представители на германската политика и на града, което предизвика сериозна критика в страната, припомня вестникът. \r\n***  Започва финалната фаза на процеса за въвеждане на промени в Конституцията на Македония, произтичащи от Преспанското споразумение с Гърция за новото име на югозападната ни съседка, предава скопската електронна медия  A1 On . За одобрението на измененията е необходимо квалифицирано мнозинство или гласовете на 80 депутата от Събранието в Скопие.  \r\nСлед амнистията и частичното изпълнение на изискванията на „Алианс за албанците“ и БЕСА стана ясно, че конституционните промени ще бъдат приети. Гласуването най-вероятно ще се състои в петък, макар Правилникът за дейността на парламента да предвижда три дни за обсъждане на всяка една от представените четири изменения на Основния закон. Поради отсъствието на опозиционната ВМРО-ДПМНЕ заседанието ще приключи в по-кратък срок.  \r\nМинистър-председателят Зоран Заев прие част от измененията на „Алианс за албанците“ и БЕСА, които условие, за да получи правителството подкрепата им за процеса. Със Закона за амнистията Заев си спечели и подкрепата на осемте независими депутати, отцепили се от ВМРО-ДПМНЕ. \r\n***  Сдружението „Македония блокира“ организира протест пред парламента срещу конституционните промени, съобщава близкото до опозиционната ВМРО-ДПМНЕ скопско електронно издание  „Република“ , като уточнява, че той трябва да започне в 12:00 часа местно време (13:00 часа българско време). \r\nСдружението призовава гражданите да се включат в протеста, независимо от политическа или каквато и да е принадлежност, тъй като – съгласно думите им, че това не е битка за отделни личности, лидери или за власт, а за защита на свещеното име, идентичност, история и традиция на македонския народ. \r\n„Антимакедонските политици достигнаха върха, или ще позволим на марионетното правителство в Скопие да унищожи всичко, което е македонско или Македония. Целта на всенародния протест е една, а именно – разпускане на парламента и избори без Зоран Заев като премиер“, се казва в съобщението на сдружението. \r\n***  Председателят на опозиционната партия „Нова демокрация“ Кириакос Мицотакус ще се срещне с канцлера на ФРГ Ангела Меркел, която в четвъртък пристига на двудневно посещение в Гърция, съобщава електронното издание на водещия атински ежедневник  Kathimerini . \r\nУточнява се, че срещата ще се проведе в сградата на посолството на Германия в Атина в 14:00 часа местно време (съвпада с българското време).  \r\nОчаква се Меркел да предложи подкрепа на премиера Алексис Ципрас преди ратифицирането на Преспанското споразумение в гръцкия парламент,  а също и да изпрати послание, че гръцката икономика е на път към възстановяване, оправдавайки по този начин германските политики по време на финансова криза. \r\n***  За поредна година на 9 януари в Баня Лука ще се проведат серия церемонии за отбелязване на националния празник на Република Сръбска – Деня на Републиката, съобщава електронното издание на босненският вестник  Dnevni Avaz , като припомня, че честванията на „срамния“ ден бяха забранени от Конституционния съд на Босна и Херцеговина. \r\nУправленските структури в Баня Лука обаче продължават да пренебрегват разпоредбите на КС. Празненствата ще започнат в обедните часове на деня с шествие, след което ще бъде организиран прием в сградата на правителството на РС. Тази година на честванията нямат да има представители на Въоръжените сили на Босна и Херцеговина.  \r\nРС отбелязва този ден в продължение на години и държавата мълчи за грубото нарушение на решението на КС на Босна и Херцеговина, коментират от редакцията, като обясняват това с институционалната й слабост.  \r\nСледва обяснение защо честването на 9 януари е противоконституционно: на днешната дата през 1992 г. сръбските депутати напускат парламента в Сараево и приемат декларация за провъзгласяването на РС. Три години по-късно с Дейтънското споразумение РС бе призната за ентитет на Босна и Херцеговина. \r\n***  Германската полиция публикувала първите резултати от разследването на нападението срещу регионалния лидер на „Алтернатива за Германия“ в Бремен и депутат от Бундестага Франк Магниц. Оценката на записите от камери за наблюдение и изслушването на свидетели противоречи на представената от партията версия за инцидента, подчертават от редакцията на националния ежедневник  Die Zeit . \r\nСпоред „Алтернатива за Германия“ Магниц е бил нападнат и бит до безсъзнание от трима хулигани, използвали неназован предмет. Когато 66-годишният вече е бил съборен на земята, нападателите са продължили да го ритат. Полицията в Бремен заяви, че камерите не са уловили „предмета“, с който е нанесен побоят над Магниц. Кадрите показват как той е приближен от две неизвестни лица, още един човек е бил в близост. След това политикът е бил съборен, забелязва се, че към онзи момент той вече е кървял обилно от главата. След това нападателите са избягали. От заподозрените все още няма някаква следа. Досега нито един от тримата не е идентифициран, заяви говорител на полицията. \r\nТриото нападна Магниц около 17:20 часа в района на театър в района на Гьотеплац. Двама работещи в близост са открили кървящия политик и са повикали линейка.  \r\n„Алтернатива за Германия“ определи инцидента като „страхлив и преди всичко безсмислен акт\", и го характеризира като „опит за убийство“. Полицията обаче работи по версия за нанасяне на тежка телесна повреда. След атаката Магниц бе хоспитализиран с тежки наранявания. Не се привеждат нови данни за състоянието му. Множество германски политици от различни партии осъдиха нападението срещу него. \r\n***  Специалният брониран влак на лидера на Северна Корея Ким Чен-ун напусна Пекин след четвъртото му посещение в Китай, предава  AFP . \r\nЖурналист на агенцията съобщава, че маслено зеленият влак с жълта ивица е напуснал централната железопътна гара в китайската столица, ден след като лидерът на Пхенян пристигна за среща с президента Си Дзинпин в навечерието на очакваната втора среща на високо равнище с държавния глава на САЩ Доналд Тръмп. \r\n***", "date": "2019.01.09", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/01/09/2610143/rozen-marchev-kmet-na-selo-marchevo-prodalzhava-nezakonnoto-stroitelstvo-na-tsiganski-postroyki-v-kvartal-kremikovtsi-kray-garmen.html", "text": "Продължава незаконното строителство на цигански постройки в квартал „Кремиковци“ край Гърмен. Това каза за  Радио „Фокус“ - Пирин  Розен Марчев, кмет на гърменското село Марчево. Той добави, че над 20 нови постройки са направени в района. Те са предимно на местните цигани, но има и на новодошли. Марчев коментира, че циганите от квартал „Кремиковци“ са станали още по-нагли. „Те продължават с кражбите, а в момента режат дърва и незаконно ги продават. По време на Задушница отново крадат храна и чупят. Докато няма държавна политика, нещата ще продължават все така. Трябва да се спре незаконното строителство в квартал „Кремиковци“, каза още той. \r\nЛора КАЛЧЕВА", "date": "2019.01.09", "title": "Розен Марчев, кмет на село Марчево: Продължава незаконното строителство на цигански постройки в квартал „Кремиковци“ край Гърмен"}
{"url": "http://www.focus-news.net/news/2019/01/09/2610144/veliko-tarnovo-chast-ot-reka-yantra-e-zamraznala-v-rayona-na-grada.html", "text": "Река Янтра е замръзнала на места във Велико Търново, предаде репортер на  Радио „Фокус“ – Велико Търново . В някои участъци по повърхността се е образувала тънка ледена кора. Вчера температурите в региона паднаха до минус 10°. Отчита се леко покачване на нивото на реката в кв. „Чолаковци“ във Велико Търново. Тази сутрин са измерени 121 см, при критични стойности 650 см. През изминалото денонощие реката се е покачила с 6 см. С 1 см се е покачило нивото на река Янтра при село Каранци в община Полски Тръмбеш. Измереното ниво тази сутрин е 101 см, при критични стойности 500 см. С 2 см е спаднала река Джулюница при лясковското село Джулюница. Нивото ѝ е 77 см. Голяма река при Стражица е 68 см. Понижението ѝ е с 3 см. \r\nОт Басейнова дирекция „Дунавски район“ прогнозират, че водни количества за 10, 11 и 12 януари 2019 г. ще бъдат около средномногогодишните стойности. Днес и през следващите 3 дни речните нива във водосбора ще останат без съществени изменения. Водните количества ще бъдат под праговете за внимание. \r\nНадежда КРЪСТЕВА", "date": "2019.01.09", "title": "Велико Търново: Част от река Янтра е замръзнала в района на града"}
{"url": "http://www.focus-news.net/news/2019/01/09/2610138/st-komisar-atanas-ilkov-odmvr-plovdiv-institutsiite-rabotyat-aktivno-po-sluchaya-vav-voyvodinovo-za-da-ima-rezultati-v-savsem-kratki-srokove.html", "text": "Институциите работят активно по случая във Войводиново, за да има резултати в съвсем кратки срокове. Това каза на брифинг директорът на Областната дирекция на МВР в Пловдив старши комисар Атанас Илков, предаде репортер на  Радио „Фокус“ – Пловдив . Ст. ком. Илков добави, че полицията продължава работа на терен и в днешния ден. „Днес се появиха над 20 души, обитаващи незаконните постройки и къщи, за да си вземат багажа. Товарят нещата си на различни превозни средства и си отиват по родните места при близки и приятели“, каза Илков. Той посочи, че от вчера до сега има съставени 11 акта по отношение на циганите – по Закона за гражданската регистрация, по Закона за българските документи за самоличност и един акт по Закона за движение по пътищата.  \r\n„Във вчерашния ден има издадени 16 констативни протокола от Община Марица – 15 са опасните постройки, които са описани от общинската администрация, съвместно със служители на „Пожарна безопасност и защита на населението“ и представители на компанията, която подава електроенергията в населеното място. Мястото, от което всички обитатели на махалата са си пуснали кабели, е едно и се намира между дървени постройки, което е изключително опасно не само за самите тях, а и за къщите в близост“, каза директорът на Областната дирекция на МВР. \r\nСтарши комисар Атанас Илков посочи, че продължава работата на полицията, продължава и тази на администрацията на Община Марица по описването на опасни и незаконни постройки и в съвсем кратки срокове ще бъдат премахнати. По думите му за останалите, които ще бъдат обявени за незаконни, ще се премине по по-тежката процедура с 14-дневен срок за обжалване.  \r\n„Това, което се изискваше от нас, сме го направили – незабавни действия, задържане на лицата, бързо полицейско производство и всички, свързани с него процесуални действия и издирвателни мероприятия.  \r\nПо отношение на протестите, ние ще бъдем там и ще гарантираме обществения ред и сигурността. Ще участваме със сили и средства, които са съотносими с това, което стои пред нас като ангажимент, с оглед да не допуснем ескалиране на напрежението и безредици. В това населено място живеят хора, искат спокойствие и ние трябва да го осигурим“, коментира Илков. \r\nТони МИХАЙЛОВ", "date": "2019.01.09", "title": "Ст. комисар Атанас Илков, ОДМВР - Пловдив: Институциите работят активно по случая във Войводиново, за да има резултати в съвсем кратки срокове"}
{"url": "http://www.focus-news.net/news/2019/01/09/2610125/inzh-svetoslav-glosov-schitam-che-nosya-otgovornost-za-trudnostite-s-prodazhbite-na-elektronni-vinetki-i-depozirah-ostavkata-si.html", "text": "Оставката ми беше приета - каквото можах, направих за АПИ. Това каза на брифинг в Министерски съвет инж. Светослав Глосов, предаде репортер на  Агенция „Фокус“ . „Трудностите, които бяха създадени в началото на годината с продажбите на електронни винетки, доведоха до доста неприятни моменти“, коментира той. „След разговора, който проведохме с премиера Бойко Борисов, считам, че аз нося повече отговорност от тази, която беше поета в началото на седмицата, така че депозирах своята оставка, която беше приета“, заяви Глосов. Той посочи, че каквото се могъл, е направил за АПИ. „Благоаря на екипа, с който съм работил, както и на екипа на МРРБ. Нищо лошо към премиера“, каза още инж. Светослав Глосов. \r\nЦветилена СИМЕОНОВА", "date": "2019.01.09", "title": "Инж. Светослав Глосов: Считам, че нося отговорност за трудностите с продажбите на електронни винетки и депозирах оставката си"}
{"url": "http://www.focus-news.net/news/2019/01/09/2610146/pazardzhik-remontirano-e-nevrologichnoto-otdelenie-na-oblastnata-bolnitsa-v-grada.html", "text": "Ремонтирано е неврологичното отделение на областната болница в Пазарджик и то е в прекрасно състояние. Това каза за  Радио „Фокус“ – Пазарджик  директорът на МБАЛ - Пазарджик д-р Васил Вълчев. Той обясни, че само покривът на сградата се нуждае от ремонт. „В останалите отделения също са извършени ремонти, материалната база е в много добро състояние, сградите са санирани“, допълни д-р Вълчев. Според него недостатък при изграждането на самото здравно заведение е, че то е направено на павилионен принцип и отделните сгради са отдалечени една от друга. „Така всяка една от тях трябва да са отоплява отделно и разходите са повече“, уточни д-р Вълчев. По думите му въпреки ниските температури, всички сгради са добре отоплени, тъй като са на газ, освен това допълнително има осигурени и климатици. \r\nВаня НИКОЛОВА", "date": "2019.01.09", "title": "Пазарджик: Ремонтирано е неврологичното отделение на областната болница в града"}
{"url": "http://www.focus-news.net/news/2019/01/09/2610145/kyustendil-vzeti-sa-merki-otnosno-niskite-temperaturi-v-obshtinskiya-priyut-za-kucheta.html", "text": "Взети са мерки относно ниските температури в общинския приют за кучета. Това каза пред  Радио „Фокус” – Кюстендил  отговорникът за приюта Петър Велков. По думите му няма никакъв проблем с ниските температури. Подсигурени са материали за постилане, предприети са и други дейности с цел по-добри условия за кучетата по време на зимния сезон. „Мисля, че условията са на доста високо ниво, те отговарят на изискванията. Полагат се всички грижи за тези кучета. Освен това всяко едно куче се снима, в момента при докарването му в приюта. Ако след един месец се сравни снимката, ще се види разликата”, каза Петър Велков. По думите му приютът няма проблеми с набавянето на храна за кучетата. „Нямаме и проблем с храната, това никога не е съществувало като проблем за нас”, каза Петър Велков. \r\nВенцеслав ИЛЧЕВ", "date": "2019.01.09", "title": "Кюстендил: Взети са мерки относно ниските температури в общинския приют за кучета"}
{"url": "http://www.focus-news.net/news/2019/01/09/2610147/kyustendil-s-20-potrebiteli-se-uvelichava-kapatsitetat-na-tsentara-za-obshtestvena-podkrepa-v-kvartal-iztok.html", "text": "С 20 потребители се увеличава капацитетът на Центъра за обществена подкрепа в квартал „Изток”. Това съобщиха за  Радио „Фокус” – Кюстендил  от Общинския съвет. Решението на съветниците е влязло в сила. До момента броят на потребителите в центъра е бил 40 души, а сега капацитетът е 60 потребители. Центърът предоставя социални услуги на деца и техните семейства и е държавно делегирана дейност. Специалистите прилагат комплексен подход за решаване проблематиката на децата и техните семейства в риск, които поради социални, материални или здравословни причини нямат възможност да изградят пълноценна връзка между себе си и обществото. Често изолирани, травмирани и отбягвани те имат малък шанс или изобщо нямат такъв за равен старт в живота с останалите млади хора. Материално техническата база на центъра е в добро състояние и разполага с необходимите помещения, оборудване и обзавеждане, за да обхване по-голям брой потребители. \r\nВенцеслав ИЛЧЕВ", "date": "2019.01.09", "title": "Кюстендил: С 20 потребители се увеличава капацитетът на Центъра за обществена подкрепа в квартал „Изток”"}
{"url": "http://www.focus-news.net/news/2019/01/09/2610128/ministar-petya-avramova-grazhdanite-shte-mogat-da-kupuvat-e-vinetka-na-mnogo-poveche-mesta-otkolkoto-sa-mogli-da-kupuvat-hartiena.html", "text": "Непрекъснато работим по въвеждането на повече начини за купуване на е-винетка. Това каза на брифинг в Министерски съвет министърът на регионалното развитие и благоустройството Петя Аврамова, предаде репортер на  Агенция „Фокус“ . Аврамова посочи, че по организацията по въвеждането на алтернативни и повече начини за купуване на е-винетка се работи непрекъснато. „Всеки ден въвеждаме нови алтернативни начини. Към момента е-винетка може да бъде закупена на касите на А1 и мобилното приложение на оператора, както и на два сайта. Електронни винетки могат да бъдат закупени и от терминалите за самотаксуване – такива вече за монтирани на всички ГКПП, както и в 1400 пощенски станции в брой или с пос терминал“, заяви регионалният министър и посочи, че се очаква включването и на всички големи вериги бензиностанции. „Така че гражданите ще могат да купуват е-винетка на много повече места, отколкото са могли да купуват хартиена винетка. Ако хартиената е била възможна за купуване на 3000 места  в държавата, електронната може да се купува на повече от 4000 места. Работим и по идеята да бъдат купувани на още 2000 точки в страната – банкоматите на Борика“, обясни Аврамова. Тя не отговори на въпрос дали ще се удължи гратисният период за глоба заради електронни винетки, който беше даден от АПИ. „Призовавам всички водачи на МПС да спазват закона, а законът е всеки да кара своя автомобил по републиканската пътна мрежа, като е заплатил съответната винетна такса. Вече има много начини за закупуването на е-винетка и няма причина водачите да не го правят“, заяви Аврамова. \r\nЦветилена СИМЕОНОВА", "date": "2019.01.09", "title": "Министър Петя Аврамова: Гражданите ще могат да купуват е-винетка на много повече места, отколкото са могли да купуват хартиена"}
{"url": "http://www.focus-news.net/news/2019/01/09/2610133/ministar-krasimir-karakachanov-ne-ni-e-daden-tavan-za-tsenata-na-iztrebitelite-za-koyato-mozhe-da-pregovaryame.html", "text": "Не ни е даден таван за цената на изтребителите, за която може да преговаряме. Това каза на брифинг в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ .  На въпрос дал ли е финансовият министър таван на цената до която може да се преговаря за цената на изтребителите, Каракачанов отговори: „Не ни е даден таван. Искали сме отклонение от гласувания проект за инвестиционен разход „Придобиване на нов тип боен самолет\"“, коментира той. \r\nОтносно това пред правителството седи ли въпросът да се отклони от параметъра разсрочено плащане и обсъждан ли е вариант да се вземе заем от САЩ, който да се изплаща след това, министърът на отбраната поясни: „Такива варианти не са обсъждани нито днес, нито на предишното заседание на МС. Преди да проведеш разговори, включително по начина на плащане дали ще е еднократно, разсрочено, дали ще се наложи да се стига до подобен заем и т.н. – няма смисъл да се коментират неща, които не са известни“.  Министърът поясни отново, че в преговорите  ще се водят от четирима министри и ако се наложи подобно нещо, то ще бъде обсъдено. На въпрос може ли да се разбира, че  в възможно отклонение от всеки един  от предварителните параметри на проекта, Каракачанов заяви: „Разбира се, че можем да се отклоним. Въпросът е, че ще решим дали има смисъл и си заслужава да го правим“, поясни той.  \r\nЦветилена СИМЕОНОВА", "date": "2019.01.09", "title": "Министър Красимир Каракачанов: Не ни е даден таван за цената на изтребителите, за която може да преговаряме"}
{"url": "http://www.focus-news.net/news/2019/01/09/2610149/ria-novosti-bivsh-direktor-na-tsru-opredeli-putin-kato-nay-golemiya-podarak-za-nato.html", "text": "Бившият директор на Централното разузнавателно управление (ЦРУ) на САЩ Дейвид Петреъс определи държавния глава на Руската федерация Владимир Путин като „най-големия подарък“ за НАТО. Съответното американецът заяви в рамките на конференция в Индия, организирана от аналитичния център Observer Research Foundation с подкрепата на правителството, предава  РИА Новости . \r\nСъгласно думите на Петреъс, идването на власт на Путин е дал на Алианса „нов повод за съществуване“.  Той също така предположи, че Вашингтон ще оспори „новия геополитически ред“, включително с помощта на НАТО. Генералът в оставка разкри, че Белият дом продължава развитието на плановете за увеличаване на американския военен контингент в Европа, въпреки критиките от страна на президента Доналд Тръмп към Алианса заради ограничените средства за отбрана, които членовете на организацията отделят.  Тереза Герова", "date": "2019.01.09", "title": "РИА Новости: Бивш директор на ЦРУ определи Путин като „най-големия подарък“ за НАТО"}
{"url": "http://www.focus-news.net/news/2019/01/09/2610150/smolyan-sas-zaupokoyna-molitva-v-chepelare-shte-zapochnat-sabitiyata-za-otbelyazvane-na-141-godini-ot-osvobozhdenieto-na-grada-na-16-yanuari.html", "text": "Със заупокойна молитва в Чепеларе ще започнат събитията за отбелязване на 141 години от освобождението на града на 16 януари. Това съобщиха от  Община Чепеларе . В 12.00 часа пред паметната плоча ще бъде отслужена заупокойна молитва в памет на загиналите за освобождението на Чепеларе и ще бъдат поднесени венци и цветя. В 12.30 часа ще се проведе шествие до паметника на капитан Петко войвода в града, където също ще бъдат положени венци от местните жители в знак на признателност. Организатори на честванията са Община Чепеларе и Народно читалище „Родопска искра 1880“.", "date": "2019.01.09", "title": "Смолян: Със заупокойна молитва в Чепеларе ще започнат събитията за отбелязване на 141 години от освобождението на града на 16 януари"}
{"url": "http://www.focus-news.net/news/2019/01/09/2610151/veliko-tarnovo-su-dimitar-blagoev-v-grad-svishtov-zapochna-daritelska-kampaniya-kniga-dari-dobro-napravi.html", "text": "СУ „Димитър Благоев“ в град Свищов започна дарителска кампания „Книга дари – добро направи“. Това съобщиха за  Радио „Фокус“ – Велико Търново  от учебното заведение. Кампанията има за цел да събере детска и тийнейджърска литература за обогатяване на училищната библиотека. Училището се стараят да покрие търсенето от страна на учениците, които четат редовно и са в непрекъснато търсене на нови и вълнуващи заглавия. Сборни пунктове за събиране на книжки са – училищната библиотека на СУ „Димитър Благоев“, дрогерия „Биолайф“ (бившата Топфарма до светофара) и детски център „Диванета“. \r\n„Поколението на интернет и високите технологии е възможно да бъде заинтересувано от четенето. Ключовата дума е „заинтересувано“. Затова молим всички, които имат детска и юношеска литература, която не използват вече, да я дарят на училищната ни библиотека! Тук тя ще бъде използвана по предназначение и многократно“, каза Биляна Велинова, която е сред инициаторите на кампанията. \r\nНадежда КРЪСТЕВА", "date": "2019.01.09", "title": "Велико Търново: СУ „Димитър Благоев“ в град Свищов започна дарителска кампания „Книга дари – добро направи“"}
{"url": "http://www.focus-news.net/news/2019/01/09/2610140/plovdiv-obshtinski-savet-maritsa-glasuva-finansova-pomosht-za-postradaliya-efreytor-valentin-dimov-koyto-beshe-prebit-ot-tsigani-v-selo-voyvodinovo.html", "text": "Общински съвет – Марица гласува финансова помощ за пострадалия ефрейтор Валентин Димов, който бе пребит от цигани в село Войводиново. Това съобщиха за  Радио „Фокус“ – Пловдив  от Община Марица. С пълно единодушие общинските съветници са взели решение да се отпусне еднократна парична помощ от 1000 лв. за пострадалия ефрейтор. Предложението за финансовата подкрепа на семейството с 2 малки деца е направено от общинския съветник Мария Николова от село Войводиново. \r\nЕфрейтор Валентин Димов е бил на 3 мисии извън граница и е награждаван многократно.  \r\n„Благодаря за подкрепата на кмета на Община Марица Димитър Иванов, който въпреки, че е в отпуск, дойде веднага след инцидента и заедно с мен беше сред тълпата. Радвам се, че общината има воля да промени нещата във Войводиново“, посочи кметът на селото Димитър Тосев. Общинският съвет е приел и декларация, с която осъжда всички форми на физическа саморазправа и подкрепя мерките и действията, предприети от компетентните органи срещу подобни прояви.", "date": "2019.01.09", "title": "Пловдив: Общински съвет – Марица гласува финансова помощ за пострадалия ефрейтор Валентин Димов, който беше пребит от цигани в село Войводиново"}
{"url": "http://www.focus-news.net/news/2019/01/09/2610137/ministar-krasimir-karakachanov-ideyata-ni-e-do-tazi-godina-da-imame-sklyuchen-dogovor-za-nov-boen-samolet.html", "text": "Колко време ще продължат преговорите, не се знае, защото още не са започнали. Може да се разберем още на първата среща, може да се наложи да правим и втора, и трета. Ще ги проведем, няма да се бавим, идеята ни е до тази година да имаме сключен договор. Това каза по време на брифинг в Министерски съвет министърът на отбраната Красимир Каракачанов, относно продължителността на преговорите със САЩ, след гласуване от Народното събрание, предаде репортер на  Агенция „Фокус“ „Ако не се получат тези преговори, ако условията, които ни се предложат не са изгодни, ще бъде докладвано на Министерски съвет и оттук нататък парламентът си взема решението. Това ни открива възможност при неизгодни условия, ние да продължим преговори с някоя друга от страните. За това аз подчертах, няколко пъти натъртих, преговорен процес, преговори“, посочи Каракачанов. Попитан, записано ли е това, че ще има преговори с други държави, ако има неизгодни условия за страната от страна на САЩ, той отговори: „Това не е записано, това е естествено. В края на краищата парламентът е в правото си да отменя решение. Имаме преговори със САЩ, ако те приключат положително, приключат, ако не приключат положително, парламентът е в правото си да вземе, каквото и да е решение“. В отговор на въпрос какво е попречило в проекта на Министерски съвет да бъдат включени клаузи за преговори и с трите страни, които са предложили изтребител, Каракачанов коментира: „Защото сме преценили, чисто приоритетно, кой самолет е по-важен за нашите ВВС, отговорът е ясен. Мога да ви дам и данни по отношение на боен товар, полети, така, че няма смисъл да изпадаме в тези подробности. В доклада, който е за Министерски съвет ги има“. „Каквито и преговори да проведем със Швеция и Италия, без да имаме договор със САЩ за въоръжението на другите два самолета, ние договор не можем да подпишем или ще увиснем в положението на някои други централноевропейски държави, които закупиха едни самолети и чакаха няколко години да придобият въоръжението. За това се започва със страната, която ти предлага пълния пакет и не зависиш от трета страна в преговорите за оборудване, въоръжение и каквото и да е било друго\", каза още министърът. \r\nЦветилена СИМЕОНОВА", "date": "2019.01.09", "title": "Министър Красимир Каракачанов: Идеята ни е до тази година да имаме сключен договор за нов боен самолет"}
{"url": "http://www.focus-news.net/news/2019/01/09/2610153/pravitelstvoto-prie-natsionalna-programa-za-preventsiya-i-zashtita-ot-domashno-nasilie-za-2019-g.html", "text": "Министерският съвет прие на днешното си заседание Национална програма за превенция и защита от домашно насилие за 2019 г. Документът е изготвен на основание на Закона за защита от домашното насилие, в който е заложено изискването всяка година до 31 март правителството да приема Национална програма за превенция и защита от домашно насилие. Това съобщиха от  правителствената информационна служба . \r\nВ програмата за 2019 г. са посочени дейности, които следва да се реализират през годината, отговорните структури, източниците на финансиране, съответните срокове за изпълнението на тези дейности, както и очакваните резултати. Документът съдържа институционални и организационни мерки, мерки за обучение и квалификация, за защита, възстановяване и реинтеграция на пострадали от домашно насилие, както и такива за контрол и оценка.", "date": "2019.01.09", "title": "Правителството прие Национална програма за превенция и защита от домашно насилие за 2019 г."}
{"url": "http://www.focus-news.net/news/2019/01/09/2610154/mvr-ne-se-propuskat-tovarni-avtomobili-nad-35-tona-prez-gkpp-promahon-zaradi-uslozhnena-meteorologichna-obstanovka-v-gartsiya.html", "text": "Главна дирекция „Гранична полиция“ съобщава за получена информация от гръцките им колеги, според която от 12.30 часа днес на ГКПП „Промахон“ спира пропускането на влизане в Гърция на товарни автомобили над 3.5 тона. Причината е усложнена метеорологична обстановка. Това съобщиха от пресцентъра на  МВР . \r\nВземат се допълнителни мерки за спиране на товарните автомобили в района на Благоевград, с цел недопускане на струпване на изчакващи превозни средства на ГКПП „Кулата\".", "date": "2019.01.09", "title": "МВР: Не се пропускат товарни автомобили над 3.5 тона през ГКПП „Промахон“ заради усложнена метеорологична обстановка в Гърция"}
{"url": "http://www.focus-news.net/news/2019/01/09/2610155/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-i-11-yanuari.html", "text": "„Софийска вода” временно ще прекъсне водоснабдяването в някои части на столицата на 10 и 11 януари. Това съобщиха от пресцентъра на  дружеството . \r\nВъв връзка с извършване на строително-монтажни работи на ул. „Ваклинец“ в кв. „Драгалевци“ се налага спиране на водоподаването от 09.00 до 21.00 часа на 10 януари на клиентите на „Софийска вода”, живеещи в района на: ул. „Ваклинец“ от ул. „Горски синчец“ до ул. „Св. Горазд“, ул. „Св. Горазд“ от ул. „Наум“ до ул. „Ябълкова градина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Горазд“ ъгъла с ул. „Ваклинец“. \r\nНа 11 януари 2019 г. във връзка с извършване на строително-монтажни работи на ул. „Проф. Георги Златарски“ в кв. „Витоша“ се налага спиране на водоподаването от 09.00 до 21.30 часа на клиентите на „Софийска вода”, живеещи в района на: ул. „Професор Георги Златарски“ от бул. „Симеоновско шосе“ до ул. „Професор Георги Златарски“  №37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Професор Георги Златарски“ №37. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.09", "title": "„Софийска вода” временно ще прекъсне водоснабдяването в някои части на столицата на 10 и 11 януари"}
{"url": "http://www.focus-news.net/news/2019/01/09/2610160/radka-kezheva-direktsiya-sotsialno-podpomagane-pazardzhik-dobri-sa-usloviyata-v-tsentara-za-vremenno-nastanyavane-v-grada.html", "text": "Добри са условията в Центъра за временно настаняване в града. Това каза за  Радио „Фокус“ – Пазарджик  Радка Кежева, директор на Дирекция „Социално подпомагане“ – Пазарджик. Тя обясни, че повечето от потребителите на услугите, предлагани там, се настаняват периодично. „Те си знаят, дори в коя стая да влязат, но проблемът е, че престоят им не трябва да бъде повече от 3 месеца в календарна година. Имаме възрастни хора, които постъпват в Центъра за временно настаняване. След изтичане на този срок колегите ги настаняват в Дома за възрастни хора, но те отказват и излизат отново на улицата. Правим всичко възможно да им помогнем, но когато те не желаят, не можем да ги принудим“, коментира Кежева. Тя обясни, че бездомните хора в Пазарджик са известни на социалните работници, но част от тях отказват да постъпят в Центъра. „Те трябва да заявят желанието си писмено, ако не могат, ние ми съдействаме, но това е доброволен акт и ние не можем да принудим никого да постъпи в Центъра, ако не желае“, каза още Кежева. \r\nВаня НИКОЛОВА", "date": "2019.01.09", "title": "Радка Кежева, Дирекция „Социално подпомагане“ – Пазарджик: Добри са условията в Центъра за временно настаняване в града"}
{"url": "http://www.focus-news.net/news/2019/01/09/2610152/alsat-m-makedoniya-obsazhdaniyata-na-konstitutsionnite-promeni-shte-zapochnat-sas-zakasnenie-zaradi-ostavkata-na-koordinatora-na-sdsm.html", "text": "Преди началото на заседанието за приемане на конституционните промени председателят на парламента в Скопие Талат Джафери ще информира депутатите за оставката на координатора на парламентарната група на управляващия СДСМ Томислав Тунтев. Поради тази причина обсъжданията за изменението на Основния закон ще започнат със закъснение, отбелязва излъчващият на албански език скопски телевизионен канал  „Алсат-М“ . \r\nКомисията по процедурни и въпрос, свързани с мандата и имунитета ще свика спешно заседание, за да поиска от ДИК да уведоми парламента кой ще заеме мястото на Тунтев. Очаква се мандатът да бъде даден на Рубин Земон. Цялата процедура трябва да бъде финализирана, за да се пристъпи към точката от дневния ред за изменението на Конституцията. Тереза Герова", "date": "2019.01.09", "title": "„Алсат-М“ (Македония): Обсъжданията на конституционните промени ще започнат със закъснение заради оставката на координатора на СДСМ"}
{"url": "http://www.focus-news.net/news/2019/01/09/2610148/ministar-krasimir-karakachanov-sled-kato-ns-dade-mandat-na-pravitelstvoto-da-pregovarya-sas-sasht-razgovorite-s-shvetsiya-i-italiya-priklyuchvat.html", "text": "След като НС даде мандат на правителството да преговаря със САЩ, разговорите с Швеция и Италия приключват. Това каза на брифинг в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ .  На въпрос кога трябва да бъдат уведомени другите две държави – Италия и Швеция за решението, че страната ни ще преговаря със САЩ за изтребителите, министър Каракачанов отговори: „5-а точка от решението казва, че министърът на външните работи и министърът на отбраната веднага трябва да уведомят двете други държави, тоест след решението на парламента“. \r\nОтносно това каква е цената, която предлага САЩ и възможно ли е България да си позволи еднократно заплащане на целия пакет, министърът уточни: „Никой не може да каже каква ще бъде схемата на плащане преди да се водят преговори“. По думите му в схемата разсроченото плащане е била препоръчителен вариант. „Никой не може да каже какво би предложила другата страна преди да се водят разговори. Въпросите са сериозни и стоят на нашето внимание. Едно е да платиш 1,5 млрд. разсрочено и наведнъж“, каза още той. Каракачанов заяви, че е рано да се коментират тези неща.  \r\n„Не мога да кажа каква ще е цената. Но офертата на САЩ надхвърляше цената, която е заложена в актуализирания проект за инвестиционен разход „Придобиване на нов тип боен самолет\", с допълнителните разходи, които трябваше да се направят за закупуване на въоръжение и оборудване.  За оборудването, благодарение на нашите летци в „Граф Игнатиево“, знаем колко ще струва, но за въоръжението се предполага, тъй като това е по отделен договор. Това е и предложението на шведската страна, които не могат да доставят част от оборудването и въоръжението. Следователно и е записано, че е по договор с трета страна, по която шведите нямат отношение. С по-малко, но и това надхвърля рамката, която е гласувана от парламента. Затова и решихме да започнем тази процедура по този начин, за да не връщаме всичко отначало, което би отнело година и половина“, каза още той.  \r\nЦветилена СИМЕОНОВА", "date": "2019.01.09", "title": "Министър Красимир Каракачанов: След като НС даде мандат на правителството да преговаря със САЩ, разговорите с Швеция и Италия приключват"}
{"url": "http://www.focus-news.net/news/2019/01/09/2610157/rozen-marchev-kmet-na-selo-marchevo-moralno-podkrepyame-horata-ot-selo-voyvodinovo-zashtoto-tsiganite-sa-napast.html", "text": "Морално подкрепяме хората от село Войводиново, защото циганите са напаст. Това каза за  Радио „Фокус“ - Пирин  Розен Марчев, кмет на гърменското село Марчево. „Те са били готови да убият човека, а това един нормален човек не може да го направи, освен ако не е циганин. Циганинът цял живо е бил нагъл и е искал от държавата, а на нея не дава нищо“, каза Розен Марчев. По думите му българинът е много търпелив народ, а не трябва да бъдем такива. Той подчерта, че с всяка година циганите стават все повече от българите. „Държавата трябва със законови средства да промени това нещо, защото след няколко години това ще бъде катастрофа за България. Циганите трябва да започнат да спазват законите, а не само да чака на държавата, да прави бели и брадвата му да е под леглото“, каза още Марчев. \r\nЛора КАЛЧЕВА", "date": "2019.01.09", "title": "Розен Марчев, кмет на село Марчево: Морално подкрепяме хората от село Войводиново, защото циганите са напаст"}
{"url": "http://www.focus-news.net/news/2019/01/09/2610159/sonya-ivanova-regionalna-biblioteka-dimitar-talev-blagoevgrad-ot-nachaloto-na-2019-g-bibliotekata-e-abonirana-za-onlayn-platformata-ucha-se.html", "text": "От началото на 2019 г. Регионална библиотека „Димитър Талев“ е абонирана за онлайн платформата „Уча се“. Това каза за  Радио „Фокус“ – Пирин  Соня Иванова, библиотекар в Детски отдел към РБ „Димитър Талев“ - Благоевград. Платформата е с уроците от училище, които са представени лесно, разбираемо и интересно. Материалите са от учебниците за ученици от 1-ви до 12-и клас. Видео уроците са комбинирани с тестове по изучавания материал. Библиотеката и училището са свързани  чрез книгите и познанието. Съвместно да разкрием на децата чудния свят на знанието и мъдростта. „Скъпи преподаватели, заповядайте в Обучителния център на Регионална библиотека „Димитър Талев“  – Благоевград за провеждане на уроци по  онлайн платформата „Уча се“. Центърът разполага с 15 компютъра, лаптоп и мултимедия. Уроците ще могат да бъдат провеждани по предварителен график“, каза още Иванова. \r\nЛора КАЛЧЕВА", "date": "2019.01.09", "title": "Соня Иванова, Регионална библиотека „Димитър Талев“  – Благоевград: От началото на 2019 г. библиотеката е абонирана за онлайн платформата „Уча се“"}
{"url": "http://www.focus-news.net/news/2019/01/09/2610163/odobrena-e-natsionalna-programa-za-podobryavane-na-vaksinoprofilaktikata-na-sezonniya-grip-2019-2022-g.html", "text": "Правителството прие Национална програма за подобряване на ваксинопрофилактиката на сезонния грип 2019-2022 г. Това съобщиха от  правителствената информационна служба . \r\nЕжегодните грипни епидемии са признати като един от първостепенните проблеми пред общественото здравеопазване, както поради високата заболяемост и смъртност, така и поради големите разходи за домашно и болнично лечение и значителното натоварване на цялата здравна система. \r\nГрипът се проявява във всички възрастови групи, като рискът от усложнения е най-висок при старите хора, малките деца и лицата с определени хронични заболявания. Статистиката сочи, че около 40 000 души умират преждевременно от грип всяка година в страните от Европейския съюз. Най-висока е смъртността при хората пад 65 г., като достига до 90 % от смъртните случаи, предимно при лица с придружаващи заболявания. \r\nВ България ежегодните грипни епидемии са сериозен здравен и финансов проблем. Само в областните градове всяка година възникват средно около 1 400 000 до 1 600 000 случая на остри респираторни заболявания и грип. Заболяванията от грип са съсредоточени основно в рамките на 3 - 4 седмици. През тези седмици, средната заболяемост за страната достига до над 300 на 10 000 население, което означава, че в периода на епидемичния подем са преболедували не по-малко от 250 000 - 300 000 души. \r\nСлучаи на грип и свързаните с него тежки усложнения и смърт могат да бъдат предотвратени посредством употребата на съществуващите високоефективни ваксини, които се прилагат повече от 60 години. При здрави хора грипните ваксини може да предотвратят 70% до 90% от заболяванията от грип. При хората в напреднала възраст ваксината намалява тежкото протичане и усложнения до 60%, а смъртните случаи с 80%. Ваксинацията е особено важна за хората с по-висок риск от сериозни усложнения, вследствие на заболяване от грип, както и за хората, които живеят или се грижат за тях. \r\nВ България имунизационният обхват с грипни ваксини е нисък, като за периода 2013-2017 г. средният обхват в страната е едва 2,4 на 100 души (2,17 – 2,61%). Тези изчисления са направени на базата на извършени продажби, а не на реално приложени дози, които вероятно са по-малко. Основна причина за това е, че грипните ваксини са включени в списъка на препоръчителните имунизации в Наредба № 15 от 2005 г. за имунизациите в Република България, закупуват се от пациента и се прилагат срещу заплащане. \r\nС приемане на Национална програма за подобряване на ваксинопрофилактиката на сезонния грип се цели да се намали заболяемостта, усложненията и смъртността от сезонен грип чрез повишаване на имунизационния обхват при възрастни на и над 65 г. възраст, както и да се повиши информираността на населението за риска от грип и свързаните с него усложнения и начините за предпазване. \r\nОсновните дейности на програмата са насочени към осигуряване с публични средства на ваксини срещу сезонен грип за обхващане на лица от целевата група, разработване на механизми за изпълнение на имунизацията и отчет, повишаване нивото на информираност на населението за значимостта на заболяването и възможностите за профилактика чрез имунизация. \r\nНеобходимите средства за изпълнението на Програмата са за сметка на утвърдения бюджет за съответната година на Министерството на здравеопазването. Финансирането на разходите за ваксини по програмата ще се извършва от Националната здравноосигурителна каса чрез трансфер на средства от Министерството на здравеопазването.", "date": "2019.01.09", "title": "Одобрена е Национална програма за подобряване на ваксинопрофилактиката на сезонния грип  2019-2022 г."}
{"url": "http://www.focus-news.net/news/2019/01/09/2610162/yambol-fotografsko-predizvikatelstvo-shte-bade-predstaveno-v-20-ya-yubileen-maskaraden-festival-kukerlandiya-2019.html", "text": "Специфичният фотографски поглед върху маскарадните игри с фокус върху детайла, мистичното послание или неподправената атмосфера на подобни събития ще бъде представен в рамките на 20-ото юбилейно издание на Международния маскараден фестивал „Кукурландия“ – Ямбол 2019, съобщиха от пресцентъра на  партията . Ежегодното кукерско сборище, организирано от община Ямбол, тази година ще бъде в дните от 28 февруари до 3 март. За 15-та поредна година основно съпътстващо събитие на фестивала е едноименният фотографски конкурс с изложба. От 8 януари започна приемането на фотоси, като до участие се допускат фотографии на български и чужди автори. Снимките могат да бъдат черно-бели и цветни, без ограничение на използваните технологии. Фотографиите илюстрират традиционните маскарадни игри в България и Европа. Участниците трябва да качат своите снимки за предварителна селекция на сайта www.kukerlandia.com, в рубриката „Фотоконкурс“ до 24.00 часа на 15.02.2019 г. След подбор и селекция, извършено от авторитетно седем членно жури, в салона на изложбата-конкурс ще бъдат допуснати до 45 снимки. С цел максимална обективност при журирането, фотографиите, качени за предварителна селекция и снимките, отпечатани за изложбата, ще бъдат анонимни до произнасяне решението на журито. Крайните победители ще станат ясни по време на награждаването в рамките на фестивала, на 2 март при откриването на изложбата от 13.00 часа в Художествена галерия “Жорж Папазов” – Ямбол. Фотоконкурсът с изложба „Кукерландия“ е неизменна част от програмата на фестивала от 2005 г., като в изданията му досега са участвали стотици професионални и любители фотографи от страната и чужбина. Освен да отличава творбите с най-висока художествена стойност, атрактивност и сила на посланието, конкурсът дава път и на млади автори, със специална награда, учредена за тях. Събитието е организирано от община Ямбол, Сдружение „Ямболска фотографска общност“,  Художествена галерия „Жорж Папазов” и Общинско предприятие „Туризъм и култура“ \r\nПодробности за конкурса на: www.kukerlandia.com и www.yambol.bg .", "date": "2019.01.09", "title": "Ямбол: Фотографско предизвикателство ще бъде представено в 20-я юбилеен Маскараден фестивал „Кукерландия“-2019"}
{"url": "http://www.focus-news.net/news/2019/01/09/2610158/aleksandar-stamboliyski-sayuz-na-balgarskite-transportni-rabotnitsi-blagoevgrad-pagubni-shte-sa-zagubite-za-zapadnoevropeyskite-ikonomiki-ako-transportnite-ni-firmi-sprat-dostavki.html", "text": "Едва ли протестът на българските транспортни фирми в Брюксел ще постигне желаните резултати, но въпреки това го подкрепяме. Това каза за  Радио „Фокус“ – Пирин  Александър Стамболийски, председател на Синдикалната конфедерация „Съюз на българските транспортни работници“ в Благоевград. Според него на този етап би били по-добре да се покаже на западноевропейските държави какво би се случило ако липсва българският транспорт като цяло. „В това нещо могат да ни подкрепят и превозвачи и шофьори от Румъния, Полша, Унгария, Чехия, Словакия и т. н. Идеята е просто да спрем всички камиони за около ден или за няколко часа. Забавянето на доставките в производствените дейности на голяма част от западноевропейските държави ще бъде пагубно за техните икономики. При нас неустойките ще бъдат в много малък размер, защото дори с протеста сега ще претърпим частични загуби“, каза още Стамболийски. По думите му едно евентуално спиране на всички български камиони с цел да се покаже какво ще бъде ако липсваме на пазара ще отвори очите на много от западноевропейските държави. „Излизането на 600 или 1000 човека на един площад в Брюксел не мисля, че ще покаже реално каква е позицията ни“, заяви Стамболийски. \r\nЛивия НИНОВА", "date": "2019.01.09", "title": "Александър Стамболийски, Съюз на българските транспортни работници – Благоевград: Пагубни ще са загубите за западноевропейските икономики, ако транспортните ни фирми спрат доставки"}
{"url": "http://www.focus-news.net/news/2019/01/09/2610165/pazardzhik-pavilion-za-hrani-i-napitki-e-zapalen-v-tsentara-na-grada.html", "text": "Павилион за храни и напитки е запален тази нощ в Пазарджик, предаде репортер на  Радио „Фокус“ – Пазарджик . Преместваемото съоръжение е изгоряло напълно. Според собственика му при огледа, извършен от специалисти от пожарната в Пазарджик е установено, че е използвана запалителна течност. Съоръжението се намира в Градската градина в центъра, срещу сградата на Адвокатурата. \r\nВаня НИКОЛОВА", "date": "2019.01.09", "title": "Пазарджик: Павилион за храни и напитки е запален в центъра на града"}
{"url": "http://www.focus-news.net/news/2019/01/09/2610166/burgas-shofyorite-tryabva-da-se-dvizhat-s-povishenie-po-obhodniya-pat-na-grad-aheloy-poradi-montazh-na-mantineli.html", "text": "Шофьорите трябва да се движат с повишение по обходния път на град Ахелой поради монтаж на мантинели. Това съобщиха от пресцентъра на  Агенция „Пътна инфраструктура“ . Участъкът е сигнализиран с пътни знаци.", "date": "2019.01.09", "title": "Бургас: Шофьорите трябва да се движат с повишение по обходния път на град Ахелой поради монтаж на мантинели"}
{"url": "http://www.focus-news.net/news/2019/01/09/2610168/kyustendil-snyag-vali-v-grada-nyama-postapvali-signali-v-operativniya-tsentar-za-problemi-zaradi-meteorologichnite-usloviya.html", "text": "Слаб сняг вали в града, няма постъпвали сигнали в оперативния център за проблеми заради метеорологичните условия, предаде репортер на  Радио „Фокус” – Кюстендил . Около 1 сантиметър е образувалата се снежна покривка в областния център. Снеговалежът, макар и слаб, продължава. Към момента в оперативния център не са постъпвали сигнали във връзка с усложнената метеорологична обстановка. Направена е необходимата организация да бърза реакция при възникване на проблеми, свързани с бедстващи хора, непочистени пътища и липса на продукти от първа необходимост в отдалечените населени места. Няма постъпвали сигнали за липса на вода или електрозахранване. \r\nВенцеслав ИЛЧЕВ", "date": "2019.01.09", "title": "Кюстендил: Сняг вали в града, няма постъпвали сигнали в оперативния център за проблеми заради метеорологичните условия"}
{"url": "http://www.focus-news.net/news/2019/01/09/2610169/petima-uchastnitsi-v-telefonni-izmami-sa-ustanoveni-pri-provedena-spetsializirana-politseyska-operatsiya.html", "text": "Петима участници в телефонни измами са установени при проведена специализирана полицейска операция. Това съобщиха от  ОДМВР-Благоевград . Действията са осъществени от служители на ГДНП и колегите им в ОДМВР- В. Търново, Пазарджик и Благоевград. В хода на специализирана полицейска операция, проведена на 3 януари от служители на ГДНП и областните дирекции на МВР във Велико Търново, Пазарджик и Благоевград са установени двама мъже (29г. и 46 г.) и 44-годишна жена , съпричастни към извършена телефонна измама. Тяхна жертва е била - 38-годишна жителка на гр. Гоце Делчев. Тя е била заблудена по добре познатия вече сценарий - „оказване на съдействие на полицията за задържане на телефонни измамници“. Жената предоставила сумата от 30 000 лв. Извършителите на престъплението са заловени на територията на ОДМВР-Пазарджик при среща на „дамата“ и 29-годишният й партньор, изпълняващи ролята на куриери, с 46-годишния мъж. Те са от София и са криминално проявени. Установено е още, че жената и по-възрастният от мъжете са шофирали след употреба на наркотици, за което са образувани бързи производства. При последвалите обиски у двамата куриери са открити и иззети инкриминираната сума, телефонни апарати и СИМ-карти, включително и тези, имащи отношение към извършеното в Гоце Делчев престъпление. С прокурорско разпореждане те са привлечени като обвиняеми. В хода на продължаващото разследване е установена съпричастност на 46-годишния в друга измама, извършена през декември м.г. отново на територията на Южна България.  \r\nВ рамките на операцията са задържани и други двама мъже (34 г.  и 40 г.) от гр. Левски, които според първоначалните данни са извършвали аналогични престъпления от територията на Румъния. На 6 януари, в хода на полицейските действия, осъществени  от криминалисти на ОДМВР-В. Търново, е установена тяхната съпричастност към няколко измами на територията на Северна България в средата на месец декември миналата година. И двамата са криминално проявени, като единият е осъждан и за измама. 34-годишният е привлечен като обвиняем за извършена на 15 декември 2018 г. измама във В. Търново за сумата от 6780 лв. и с прокурорска заповед мярката му за задържане е удължена до 72 часа. Междувременно двамата мъже са възстановили взетите по престъпен начин пари. Действията по разследванията на случаите продължават под наблюдението на прокуратурата.  \r\nМеждувременно, само в рамките на месец, криминалисти на РУ - Попово задържаха втори участник в схема за телефонни измами. В резултат на предприети незабавни оперативно-издирвателни и процесуално-следствени действия, мъжът е заловен няколко часа след получаване на сигнала. На 8 януари, 86-годишна самотно живееща жена от града потърсила помощ в полицията, обяснявайки, че е била заблудена по същия сценарий и е оставила пред вратата на дома си сумата от  985 лева. Участващите в акцията екипи засекли 50-годишния мъж от Априлци в района на автогарата в града. Според първоначалните данни той бил нает предишния ден след публикувана от него обява, че си търси работа - мъж, представил се за лекар, го ангажирал да събира и доставя по предназначение документи от негови „пациенти“. Съгласно указанията на „работодателя“, той приспаднал 350 лева от взетата сума за свършената от него работа, а останалата трябвало да предаде в град в друга област. На задържания е наложена полицейска мярка за задържане до 24 часа, по случая е образувано досъдебно производство по чл. 209, ал. 1 от НК. Предстои днес да му бъде повдигнато обвинение. Действията по разследването се извършват под ръководството на прокурор от Районна прокуратура - Попово.  \r\nНамерените у него пари ще бъдат върнати на потърпевшата. Преди по-малко от месец, на 18 декември м.г., криминалисти от РУ - Попово установиха и задържаха друг мъж, участвал като куриер при реализиране на две телефонни измами на обща стойност близо 4000 лева.", "date": "2019.01.09", "title": "Петима участници в телефонни измами са установени при проведена специализирана полицейска операция"}
{"url": "http://www.focus-news.net/news/2019/01/09/2610167/ilko-raev-bchk-varna-dobrovoltsi-na-balgarskiya-cherven-krast-shte-razdadat-350-tona-hranitelni-produkti-na-14-570-uyazvimi-balgarski-grazhdani-ot-oblastta.html", "text": "Доброволци на Български червен кръст ще раздадат 350 тона хранителни продукти на 14 570 уязвими български граждани от област Варна. Това каза в интервю за  Радио „Фокус“ – Варна  Илко Раев, председател на Областния съвет на БЧК – Варна. Той добави, че във Варна пунктовете вече са разкрити, а в областта това ще става поетапно, като раздаването на хранителните продукти ще продължи до 28 февруари. Продуктите са осигурени по Оперативната програма за храни и/или основно материално подпомагане на най-нуждаещи се лица, съфинансирана от Европейския съюз. Правоимащите са определени от Агенция за социално подпомагане, като списъците са изготвени от дирекции за социално подпомагане и обобщени на ниво Регионална дирекция за социално подпомагане. Всички правоимащи, включени в списъците на Агенцията за социално подпомагане, ще получат по 24.070 кг от 16 вида хранителни продукти – спагети, говеждо в собствен сос, леща, захар, гювеч, зелен фасул, лютеница, грах, домати стерилизирани, говежди кюфтета в бял сос, риба херинга, пиле фрикасе, зрял боб, конфитюр, ориз и олио. Продуктите се получават срещу документ за самоличност и подпис, при спазване на всички изисквания на Регламента за защита на личните данни. Оперативната програма се управлява от Агенцията за социално подпомагане и се осъществява със съдействието на местните власти. \r\nМарияна ВАЛЕНТИНОВА", "date": "2019.01.09", "title": "Илко Раев, БЧК – Варна: Доброволци на Българския червен кръст ще раздадат 350 тона хранителни продукти на 14 570 уязвими български граждани от областта"}
{"url": "http://www.focus-news.net/news/2019/01/09/2610156/nezavisen-makedoniya-vmro-dpmne-nyama-da-uchastva-v-rabotata-na-parlamenta-no-ne-izklyuchva-da-ima-oshte-predateli-v-reditsite-si.html", "text": "Опозиционната ВМРО-ДПМНЕ не е променила позицията си и няма да участва в работата на Събранието, където започва последната фаза от процеса за промени в Конституцията на Македония, необходими за ратифициране на договора името с Гърция. От партията очакват този път нейните депутати да не гласуват за Преспанския договор, но във всеки случай предупреждават, че ако има „предатели“, те ще бъдат незабавно изключени, отбелязва електронното издание на македонския вестник  „Независен“ . \r\nСпоред партията правителството на премиера Зоран Заев продължава да оказва натиск и да изнудва на членовете си, за да бъде си гарантира необходимото квалифицирано мнозинство в парламента. \r\n\"Депутатите следват решенията от Конгреса и партийната програма, на практика спазват решенията на Изпълнителния и на Централния комитет, така че остава единствено да вярваме в тяхната честност\", подчертаха от ВМРО-ДПМНЕ. \r\nПленарната сесия е насрочена за обедните часове на деня, а законът предвижда дебатът да продължи максимум дванадесет дни. Като се има предвид обаче, че опозицията няма да участва, е възможно срокът да бъде скъсен и гласуването да се състои в петък. Това обаче ще зависи най-вече от оценката на правителството в кой момент ще разполага с най-малко 80 гласа „за\". Така бе при първото гласуване на 19 октомври, когато сесията, насрочена за сутринта, започна чак във вечерните часове. След това осем депутати от опозицията подкрепиха стартирането на процеса за промени в Конституцията, припомня изданието. Тереза Герова", "date": "2019.01.09", "title": "„Независен“ (Македония): ВМРО-ДПМНЕ няма да участва в работата на парламента, но не изключва да има още „предатели“ в редиците си"}
{"url": "http://www.focus-news.net/news/2019/01/09/2610170/bistra-kesyakova-odbh-burgas-vyatarat-vodi-do-loshoto-sastoyanie-na-esennitsite-a-lipsata-na-snyag-gi-izlaga-risk-ot-izmrazvane.html", "text": "Вятърът води до лошото състояние на есенниците, а липсата на сняг ги излага риск от измръзване. Това каза за  Радио „Фокус“ - Бургас  Бистра Кесякова, началник на отдел „Растителна защита” към Областна дирекция по безопасност на храните – Бургас. По думите ѝ липсата на снежна покривка е другата причина за нанасяне на вреди върху трайните насаждения. „Тази година поне за момента няма екстремно ниски температури в областта, които да създадат предпоставки за измръзвания при трайните насаждения. Все още есенно-зимните култури като рапица, пшеница и ечемик са извън вегетация. Лошото е, че сушата през есента доведе до по-късното поникване на тези култури и в момента те не са в достатъчно напреднал етап, за да могат по-лесно да преодолеят ниските температури“, обясни Кесякова и добави, че това важи най-силно за рапицата, която е поникнала доста по-късно и върху чиято продукция се очаква лошото време да даде отражение. „Хубаво е да има снежна покривка, защото тя създава едно „топло одеяло“ за на есенно-зимните култури, което ги предпазва от екстремно ниските култури“, допълни Кесякова. По думите ѝ ябълката е най-устойчивата на ниски температури култура, тя би могла да оцелее дори при минус 30 градуса. „Сред другите по-чувствителни култури от овощните са прасковата, кайсията и бадема“, каза още Кесякова. \r\nМария ПОПЧЕВА", "date": "2019.01.09", "title": "Бистра Кесякова, ОДБХ – Бургас: Вятърът води до лошото състояние на есенниците, а липсата на сняг ги излага риск от измръзване"}
{"url": "http://www.focus-news.net/news/2019/01/09/2610161/ministar-krasimir-karakachanov-ne-mogat-da-badat-biti-politsai-i-voenni-dokato-sam-ministar-na-otbranata-v-tazi-darzhava-nyama-da-malcha.html", "text": "Не могат да бъдат бити полицаи и военни, докато съм министър на отбраната в тази държава няма да мълча. Това каза по време на брифинг в Министерски съвет министърът на отбраната Красимир Каракачанов, относно изказването му \"Циганите станаха изключително нагли и търпимостта на българското общество се изчерпа\" и дали правителството застава зад неговото твърдение, предаде репортер на  Агенция „Фокус“ . \r\n„Вие как ги наричате, на какво основание смятате, че аз ги наричам по някакъв грешен начин? Някое решение на Светия синод ли има, на ООН, на какво основание? Те самите как се наричат? Айде стига сме се правили на по-големи католици от папата. По-важно е друго и всички го виждаме. Този модел, 30 години, не води до интеграцията на това население. Води до точно обратното“, посочи министъра. „Как очаквате да реагирам, на това вместо двама младежи да работят и да ходят на училище, ходят да се бият и пребиват военнослужещ, как да реагирам? Много меко реагирах, опитах се да бъда много дипломатичен и да се съобразявам с това, че съм вицепремиер в правителството, иначе щях да кажа много други неща. Не може никой, без значение, какъв цвят на кожата има, какво вероизповедание има и от кой етнос е да бие полицаи и военни. Това не може да се случва и няма да мълча докато съм министър на отбраната в тази държава. Кого ще защитаваме сега? Отидете вижте момчето какво са го направили. Вижте момчето. Той ли е виновен или е жертвата? Кой да защитавам аз? Престъпниците ли, че за 25 години усвоиха фондове за интеграция, а живеят по-зле от преди ли? Това ли е въпросът. Въпросът е как на тези хора ще им вкараме в главата правилното разбиране, че законът е еднакъв за всички. Не може да има привилегировани групи от населението, не може да имаш само права без задължения“, коментира Каракачанов. „Общината е отпуснала 18 парцела, безплатни, в регулация и ги е канила многократно да си построят законни жилища. Срещали са отказ и искане от общината да им ги строи. Извинявайте, но нито на вас, нито на никой от вашите колеги, нито на никой нормален български гражданин, който учи, работи, държавата не му е построила нищо безплатно. На какво основание? Аз реагирам като българин, който ходи по улиците на страната без охрана, не ползва НСО и се среща с нормалните хора, така реагирам“, обясни военният министър. „От много години говоря, че трябва да се направи програма. Виждате, че няма политическа воля. Защо няма политическа воля, защото има страх от медии и псевдозащитни организации, страх от бюрократи в Брюксел, които щели да се разсърдят. Помните, че имаше една евродепутатка, която дойде да защитава незаконните постройки тук“, припомни още той.   \r\nЦветилена СИМЕОНОВА", "date": "2019.01.09", "title": "Министър Красимир Каракачанов: Не могат да бъдат бити полицаи и военни, докато съм министър на отбраната в тази държава няма да мълча"}
{"url": "http://www.focus-news.net/news/2019/01/09/2610171/blagoevgrad-kmetat-na-obshtina-gotse-delchev-vrachi-podaratsi-na-parvoto-bebe-rodeno-za-2019-godina-v-mbal-ivan-skenderov.html", "text": "Кметът на Община Гоце Делчев връчи подаръци на първото бебе, родено за 2019 година в МБАЛ „Иван Скендеров“. Това съобщиха от пресцентъра на  Общината . Йоанна Коджаманова от Гоце Делчев е първото бебе, което се роди в МБАЛ „Иван Скендеров“ – Гоце Делчев през 2019 година. Малката Йоанна е второто дете на семейство Гергана и Георги Коджаманови, а по-голямото ѝ братче Никола бе най-щастливо и нетърпеливо на днешното изписване на новороденото. \r\nБебето се роди на 3 януари 2019 г. сутринта с перфектни мерки – 3.200 кг тегло и дължина 50 см. Тъй като е първото дете, което се е родило в Гоцеделчевската болница след настъпването на новата година, то бе обект на голямо внимание. На изписването му, освен щастливите роднини, присъства и кметът на Община Гоце Делчев Владимир Москов. \r\nМалката Йоанна получи за спомен медальон със знака на града. Кметът на Гоце Делчев Владимир Москов връчи официално на родителите ѝ знака на града и парична сума, с която да бъде подпомогнато семейството. Той пожела на семейството много здраве и щастие, а на работещите в АГ отделението на гоцеделчевската болница да се раждат много и здрави бебета.", "date": "2019.01.09", "title": "Благоевград: Кметът на Община Гоце Делчев връчи подаръци на първото бебе, родено за 2019 година в МБАЛ „Иван Скендеров“"}
{"url": "http://www.focus-news.net/news/2019/01/09/2610174/20minutesfr-frenskata-politsiya-potvardi-intsidenta-s-balgarski-shofyor-na-tir-kray-kale-nyama-razpitani-po-sluchaya.html", "text": "Френската полиция потвърди в социалната мрежа „Туитър“ за инцидента с български шофьор на ТИР край пристанищния град Кале, предава местната медия  20minutes.fr . \r\nСпоред официалното съобщение на пътната полиция в нощта срещу вторник на магистрала А16, близо до Кале, се е запалил камион. Около 4:00 часа местно време (5:00 часа българско време) камионът се е движил по обходен маршрут към пристанището на Кале, когато е попаднал на барикада, издигната на пътя от „около 50 мигранти“, поясниха властите. Барикадата, издигната от дървени предмети, е била подпалена. При опит да я преодолее камионът се е подпалил, но е продължил по пътя си. Малко по-късно водачът е спрял тежкотоварното превозно средство.  \r\nДо 8:00 часа местно време (9:00 часа българско време) пожарните служби са успели да потушат пожара, който е унищожил напълно камиона и ремаркето му. Междувременно пътят е бил затворен за движение и е бил въведен обходен маршрут. \r\nСпоред La Voix du Nord шофьорът на камиона е бил нападнат от мигранти, докато е бил извън превозното средство. Той е получил леки наранявания по челото. Няма разпитани по случая.  Тереза Герова", "date": "2019.01.09", "title": "20minutes.fr: Френската полиция потвърди инцидента с български шофьор на ТИР край Кале, няма разпитани по случая"}
{"url": "http://www.focus-news.net/news/2019/01/09/2610173/burgas-v-kulturen-tsentar-morsko-kazino-shte-bade-prozhektiran-balgarskiyat-film-poshtalyonat.html", "text": "Международният проект за авторско документално кино КИНЕДОК представя на 10 януари 2019 г. в КЦ „Морско казино“ българския филм „Пощальонът“. Това съобщиха от пресцентъра на  Община Бургас . Прожекцията започва в 18.30 часа, а входът е свободен. Режисьорът Томислав Христов засяга изключително актуална и предизвикваща противоречиви отгласи в нашето общество тема – бежанците. Лентата е снимана през 2016 година като копродукция на България и Финландия. Село Голям Дервент в миналото е наричано Голяма порта заради стратегическото му положение. То отново попада в центъра на международните събития, защото е първото населено място, през което минават търсещите убежище бежанци. Забравеното село на границата с Турция се е превърнало в една тайна врата към Европа. В същото време местният пощальон решава да се кандидатира за кмет, за да спаси все по-обезлюдяващия се Голям Дервент като го насели със сирийски бежанци. Основният му опонент затваря очи пред проблемите на бягащите от войната, бори се за затваряне на границата и за връщане на комунизма. Изборите за двама кандидати обаче не приключват след преброяването на бюлетините.", "date": "2019.01.09", "title": "Бургас: В Културен център „Морско казино“ ще бъде прожектиран българският филм „Пощальонът“"}
{"url": "http://www.focus-news.net/news/2019/01/09/2610175/smolyan-snyag-vali-v-grada-patnite-nastilki-sa-mokri.html", "text": "Сняг вали в Смолян, предаде репортер на  Радио „Фокус“ – Смолян . Пътните настилки по централните улици в града са мокри, а на места по второстепенните са заснежени. За област Смолян за днес е обявен жълт код за снеговалежи, като очакванията са да натрупа снежна покривка между 5 и 10 см. \r\nВ областта пътищата са проходими при зимни условия. На места по високите части вали сняг. Пътните настилки са обработени с пясък и сол, а машините са в готовност за снегопочистване. Няма въведени ограничения по проходите в областта, както и по републиканските направления. \r\nНели ГЕРГЬОВСКА", "date": "2019.01.09", "title": "Смолян: Сняг вали в града, пътните настилки са мокри"}
{"url": "http://www.focus-news.net/news/2019/01/09/2610177/sport-aleks-fargyusan-darzhal-motivirashta-rech-v-yunayted.html", "text": "Бившият мениджър на Манчестър Юнайтед сър Алекс Фьргюсън е произнесъл мотивираща реч пред футболистите на базата, където е бил поканен от сегашния наставник на червените дяволи Оле Гунар Солскяер. Норвежецът замени уволнения Жозе Моуриньо и под негово ръководство тимът записа пет последователни победи във всички турнири, изравнявайки рекорда на друга легенда на \"Олд Трафорд\" - сър Мат Бъзби. \"Фъргюсън каза на момчетата, че този отбор може отново да направи Манчестър Юнайтед успешен и доминиращ. Той каза, че вярва в тях и иска да се забавляват, да се борят един за друг и да оставят всичко на терена. Фьрги отбеляза също, че клубът е в добри ръце, и обеща, че през следващите години ще стане още по-силен и те ще бъдат част от този успех. Футболистите смятат, че най-добрите времена предстоят. Играчите искат да се отплатят на сър Алекс за неговата подкрепа и любезни думи и са решени да спечелят нещо за него и за Солскяер през този сезон\", цитира \"Сън\" източник от Юнайтед. \r\nВенцислав ДРАГОМАНОВ", "date": "2019.01.09", "title": "Спорт: Алекс Фъргюсън държал мотивираща реч в Юнайтед"}
{"url": "http://www.focus-news.net/news/2019/01/09/2610179/yambol-lek-avtomobil-se-e-zapalil-sled-katastrofa-na-am-trakiya-km-274-nyama-tezhko-postradali.html", "text": "Кола се е запалила след катастрофа на АМ „Тракия“, пътниците успели да се отдалечат от огъня. Това съобщиха от Областната дирекция на  МВР – Ямбол . На 8 януари в 19. 45 часа в оперативна дежурна част при ОДМВР-Ямбол е получен сигнал за катастрофирал лек автомобил, на АМ \"Тракия\", км. 274, в посока Бургас. На място е установено, че лек автомобил „БМВ“ е изскочил от пътното платно и е паднал в крайпътната канавка. Водачът и пътниците са успели да излязат и да се отдалечат преди автомобила да се самозапали. В следствие на настъпило произшествие в МБАЛ – Ямбол за лечение с различни фрактури и травми, без опасност за живота, са настанени водачът – 24 годишен мъж и 41-годишна жена, а 18-годишен пътник е прегледан и освободен. Пробите за употреба на алкохол и наркотични вещества на водача са отрицателни. На местопроизшествието е извършен оглед, образувано е досъдебно производство.", "date": "2019.01.09", "title": "Ямбол: Лек автомобил се е запалил след катастрофа на АМ \"Тракия\" км 274, няма тежко пострадали"}
{"url": "http://www.focus-news.net/news/2019/01/09/2610164/makfaks-makedoniya-naznachiha-nov-koordinator-na-sdsm.html", "text": "Йован Митревски ще заеме поста на координатор на парламентарната група на СДСМ, след като Томислав Тунтев подаде оставка, предава македонската информационна агенция  „Макфакс“  . \r\nДо този момент Митревски бе заместник-координатор заедно с депутата Соня Мираковска.  \r\nОчаква се в рамките на заседанието на парламента председателят Талат Джафери да обяви оставката на Тунтев. На негово място като депутат в Събранието влиза Рубин Земон. Тереза Герова", "date": "2019.01.09", "title": "„Макфакс“ (Македония): Назначиха нов координатор на СДСМ"}
{"url": "http://www.focus-news.net/news/2019/01/09/2610178/burgas-obshtinata-predstavya-aktualiziranite-pravila-za-priem-v-1-vi-klas-detska-gradina-i-yasla.html", "text": "Общината предлага на вниманието на всички родители проект на наредба с актуализираните правила за прием в 1-ви клас, детска градина и ясла през 2019/2020 година. Внесени са някои промени, съобразени с новостите в българското законодателство в областта на образованието, съобщиха от пресцентъра на  Общината . Бургаските родители имат достатъчно време да разгледат правилата, да изкажат мнение и да направят предложения за промени. След това проектът на общинската наредба ще бъде внесен за одобрение в местния парламент заедно с проектобюджета за настоящата година. Правилата могат да бъдат прочетени тук. Приемът за 1-ви клас, детска градина и ясла в Бургас ще се осъществи по електронен път и тази година. Новото за училищата е това, че два от важните критерии стават абсолютно равностойни: дете с постоянен/настоящ адрес, което живее над 3 г. на посочения адрес, считано от датата на стартиране на системата за електронен прием, както и други деца от семейството, обучаващи  се в училището към 15.09.2019 г. Предложението е вече и за двата критерия да се дават по 200 точки. Важно е родителите да знаят, че заявената при кандидатстването адресна регистрация трябва да е на детето, а не на някого от тях. Ползването на предимства, заявени при подаване на регистрация, се доказват в момента на записване на детето в учебното заведение. На място трябва да се представят всички необходими документи (оригинали), доказващи съответните предимства, в противен случай детето няма да бъде записано в учебното заведение. Заявеният в Регистрационния талон от родителите адрес на местоживеене на детето се проверява по служебен ред. Ако декларираният адрес не съвпада с този, подаден от ГРАО, детето не се записва. Родителите са длъжни в периода, определен за корекции, да актуализират адреса. Ако не го направят, той ще бъде променен по служебен ред, за да може детето да участва на второ класиране с правилния адрес. Също така тази година правилата и районите за прием в училище и детска градина са практически уеднаквени.", "date": "2019.01.09", "title": "Бургас: Общината представя актуализираните правила за прием в 1-ви клас, детска градина и ясла"}
{"url": "http://www.focus-news.net/news/2019/01/09/2610172/plovdiv-montirano-e-logoto-na-plovdiv-2019-na-ploshtad-tsentralen.html", "text": "Монтирано е логото на Пловдив 2019 на площад „Централен“, предаде репортер на  Радио „Фокус” - Пловдив . Логото е в огромен размер и се намира в центъра на площад Централен, който е вече почти без ограждения. Пластиката е под формата на арка и ще свети. Светлините трябва да бъдат запалени тази вечер. \r\nВече свети и внушителната 30-сет метрова кула, построена за откриващото събитие на Пловдив – ЕСК 2019, която се намира на булевард „Цар Борис Трети Обединител”. Интересът на гражданите е огромен, като те си правят непрекъснато снимки от кулата, а сега вече и от арката, която представлява логото на Пловдив –ЕСК 2019. \r\nЦветана ТОНЧЕВА", "date": "2019.01.09", "title": "Пловдив: Монтирано е логото на Пловдив 2019 на площад „Централен“"}
{"url": "http://www.focus-news.net/news/2019/01/09/2610183/blagoevgrad-potushen-e-pozharat-v-chitalishte-hristo-botev-v-selo-skrebatno.html", "text": "Потушен е пожарът в читалище „Христо Ботев“ в село Скребатно. Това съобщи за  Радио „Фокус“ – Пирин  Даниела Пидева, кмет на населеното място. Тя добави, че екипите на пожарната, които са били на мястото на инцидента, са бутнали и част от стените на сградата, тъй като са били опасни. „Всеки момент предстои на място да пристигне и техника, с която да извозим тухлите“, каза още Пидева. И към момента причините за пожара остават неизяснени. Предполага се, че огънят се е възпламенил в следствие на повреда в отоплителен уред. Стойността на нанесените материални щети също е в процес на установяване. „Фокус“ припомня , че около 02.00 часа тази нощ е избухнал пожар в почти 100-годишната сграда на читалище „Христо Ботев“ в село Скребатно, където се помещават още кметството, бившия пенсионерски клуб и търговски обекти. На място са се отзовали екипи на Районна служба „Пожарна безопасност и защита на населението“ – Гоце Делчев, които в обедните часове на днешния ден са успели да потушат огнената стихия. \r\nЛивия НИНОВА", "date": "2019.01.09", "title": "Благоевград: Потушен е пожарът в читалище „Христо Ботев“ в село Скребатно"}
{"url": "http://www.focus-news.net/news/2019/01/09/2610180/gd-granichna-politsiya-intenziven-e-trafikat-za-leki-avtomobili-na-vhod-na-gkpp-stanke-lisichkovo.html", "text": "Интензивен е трафикът за леки автомобили на вход на ГКПП „Станке Лисичково“. Това съобщиха от  ГД „Гранична полиция“ . Информацията за трафика на граничните пунктове е към 13.30 часа. На границата със Сърбия, Гърция, Турция и Румъния трафикът е нормален на всички гранични контролно-пропускателни пунктове. \r\nОт 12.30 ч. гръцките гранични власти спират пропускането на товарни автомобили през граничен контролно-пропускателен пункт Кулата - Промахон на гръцка територия поради усложнена метеорологична обстановка.", "date": "2019.01.09", "title": "ГД „Гранична полиция“: Интензивен е трафикът за леки автомобили на вход на ГКПП „Станке Лисичково“"}
{"url": "http://www.focus-news.net/news/2019/01/09/2610184/bistra-kesyakova-odbh-burgas-temperaturite-v-oblastta-ne-sa-obezpokoitelni-za-lozarite-i-ovoshtarite.html", "text": "Температурите в областта не са обезпокоителни за лозарите и овощарите. Това каза за  Радио „Фокус“ - Бургас  Бистра Кесякова, началник на отдел „Растителна защита” към Областна дирекция по безопасност на храните – Бургас. По думите ѝ основна задача на лозарите по време на предстоящата резитба е свързана с проверката на пъпките. „Тя може да се осъществи, като се направи разрез на пъпката и се провери дали в нея няма покафеняване, което би означавало, че тя е загинала от измръзване“, обясни Кесякова. Тя добави, че температурите в областта към момента не са толкова обезпокоителни, че да се стигне до това. „В другите части на страната вероятно ще се създадат условия за измръзване на пъпки както при лозите, така и при овощните култури. Вероятно ще се достигне и до измръзване на рапицата. Хубавото е, че в другите части на страната има снежна покривка, която ще запази културите“, каза още Кесякова. Тя се надява, че метеорологичните прогнози ще се сбъднат и няма да се достигне до обстановката отпреди 2 - 3 години, когато настъпването на екстремно ниските температури доведе до замръзване на лозите, овощни и полски култури в областта. \r\nМария ПОПЧЕВА", "date": "2019.01.09", "title": "Бистра Кесякова, ОДБХ – Бургас: Температурите в областта не са обезпокоителни за лозарите и овощарите"}
{"url": "http://www.focus-news.net/news/2019/01/09/2610186/pristanishte-burgas-ead-shte-prodade-nedvizhim-imot-v-burgas.html", "text": "„Пристанище Бургас“ ЕАД ще продаде недвижим имот в комплекс „Меден рудник“, Бургас. Апартаментът е с площ от 60,66 кв. м., а продажбата му ще се извърши на цена, не по-ниска от определената от независим оценител. Това съобщиха от  правителствената информационна служба . Недвижимият имот не е необходим за изпълнение на основната дейност на дружеството.", "date": "2019.01.09", "title": "„Пристанище Бургас“ ЕАД ще продаде недвижим имот в Бургас"}
{"url": "http://www.focus-news.net/news/2019/01/09/2610176/plovdiv-23-kontrolno-propuskatelni-punkta-shte-badat-obosobeni-na-otkrivashtoto-sabitie-na-initsiativata-plovdiv-evropeyska-stolitsa-na-kulturata-2019.html", "text": "23 контролно-пропускателни пункта ще бъдат обособени на откриващото събитие на „Пловдив – Европейска столица на културата 2019“. Това каза на брифинг директорът на Областната дирекция на МВР старши комисар Атанас Илков, предаде репортер на  Радио „Фокус“ – Пловдив . Илков уточни, че на тези места ще се проверяват гражданите, влизащи в зоната на мероприятието, която ще бъде маркирана с ограждения. „Предстои едно изключително мащабно мероприятие, на което се очаква да присъстват над 30 000 души. Ще има много официални гости, участници в самото събитие, което предполага много сериозна организация по обезпечаване сигурността и обществения ред преди, по време и след събитието. С оглед обезпечаването на това мащабно мероприятие, сме осигурили изключително голям ресурс от сили и средства – Дирекция „Жандармерия“ при ГД „Национална полиция“, сектор „Специализирани полицейски сили“ - Пловдив и София. Съгласно Закона за събранията, митингите и манифестациите, няма да се допускат лица в явно нетрезво състояние, с огнестрелно оръжие и с други средства, които биха могли да застрашат здравето и живота на всички участващи в това мероприятие. Няма да се допускат и хора с пиротехнически средства“, каза Илков. \r\nДиректорът на Областната дирекция на МВР в Пловдив посочи, че в обезпечаването на мероприятието ще участва и частна охранителна фирма, която има отделни и съгласувани с полицията отговорности. \r\n„Определени са няколко зони за откриващото събитие – 4-5 са зоните за посетителите, има зона за специалните гости, също за представителите на медиите. В някои зони ще ома повече от 5 медицински и пожарни екипи, ако се наложи реакция от тяхна страна“, обясни Илков. Той припомни, че има заповед на кмета на Пловдив инж. Иван Тотев, с която се забранява използването на дронове преди, по време и след откриването на мащабното събитие. Дрон ще бъде използван от медията, която има телевизионни права за излъчване на самото мероприятие. Доброволци с отличителни знаци ще дават указания и информация на гражданите за обособените зони за посетители. Общината е обособила 3 големи зони за паркиране – в Международен панаир – Пловдив, при Колодрума и при стадион „Пловдив“. \r\n„Ще има много указателни табели, зоните ще бъдат оградени със заграждения и надписи. Ограничителните огради ще бъдат поставени и не трябва да бъдат преминавани, за да не се наруши цялостната организация по протичане на събитието. Отделно от това, ще имаме мобилни екипи на полицията по малките улици, които водят към централната част. Те също имат задължението да извършват проверки. Ще има полиция по всички алтернативни на бул. „Цар Борис III Обединител“ маршрути, които са активни към момента, също по всички възлови кръстовища. На много места ще се въведе ръчен режим на регулиране, за да се улесни движението. Ще изпитаме затруднения, но ще се справим“, коментира директорът на Областната дирекция на МВР старши комисар Атанас Илков. \r\nТони МИХАЙЛОВ", "date": "2019.01.09", "title": "Пловдив: 23 контролно-пропускателни пункта ще бъдат обособени на откриващото събитие на инициативата „Пловдив – Европейска столица на културата 2019“"}
{"url": "http://www.focus-news.net/news/2019/01/09/2610188/burgas-zapochnaha-obshtestvenite-obsazhdaniya-na-proektobyudzheta-na-obshtina-pomorie-za-2019-g.html", "text": "Започнаха обществените обсъждания на проектобюджета на община Поморие за 2019 г., съобщиха от пресцентъра на  Общината . Практиката, въведена от кмета Иван Алексиев, бюджетът на общината да се обсъжда във всяко едно населено място поотделно, продължава и тази година. Срещите се провеждат по предварителен график, а интересът, при който преминават непрекъснато се увеличава. С жителите на селата Каменар, Лъка, Дъбник и Габерово се срещнаха лично кметът Иван Алексиев, заместник-кметовете Янчо Илиев и инж. Кунчо Гайдов, председателят на Общинския съвет Адам Адамов и общински съветници. \"Бюджетът за 2018 година е изпълнен на 95%. Това е едно много добро изпълнение, което ни дава самочувствието, че посоката, в която вървим, е вярната. Точно толкова реалистичен е и бюджетът за 2019 г. Той е съобразен с вашите предложения и желания, но е направен според възможностите за реалното му изпълнение, а не с цел даване на напразни обещания\", обясни кметът по време на срещата. Приоритет на Каменар за 2019 г. е полагане на тротоар на ул. „Минерален извор” и продължаване с асфалтиране на улиците в селото. Извън бюджетната рамка, кметът Иван Алексиев заяви, че вече е финализирана процедурата за избор на изпълнител за реконструкцията на пътя Поморие-Каменар, предстои разширение на сградата на читалището, възобновени са и разговорите за рекултивацията на депото в Каменар. В Лъка предложението за следващата година също е асфалтиране на улици в селото. Жителите благодариха на кмета Алексиев, затова че сградата на местното читалище вече е санирана, не се наводнява от дъждовете, което прави всяка среща или празненство там по-приятни за посетителите.", "date": "2019.01.09", "title": "Бургас: Започнаха обществените обсъждания на проектобюджета на община Поморие за 2019 г."}
{"url": "http://www.focus-news.net/news/2019/01/09/2610190/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  продължаваме да говорим по всички актуални и интереси теми, свързани с община Симитли. Днес отново предстои да говорим за 16-ия фестивал на маскарадните игри „Симитлия – Древната земя на кукерите“, който ще се проведе на 12 януари на стадион „Септември“. Наш гост по темата ще бъде кметът на Община Симитли Апостол Апостолов, от който ще чуем и равносметка за изпълненото от него и екипът му през 2018 година. Ще обърнем внимание и на предстоящите проекти, които предстои да бъдат реализирани през 2019 година. Във втората част от предаването ще Ви срещнем с хореографа и фолклорен антрополог Тодор Тодоров, който за поредна година ще бъде жури на фестивала. За какво ще следи най-вече той и защо маскарадните игри в Симитли са едни от най-добрите в страната ще имате възможността да чуете само на нашите честоти. В края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни. \r\nТелефоните в студиото са: 0885 303 373 и 073/ 88-55-81. Имейлът ни е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.01.09", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/01/09/2610189/balgariya-izpalnyava-preporakite-na-mot-za-sazdavane-na-zaetost-i-dostoen-trud.html", "text": "Правителството предложи на Народното събрание да вземе акт от Препоръка за заетост и достоен труд за мир и устойчивост (№ 205), която беше приета на 106-та сесия на Международната конференция на труда. Препоръката предоставя насоки на членовете на Международната организация на труда (МОТ) за мерките, които трябва да бъдат предприети за създаване на работни места и достоен труд за целите на предотвратяване и възстановяване при кризисни ситуации, следствие от конфликти и бедствия и обезпечаване на мира и устойчивостта. Това съобщиха от  правителствената информационна служба . \r\nПрепоръката има за цел да подпомогне органите на законодателната и изпълнителната власти, заинтересуваните ведомства и представителните синдикални и работодателски организации в процеса на актуализиране на действащото и създаване на ново модерно национално законодателство в областите, касаещи осигуряването на заетост и достоен труд за целите на обезпечаване на мир и устойчивост. \r\nВземането на акт е задължителна уставна процедура на МОТ, съгласно която всяка държава-членка се задължава след закриването на сесията на Международната конференция на труда, на която са приети нови международни конвенции, протоколи или препоръки, да ги представи пред компетентния национален законодателен орган. Препоръката няма правнообвързваща сила и не е предмет на ратификация от държавите-членки на МОТ.", "date": "2019.01.09", "title": "България изпълнява препоръките на МОТ за създаване на заетост и достоен труд"}
{"url": "http://www.focus-news.net/news/2019/01/09/2610191/konstantin-yankov-sbu-burgas-promenite-v-zakona-za-darzhavniya-sluzhitel-zasyagat-predi-vsichko-rabotnitsite-na-darzhavnata-administratsiya.html", "text": "Промените в Закона за държавния служител и това, което е пуснато като намерение от страна на правителството, засягат преди всичко работниците на държавната администрация. Това каза за  Радио „Фокус“ – Бургас  Константин Янков, председател на Съюза на българските учители в Бургас. „Аз лично смятам, че не би трябвало по този начин да се подхожда, защото има доста хора в пенсионна възраст, които са много добри професионалисти, това не се отнася за училищата или за системата на образованието, тъй като там директорите решават дали да се освободи или да не се освободи даден човек, който е придобил право за пенсия, но при всички положения трябва да се подходи диференцирано изхождайки от спецификата на учебното заведение“, добави Константин Янков. По думите му хубавото е, че директорите се съобразяват с възможностите, които имат и качествата, които имат съответните учители. „Там, където колегата е начален учител и е в пенсионна възраст, а родителите желаят той да продължи да обучава техните деца, няма нищо по-естествено от това директорът да остави въпросния колега да работи“, посочи още Янков. Той сподели, че разбира желанието на младите да могат да постъпят и работят като учители, въпреки че и сега има достатъчно свободни места, но не в големите бургаски училища, а по малките селища, където младите не искат да работят. „Трябва много внимателно да се подхожда към това дали даден човек да бъде пенсиониран, или не, още повече, че през последните месеци и през последната година все повече и повече нараства броят на учителите, които доброволно желаят да напуснат, а директорите не искат да ги пускат. Те искат да напуснат, защото натискът, на който сме подложени всички ние учителите и изискванията от страна на институциите, бюрокращината, бумащината, правят много непривликателна учителската професия и това кара голяма част от учителите да се възползват от правото си да се пенсионират по-рано“, каза още Константин Янков. По думите му в сферата на образованието трябва много да се внимава с пенсионирането, защото в един момент може да се получи липса на кадри. \r\nМария КУРТЕВА", "date": "2019.01.09", "title": "Константин Янков, СБУ - Бургас: Промените в Закона за държавния служител засягат преди всичко работниците на държавната администрация"}
{"url": "http://www.focus-news.net/news/2019/01/09/2610192/za-ratifikatsiya-e-predlozhen-memorandum-otnosno-sazdavaneto-na-mnogonatsionalna-programa-za-podgotovka-na-aviatsiyata-za-spetsialni-operatsii.html", "text": "Правителството предлага на Народното събрание да ратифицира Меморандум за разбирателство между министерствата на отбраната на България, Хърватия, Унгария и Словения относно създаването на Многонационална програма за подготовка на авиацията за специални операции в град Задар, Хърватия. Меморандумът е подписан на 4 октомври 2018 г. в Брюксел по време на срещата на министрите на отбраната на страните-членки на НАТО. Това съобщиха от  правителствената информационна служба . \r\nИзграждането на център за обща подготовка на авиационните формирования за специални операции на четирите държави ще оптимизира разходите за обучение и подготовка на авиационните екипажи и ще унифицира подготовката съгласно стандартите на НАТО. \r\nБългарските Военновъздушни сили ще участват с един военнослужещ в състава на центъра, а авиационни екипажи ще водят периодично специализирана подготовка.", "date": "2019.01.09", "title": "За ратификация е предложен меморандум относно създаването на Многонационална програма за подготовка на авиацията за специални операции"}
{"url": "http://www.focus-news.net/news/2019/01/09/2610193/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще разговаряме с кмета на Общината инж. Костадин Варев за постигнатия добър синхрон в работата на общинската администрация. В предаването ще отделим минути и за подготовката на Белово за отбелязване на 141 години от освобождението на Беловския край. За предстоящия турнир по шах по повод празника на града ще разкаже Ангел Стоев, старши специалист с ресор „Спортни бази и спорт за всички“ в Община Белово. Ще разговаряме  и със старши специалист „Музейно дело“ – Севдалина Попова, за събитията от преди 141 години, довели от освобождението на Беловския край от турско робство на 14 януари. Каква е празничната програма, предвидена за тази дата, ще научим от секретаря на Общината Цветозара Блажева. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.01.09", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/01/09/2610181/alsat-m-makedoniya-zasedanieto-za-konstitutsionnite-promeni-e-otlozheno-za-1700-chasa.html", "text": "Председателят на Събранието в Скопие Талат Джафери отложи за 16:00 часа местно време (17:00 часа българско време) заседанието за конституционните промени, предава излъчващият на албански език скопски телевизионен канал  „Алсат-М“. \r\nДжафери констатира оставката на депутата и координатор на парламентарната група на СДСМ Томислав Тунтев, който трябва да поеме поста директор на Агенцията за гражданска авиация. На негово място като депутат в Събранието влиза Рубин Земон. Тереза Герова", "date": "2019.01.09", "title": "„Алсат-М“ (Македония): Заседанието за конституционните промени е отложено за 17:00 часа"}
{"url": "http://www.focus-news.net/news/2019/01/09/2610182/plovdiv-rayonniyat-sad-shte-gleda-myarkata-na-dvamata-tsigani-prebili-33-godishniya-voennosluzhesht-v-selo-voyvodinovo.html", "text": "Районният съд ще гледа мярката на двамата цигани, пребили 33-годишния военнослужещ в село Войводиново. Това съобщиха от пресцентъра на  Съдебната палата в Пловдив . Съдебното заседание ще се проведе в 14.45 часа в зала №12. Искането за вземане на мярка „Задържане под стража“ спрямо двамата задържани с инициали Б. П. (на 17 г.) и А. П. (на 21 г.). е от на Районната прокуратура. Те са привлечени като обвиняеми за това, че на 6 януари 2019 г. в село Войводиново, област Пловдив, са причинили на 33-годишен мъж средна телесна повреда по хулигански подбуди.", "date": "2019.01.09", "title": "Пловдив: Районният съд ще гледа мярката на двамата цигани, пребили 33-годишния военнослужещ в село Войводиново"}
{"url": "http://www.focus-news.net/news/2019/01/09/2610197/api-vazstanoveno-e-dvizhenieto-po-avtomagistrala-hemus-pri-km-366-v-posoka-shumen.html", "text": "Възстановено е движението по автомагистрала „Хемус“ при км 366 в посока Шумен. Това съобщиха от пресцентъра на  Агенция „Пътна инфраструктура“ .", "date": "2019.01.09", "title": "АПИ: Възстановено е движението по автомагистрала „Хемус“ при км 366 в посока Шумен"}
{"url": "http://www.focus-news.net/news/2019/01/09/2610198/premahvat-se-tranzitnite-razreshitelni-mezhdu-balgariya-i-rusiya.html", "text": "Правителството одобри изменение на Спогодбата между България и Русия за международни автомобилни превози. С изменението отпада необходимостта от използването на транзитни разрешителни за извършването на международни автомобилни превози на товари, през териториите на двете страни.  Това съобщиха от  правителствената информационна служба .", "date": "2019.01.09", "title": "Премахват се транзитните разрешителни между България и Русия"}
{"url": "http://www.focus-news.net/news/2019/01/09/2610196/d-r-aleksandar-aleksiev-kardiolog-uslozhneniyata-ot-gripa-mozhe-da-badat-prichina-za-proyava-na-sardechni-problemi.html", "text": "Усложненията от грипа може да бъдат причина за проява на сърдечни проблеми. Това каза за  Радио „Фокус“ - Пирин  кардиологът д-р Александър Алексиев. По думите му най-често усложненията на едно вирусно заболяване са свързани с белия дроб. „Едно белодробно усложнение води до дихателна респективно-кислородна недостатъчност, защото се нарушава приемането и нормалното насищане на организма с кислород и по този начин страдат всички органи“, посочи д-р Александър Алексиев. Той допълни, че комплексно възрастта, храненето, стреса, цигарите и алкохола водят до сърдечни заболявания. „Възрастните и активни хора с добре балансиран двигателен и хранителен режим, нямат проблемите, които имат дори и младите пушачи и тези, които са подложени на стрес“, заяви кардиологът. Той коментира, че е възможно да се забави появата на сърдечно заболяване, когато човек се грижи адекватно за своя организъм. „Когато пациентът усети някакъв проблем по отношение на здравето, свързан с намаляване на функционалния капацитет – поява на задух, аритмии или нещо, което го усъмни, без да се превръща в хипохондрик, е желателно да се консултира с личния си лекар. Ако се установи, че има причина е задължително да бъдат извършени допълнителни изследвания“, посочи д-р Александър Алексиев. \r\nДенис НИКИФОРОВ", "date": "2019.01.09", "title": "Д-р Александър Алексиев, кардиолог: Усложненията от грипа може да бъдат причина за проява на сърдечни проблеми"}
{"url": "http://www.focus-news.net/news/2019/01/09/2610199/veliko-tarnovo-vse-poveche-grazhdani-se-vklyuchvat-v-initsiativite-na-tarnovoruns-prez-zimata.html", "text": "Все повече хора се включват в инициативите на „TarnovoRuns“ през зимата. Това каза в интервю за  Радио „Фокус“ – Велико Търново  Калин Василев, основател на групата. Тенденцията обаче показва по-голяма активност от страна на жените към инициативите. Все повече дами участват както в походите, така и в тренировките, които „TarnovoRuns“ организира. „Това искам да го преобърна. В нашата организация може би 70% от феновете са жени, бих казал предимно 35 –годишни, млади дами. Като насоката ни ще бъде към студенти и ученици и ако може повече мъже“, обясни Калин Василев. Той посочи, че в походите се включват хора на различна възраст, голяма част от тях са и студенти. „Буквално на последния поход имаше около 20 студенти, които са чули за инициативните и дойдоха. Те са много ентусиазирани, разказват за това на приятели и така нашите групи се пътят все повече“, обясни още основателят на „TurnovoRuns“. Все пак най-активни остават хората в третата възраст, които имат повече свободно време и желание за активен начин на живот.  За да осигурят активност на своите фенове, „Tarnovo Runs“ планират още 7 похода до края на зимния период. \r\nЛуиза ТРАНЧЕВА", "date": "2019.01.09", "title": "Велико Търново: Все повече граждани се включват в инициативите на „TarnovoRuns“ през зимата"}
{"url": "http://www.focus-news.net/news/2019/01/09/2610200/nikola-zapryanov-ruo-smolyan-zaradi-niskite-temperaturi-sa-namaleni-chasovete-v-profesionalnata-gimnaziya-po-tehnika-i-tehnologii-v-smolyan.html", "text": "Учебният процес в училищата и детските градини в областта протича навсякъде нормално, с изключение на Професионалната гимназия по техника и технологии в Смолян, където часовете са намалени. Това каза за  Радио „Фокус“ – Смолян  Никола Запрянов, началник на отдел „Организационно-методическа дейност и контрол“ в РУО – Смолян. „От вчера часовете в Гимназията са намалени с 10 минути, за да може учениците да приключват по-рано. Измерената температура в класните стаи е под нормативно определената температура от 18 градуса“, отбеляза Запрянов. Той поясни, че се изчаква да се повишат външните температури, за да може часовете да минат на нормален режим. „Въпреки минусовите температури в учебните заведения в област Смолян няма повишена заболеваемост сред децата и учениците\", каза още Запрянов. \r\nНели ГЕРГЬОВСКА", "date": "2019.01.09", "title": "Никола Запрянов, РУО – Смолян: Заради ниските температури са намалени часовете в Професионалната гимназия по техника и технологии в Смолян"}
{"url": "http://www.focus-news.net/news/2019/01/09/2610194/ministar-rosen-zhelyazkov-protestat-na-prevozvachite-ne-e-forma-na-natisk-a-yasno-poslanie-protiv-razdelenieto-na-evropa-na-tsentralni-i-periferni-darzhavi.html", "text": "Независимо от политическите различия институциите трябва да работят за общ национален интерес. Това заяви министърът на транспорта, информационни технологии и съобщенията Росен Желязков по време на среща с евродепутати, съобщиха от пресцентъра на  министерството . Българските представители от всички групи в Европейския парламент декларираха, че работят заедно, координирано и с общи послания. „Протестът на превозвачите не е форма на натиск, а демонстрация на ясно и категорично послание против разделението на Европа на централни и периферни държави“, подчерта министър Желязков. \r\nВ рамките на деня са планирани поредица от срещи – с комисар Виолета Булц и с председателя на транспортна комисия в ЕП Карима Дели. Министър Желязков ще разговаря и с докладчика Исмайл Ертуг, който повторно внесе предложението за връщане на камионите у дома. Министърът коментира, че отпадането на този текст е задължително и не може да се приема като компромис. Той допълни, че ще постави остро този въпрос пред Исмайл Ертуг. В края на днешната програма е предвидена координационна среща с българските евродепутати, на която да се уточнят действията преди предстоящото гласуване в транспортна комисия.", "date": "2019.01.09", "title": "Министър Росен Желязков: Протестът на превозвачите не е форма на натиск, а ясно послание против разделението на Европа на централни и периферни държави"}
{"url": "http://www.focus-news.net/news/2019/01/09/2610187/petar-zahariev-prevozvach-v-stranata-navlizat-firmi-za-patnicheski-prevozi-koito-vozyat-na-dampingovi-tseni.html", "text": "В страната навлизат фирми за пътнически превози, които возят на дъмпингови цени. Това каза за  Радио „Фокус“ – Видин  Петър Захариев, превозвач от Монтана и член на УС на Националната асоциация на автомобилните превозвачи. Той посочи, че от една година голяма фирма от Германия вече е на българския пазар и доскоро цената на билета от София до Букурещ е била 1 евро. „От няколко месеца цената на билета до Букурещ е 9 евро. За тези 700 км в Германия цената е близо 190 евро. По този начин отстраняват българските фирми, защото са икономически мощни и след като нямат вече конкуренция, ще предложат на пазара действителни цени“, добави Захариев. Според него български фирми за пътнически превози, не могат да им отговорят, като отидат да извършват превози в Германия. „Нямаме толкова средства, няма да можем да отговорим на изискванията и за това се настаняват на нашия пазар“, каза Петър Захариев. Той заяви, че това се допуска чрез предложението на Европейската комисия (ЕК) за промени на общите правила за достъп до международния пазар на автобусни превози във втория пакет „Мобилност“. \r\nАнна ЛОЗАНОВА", "date": "2019.01.09", "title": "Петър Захариев, превозвач: В страната навлизат фирми за пътнически превози, които возят на дъмпингови цени"}
{"url": "http://www.focus-news.net/news/2019/01/09/2610185/fokus-makedoniya-protestat-sreshtu-konstitutsionnite-promeni-demonstranti-blokiraha-ulitsata-pred-parlamenta.html", "text": "Въпреки ниските температури пред сградата на македонския парламент се събират протестиращи срещу промените в Конституцията на страната, произтичащи от договора с Гърция за името, съобщава електронното издание на скопския  „Фокус“ . \r\nОт публикуваните снимки става ясно, че демонстрантите са блокирали движението в района на Събранието – на едно от платната са протестиращите, а на другото – полицейският кордон. Към настоящия момент се привеждат данни за около стотина участници в акцията на сдружението „Македония блокира“.  \r\nСдружението призова гражданите да се включат в протеста, независимо от политическа или каквато и да е принадлежност, тъй като – съгласно думите им, че това не е битка за отделни личности, лидери или за власт, а за защита на свещеното име, идентичност, история и традиция на македонския народ. \r\n„Антимакедонските политици достигнаха върха, или ще позволим на марионетното правителство в Скопие да унищожи всичко, което е македонско или Македония. Целта на всенародния протест е една, а именно – разпускане на парламента и избори без Зоран Заев като премиер“, се казва в съобщението на сдружението. Тереза Герова", "date": "2019.01.09", "title": "„Фокус“ (Македония): Протестът срещу конституционните промени – демонстранти блокираха улицата пред парламента"}
{"url": "http://www.focus-news.net/news/2019/01/09/2610201/georgi-georgiev-kmet-na-dalgopol-finansova-stabilnost-distsiplina-i-po-dobra-biznes-sreda-sa-prioriteti-na-obshtinata-za-2019-godina.html", "text": "Финансова стабилност, дисциплина и по-добра бизнес среда са сред приоритетите на Общината за 2019 година. Това каза за  Радио „Фокус“ – Варна  кметът на Община Дългопол Георги Георгиев. Той добави, че приоритет ще бъде още оптималното използване на възможностите на европейското финансиране, насочване на инвестиции за  благоустрояване на уличната, водопроводната и канализационната мрежа, зелени площи, пешеходни зони в града и в населените места на общината. Провеждане на активна социална политика, насочена към повишаване качеството на живот и подобряване възможностите за трудова реализация, както и подобряване на условията за предоставяне на публични услуги в сферата на образоването, здравеопазването и социалните дейности са сред останалите приоритети в работата на Общината през 2019 година. \r\n„Ние, като Община, сме изправени пред предизвикателството да отговорим на очакванията на гражданите, да направим най-доброто във всички сектори на местното управление, да подготвим и изпълняваме бюджет, спазвайки приоритетите и изискванията на местната общност. Проектът за бюджет е балансиран при осъществен анализ на приходите за 2018 година и разчет на разходите, съгласно приоритетите, заложени в програмата за управление и развитие на Общината“, се посочва в Доклад към проекта за бюджет на Община Дългопол за 2019 година, подготвен от кмета Георги Георгиев. „Част от основните задачи пред всички нас през 2019 година са продължаване финансовата стабилност на Общината, откритост, отчетност и гарантиране на обществения интерес при разходването на общинския бюджет планиране и разходване на публичните средства по приоритети – инфраструктура и благоустрояване, образование, екология, култура, здравеопазване и социални дейности. С предложения проект сме се постарали да изготвим  бюджет, който максимално да се доближава до нуждите и потребностите на гражданите от общината и разбира се съобразен с финансовите ѝ възможности“, се посочва още в доклада. \r\nПублично обсъждане на проекта на бюджета на Община Дългопол ще се проведе на 10 януари 2019 година.  Обсъждането с жители на населеното място е от 17.00 часа в заседателната зала на Общински съвет – Дългопол. Проектът на бюджета е публикуван на интернет страницата на Общината и е на разположение в Центъра за услуги и информация на гражданите. \r\nМарияна ВАЛЕНТИНОВА", "date": "2019.01.09", "title": "Георги Георгиев, кмет на Дългопол: Финансова стабилност, дисциплина и по-добра бизнес среда са приоритети на Общината за 2019 година"}
{"url": "http://www.focus-news.net/news/2019/01/09/2610203/ventseslava-genova-ruo-varna-namalyavat-podadenite-zhalbi-i-signali.html", "text": "През предходната година Регионалното управление на образованието във Варна актуализира механизма за намаляване на подадените жалби и сигнали, структуриран през 2014/2015 учебна година. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. „Установяваме спад на подадените жалби и сигнали в институцията“, отбеляза Венцеслава Генова. Тя посочи, че Регионалното управление на образованието по своя инициатива доброволно се е включило във въвеждането на общата рамка за самооценка CAF по проекта „Въвеждане на обща рамка за самооценка CAF в администрациите“ с финансовата подкрепа на Оперативна програма „Добро управление“, съфинансирана от ЕС чрез Европейския социален фонд. „Работата ни по самооценката включваше кандидатстване, включване в проекта, самооценяване, доклад с резултати и анализи, както и план с  мерки за подобряване дейността на нашата институция. След анализ на резултатите формулирахме областите, които се нуждаят от подобрение през настоящата учебна година и за които са заложени дейности в трите регионални политики на институцията. Сред тях са повишаване резултатите от обучението по корелацията „Приобщаващо образование – качествено образование“, действен подход при осмисляне на свободното времена учениците, активизиране ролята на родителите чрез включването им в образователно-възпитателния процес, осъществяване на документооборот и обмен на информация между институциите само по електронен път с цел намаляване на административната тежест и подобряване на комуникацията между институциите“, допълни Венцеслава Генова. \r\nМарияна ВАЛЕНТИНОВА", "date": "2019.01.09", "title": "Венцеслава Генова, РУО- Варна: Намаляват подадените жалби и сигнали"}
{"url": "http://www.focus-news.net/news/2019/01/09/2610205/uvelichava-se-shtatnata-chislenost-na-inspektoratite-kam-ministerstvoto-na-vanshnite-raboti-i-ministerstvoto-na-pravosadieto.html", "text": "Правителството прие промени в Устройствения правилник на Министерството на външните работи, съгласно които се увеличава щатната численост на Инспектората към ведомството от 8 на 11 щатни бройки. Увеличението на щатните бройки е в рамките на общата численост на министерството. То се извършва за сметка на намаляването на числеността на дирекция „Външнополитическо планиране, информация и координация“ с две щатни бройки и на общата численост на служителите на задграничните представителства на Република България с една щатна бройка. Това съобщиха от  правителствената информационна служба . \r\nСъгласно друго правителствено Постановление числеността на Инспектората в Министерството на правосъдието от 7 щатни бройки към настоящия момент се увеличава с 3 щатни бройки, които са за сметка на числеността на персонала в Главна дирекция „Регистри“ на Агенция по вписванията.  \r\nПромените в двете министерства имат за цел привеждането на числеността на звената в съответствие Наредбата за структурата и минималната численост на инспекторатите, приета на 1 юни 2018 г. В нея се предвижда органите на държавна власт, към които има създадени инспекторати по Закона за администрацията да разполагат с не по-малко от 10 инспектори, включително ръководител, при брой на служителите в проверяваните структури над 1200.", "date": "2019.01.09", "title": "Увеличава се щатната численост на Инспекторатите към Министерството на външните работи и Министерството на правосъдието"}
{"url": "http://www.focus-news.net/news/2019/01/09/2610207/sofiya-katastrofa-mezhdu-mikrobus-i-lek-avtomobil-e-stanala-na-krastovishteto-na-ulitsite-dunav-i-ekzarh-yosif-nyama-postradali.html", "text": "Катастрофа между микробус и лек автомобил е станала на кръстовището на улиците \"Дунав\" и \"Екзарх Йосиф\". Това съобщиха от  Пресцентъра на СДВР . При инцидента няма пострадали. Нанесени са само материални щети. Сигналът за пътното произшествие е подаден към 11.55 часа. Причините за катастрофата тепърва ще се установяват. \r\nИрина ИВАНОВА", "date": "2019.01.09", "title": "София: Катастрофа между микробус и лек автомобил е станала на кръстовището на улиците \"Дунав\" и \"Екзарх Йосиф\" , няма пострадали"}
{"url": "http://www.focus-news.net/news/2019/01/09/2610204/pravitelstvoto-odobri-pravilnik-za-ustroystvoto-i-deynostta-na-natsionalniya-institut-po-meteorologiya-i-hidrologiya.html", "text": "Правителството одобри Правилника за устройството и дейността на Националния институт по метеорология и хидрология (НИМХ). С влизане в сила на Закона за държавния бюджет на Република България за 2019 г., считано от 1 януари 2019 г. Националният институт по метеорология и хидрология от основно звено при Българската академия на науките (НИМХ-БАН) се преобразува в Национален институт по метеорология и хидрология като юридическо лице, чийто ръководител е разпоредител с бюджет по бюджета на Министерството на образованието и науката. Съгласно § 5 от Преходните и заключителни разпоредби на Закона за държавния бюджет на Република България за 2019 г., в срок до един месец от влизането в сила на закона, по предложение на министъра на образованието и науката Министерският съвет приема Правилник за устройството и дейността на Националния институт по метеорология и хидрология. Това съобщиха от  правителствената информационна служба . \r\nС Правилника се регламентират националната и международната дейност, управлението и структурата, организацията на работа, начините на финансиране и необходимото имущество, числеността на персонала и други важни елементи за функционирането на Националния институт по метеорология и хидрология, като се отчита и фактът, че освен национална хидрометеорологична служба, НИМХ е и водеща научна организация в страната в областта на метеорологията и хидрологията. По този начин се осигурява изпълнението на националните и международни дейности, възложени на НИМХ със закони и подзаконови нормативни актове. \r\nРъководните органи на Националния институт по метеорология и хидрология ще са: Общо събрание на учените, Научен съвет и генерален директор. Общото събрание на учените включва лицата, заемащи академична длъжност или притежаващи научна степен, които работят по трудово правоотношение в НИМХ. То определя броя на членовете и избира и допълва състава на Научния съвет, който е колективен орган за научно ръководство на НИМХ, а членовете му са хабилитирани лица, както и лица с научна степен „доктор на науките“, които работят по трудово правоотношение в института. Генерален директор на НИМХ може да бъде само хабилитирано лице или лице с научна степен „доктор на науките“, което ще се назначава от министъра на образованието и науката по предложение на Научния съвет на НИМХ. Като разпоредител с бюджет той организира, координира и контролира административната, оперативната и научната дейност на НИМХ. Генералният директор ще представлява НИМХ и държавата в международните организации съгласно решения на Министерския съвет или правилата за членство в тези организации. Той представлява НИМХ пред всички органи и организации и други физически и юридически лица в страната и в чужбина, като ще изпълнява и други функции, установени с нормативен акт, възложени от министъра на образованието и науката или произтичащи от договори. \r\nДейността на Националния институт по метеорология и хидрология ще се финансира със средства от държавния бюджет, собствени приходи, проекти и програми, финансирани от Европейския съюз и други международни организации, както и безвъзмездно получени средства. \r\nИнститутът ще разполага с имущество, което включва право на собственост и ограничени вещни права върху недвижими имоти и движими вещи, интелектуална собственост, както и други права и задължения. Недвижимите имоти, предоставени от държавата на института, са държавна публична собственост, съответно държавна частна собственост.", "date": "2019.01.09", "title": "Правителството одобри правилник за устройството и дейността на Националния институт по метеорология и хидрология"}
{"url": "http://www.focus-news.net/news/2019/01/09/2610206/predsedatelyat-na-pg-na-gerb-tsvetan-tsvetanov-provede-rabotna-sreshta-s-rakovoditelya-na-byuroto-na-fondatsiya-konrad-adenauer-v-balgariya-torsten-gaysler.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с ръководителя на Бюрото на Фондация „Конрад Аденауер“ в България Торстен Гайслер. Това съобщиха от пресцентъра на  ПП ГЕРБ . По време на срещата бяха обсъдени планираните за 2019 година съвместни събития и инициативи между Фондацията и различните структури и партньори на ГЕРБ - Жени ГЕРБ, Младежи ГЕРБ, Старейшини ГЕРБ, Сдружение „Граждани за европейско развитие на България“ и Центъра за европейски изследвания „Вилфрид Мартенс“. Цветан Цветанов и Торстен Гайслер обърнаха особено внимание на основните теми, които ще бъдат във фокуса на политическия живот през следващата година, с оглед и на европейския дебат. Гайслер съобщи Цветанов за предстоящото посещение в България на зам.-генералния секретар на Фондацията д-р Герхард Валерс по повод 25-тата годишнина от откриването на представителство на фондация Конрад Аденауер в страната ни. Председателят на ПГ на ГЕРБ поздрави Фондацията с оглед на предстоящото отбелязване на годишнината и подчерта, че тя винаги е била ключов партньор за развитието на  демокрацията и гражданското общество в България, включително и чрез повишаване на капацитета на българските институции посредством активен обмен на знания и опит между двете държави. Двамата си пожелаха 2019 година да бъде успешна за трайното утвърждаване на европейските ценности, като отбелязаха значението на Пловдив като Европейска столица на културата за привличане на допълнителен интерес към страната ни, за популяризиране на българската култура и възможности за развитие.", "date": "2019.01.09", "title": "Председателят на ПГ на ГЕРБ Цветан Цветанов проведе работна среща с ръководителя на Бюрото на Фондация „Конрад Аденауер“ в България Торстен Гайслер"}
{"url": "http://www.focus-news.net/news/2019/01/09/2610211/nova-naredba-za-zaplatite-na-darzhavnite-sluzhiteli-ukrepva-printsipa-zaplashtane-spored-izpalnenieto.html", "text": "Правителството прие Постановление за изменение и допълнение на Наредбата за заплатите на служителите в държавната администрация (НЗСДА). С промяната се цели създаване на по-добри възможности за привличане и устойчиво развитие на квалифицирани и мотивирани служители, включително млади хора, в държавната администрация. Това съобщиха от  правителствената инфомационна служба . \r\nС промените се укрепва принципът „заплащане според изпълнението“ в държавната администрация - всеки служител да получава възнаграждение, съответстващо на постигнатите от него резултати и на проявените знания, умения и качества в работата. \r\nАктуализирана е въведената през 2012 г. скала за определяне на заплащането поради близо два пъти нарасналата минималната работна заплата в последните шест години. Това дава възможност за коригиране на диспропорциите в размера на възнагражденията на служители от една и съща администрация. В почти всяка администрация има служители с висока квалификация, опит и устойчиво високи оценки на изпълнението, които се оказват с „изоставащи заплати” в сравнение със служители на аналогични длъжности, назначени след 2012 г. \r\nС приетото увеличение на разходите за персонал с 10% от началото на 2019 г. ще бъдат повишени индивидуалните основни месечни заплати на служителите при стриктно съобразяване със заеманата длъжност и оценките за изпълнението. Създава се възможност и за коригиране на неравнопоставеното положение при възнаграждението на служители, завръщащи се от отпуск по майчинство. \r\nПриетите промени в системата на заплащане са в рамките на разходите за персонал, предвидени в бюджета за 2019 година.", "date": "2019.01.09", "title": "Нова наредба за заплатите на държавните служители укрепва принципа „заплащане според изпълнението“"}
{"url": "http://www.focus-news.net/news/2019/01/09/2610210/yambol-v-grada-shte-se-provede-publichno-obsazhdane-proekta-za-byudzhet-na-obshtinata-za-2019-g.html", "text": "На 17 януари от 17.30 часа в зала 107 на Община Ямбол ще се състои публично обсъждане на проекта за бюджет на Общината за 2019 година. Това съобщиха от пресцентъра на  Общината . Кметът Георги Славов отправя покана за участие в обсъждането до жителите на град Ямбол, юридически лица, представители на средствата за масово осведомяване, ръководители на бюджетни звена, на граждански сдружения, общински съветници и други заинтересовани лица.  \r\nПълният текст на поканата е публикуван на сайта на Община Ямбол в рубриката „Актуално“.", "date": "2019.01.09", "title": "Ямбол: В града ще се проведе публично обсъждане проекта за бюджет на Общината за 2019 г."}
{"url": "http://www.focus-news.net/news/2019/01/09/2610208/vavezhda-se-nov-podhod-za-opredelyane-na-zaplatite-v-byudzhetnite-organizatsii.html", "text": "Правителството прие промени в правилата за определяне на заплатите на заетите в бюджетните организации с изменение на Постановление № 67 на Министерския съвет от 2010 г. Въвежда се нов подход за определяне на заплатите в местните власти и на ръководителите на областните администрации, държавните комисии и агенциите като се цели да бъде изравнен съществуващият към момента дисбаланс между различните органите на власт. Това съобщиха от  правителствената информационна служба . \r\nДава се по-голяма свобода на общинските съвети да определят заплатите на кметовете на общини, райони и кметства като се фиксира единствено максималният размер - до заплатата на министър. Размерите на заплатите на ръководителите на държавните комисии, агенциите, на органите по чл. 10, ал. 1, т. 3, 4 и 5 от Закона за опазване на околната среда и на ръководителите на административни структури, създадени със закон или постановление, ще се одобряват от Съвета за административната реформа по предложение на ресорните министри, отчитайки числеността на съответната администрация, нейният бюджет и функции. С нова формула ще се определят заплатите на ръководителите на институциите, които имат сериозни отговорности към приоритетни политики и разходване на средства от националния бюджет и еврофондовете. \r\nС приетото Постановление се регламентира длъжността „експерт за връзки с обществеността“ в кабинетите на председателите на държавни агенции. \r\nПромените са в рамките на разходите за персонал, предвидени в бюджета за 2019 година.", "date": "2019.01.09", "title": "Въвежда се нов подход за определяне на заплатите в бюджетните организации"}
{"url": "http://www.focus-news.net/news/2019/01/09/2610195/fokus-makedoniya-ot-makedoniya-blokira-poiskaha-da-vlyazat-v-parlamenta-i-da-govoryat-s-deputatite-tehen-chlen-e-pri-georgi-ivanov.html", "text": "От движението „Македония блокира“, което организира протест пред сградата на Събранието, помолиха техни  представители да влязат в парламента, за да разговарят с депутатите и да изложат своите възгледи срещу промяната на конституционното име на югозападната ни съседка, съобщава електронното издание на скопския  „Фокус“. \r\nТе очакват отговор охраната на законодателния орган в Скопие дали ще бъде разрешено трима или четирима протестиращи да се срещнат с народни представители.  \r\n„Започна денят „Д“.Това е първата фаза. Ако тя мине, ще има и втора фаза. Това марионетно правителство не иска да уважава хората. Трябва ли да позволим на тази сбирщина да заличи всичко, което е македонско? Терористи, педе**** седят вътре. Решени сме да останем на своето“, категоричен бе председателят на „Единствена Македония“ Янко Бачев. Той допълни, че член на „Македония блокира“ разговаря с държавния глава Георги Иванов.  \r\nМеждувременно председателят на Събранието в Скопие Талат Джафери отложи за 16:00 часа местно време (17:00 часа българско време) заседанието за конституционните промени. \r\nВъпреки ниските температури пред сградата на парламента се събират протестиращи срещу промените в Конституцията на страната, произтичащи от договора с Гърция за името, съобщи по-рано македонският „Фокус“. \r\nОт публикуваните снимки става ясно, че демонстрантите са блокирали движението в района на Събранието – на едно от платната са протестиращите, а на другото – полицейският кордон. Към настоящия момент се привеждат данни за около стотина участници в акцията на сдружението „Македония блокира“.  \r\nСдружението призова гражданите да се включат в протеста, независимо от политическа или каквато и да е принадлежност, тъй като – съгласно думите им, че това не е битка за отделни личности, лидери или за власт, а за защита на свещеното име, идентичност, история и традиция на македонския народ. \r\n„Антимакедонските политици достигнаха върха, или ще позволим на марионетното правителство в Скопие да унищожи всичко, което е македонско или Македония. Целта на всенародния протест е една, а именно – разпускане на парламента и избори без Зоран Заев като премиер“, се казва в съобщението на сдружението. Тереза Герова", "date": "2019.01.09", "title": "„Фокус“ (Македония): От „Македония блокира“ поискаха да влязат в парламента и да говорят с депутатите, техен член е при Георги Иванов"}
{"url": "http://www.focus-news.net/news/2019/01/09/2610209/resheniya-po-vizi-za-dalgosrochno-prebivavane-na-sezonni-rabotnitsi-shte-se-vzimat-do-15-kalendarni-dni.html", "text": "Вземането на решение по подадено заявление за издаване на виза за дългосрочно пребиваване на граждани на трети страни, с цел пребиваване на територията на Република България като сезонни работници вече ще се извършва в срок до 15 календарни дни. Това реши правителството днес, като одобри проект на Постановление за изменение и допълнение на Наредбата за условията и реда за издаване на визи и определяне на визовия режим. Това съобщиха от  правителствената информационна служба . \r\nТака максималният срок за вземане на решение по подадено заявление за издаване на виза за дългосрочно пребиваване на тази категория лица се съкращава от 35 работни дни на 15 календарни дни. \r\nПромяната ще създаде условия за по-бързо обработване на заявленията на лица, които желаят да извършват трудова дейност като сезонни работници у нас и ще спомогне за по-ефективното задоволяване на потребностите на българските работодатели от работна сила за целите на сезонна заетост.", "date": "2019.01.09", "title": "Решения по визи за дългосрочно пребиваване на сезонни работници ще се взимат до 15 календарни дни"}
{"url": "http://www.focus-news.net/news/2019/01/09/2610214/odobreni-sa-promeni-v-zakona-za-administrativnoto-regulirane-na-ikonomicheskite-deynosti-svarzani-s-neft-i-produkti-ot-neften-proizhod.html", "text": "Правителството одобри проект на Закон за изменение на Закона за административното регулиране на икономическите дейности, свързани с нефт и продукти от нефтен произход. Удължава се срокът на влизане в сила на закона, като се предвижда това да стане от 1 юли 2019 г. Това съобщиха от  правителствената информационна служба . \r\nСъщо така с изменението ще се даде и яснота по отношение на срока за издаване на предвидената в него наредба, с която ще се определят редът и условията за водене на регистър на лицата, осъществяващи икономически дейности, свързани с нефт и продукти от нефтен произход. \r\nПредложеният проект на акт няма да окаже въздействие върху държавния бюджет.", "date": "2019.01.09", "title": "Одобрени са промени в Закона за административното регулиране на икономическите дейности, свързани с нефт и продукти от нефтен произход"}
{"url": "http://www.focus-news.net/news/2019/01/09/2610215/plovdiv-s-promenen-marshrut-se-dvizhat-marshrutnite-taksita-s-nomera-4-5-i-8-zaradi-zatvaryaneto-na-bul-tsar-boris-iii-obedinitel.html", "text": "С променен маршрут се движат маршрутните таксита с номера 4, 5 и 8 в Пловдив. Това съобщиха за  Радио „Фокус“ – Пловдив  от ОП „Организация и контрол на транспорта“. Промяната е заради затварянето на бул. „Цар Борис III Обединител“ във връзка с официалното откриване на инициативата „Пловдив – Европейска столица на културата 2019“. Маршрутка №4 преминава по бул. „Руски“ и ул. „Победа“, а маршрутки №5 и 8 – по бул. „Христо Ботев“, бул. „Източен“, бул. „Шести септември“ и моста на Панаира. Без промени се движи маршрутка №1. Очаква се маршрутът на допълнителните вътрешноградски транспортни линии да бъде възстановен на 18 януари, след отварянето на  бул. „Цар Борис III Обединител“ за движение на моторни превозни средства.", "date": "2019.01.09", "title": "Пловдив: С променен маршрут се движат маршрутните таксита с номера 4, 5 и 8 заради затварянето на бул. „Цар Борис III Обединител“"}
{"url": "http://www.focus-news.net/news/2019/01/09/2610213/d-r-galina-hristova-pediatar-detsata-mogat-da-se-zarazyat-s-virusni-infektsii-chrez-pokupkite-ot-magazina-zatova-e-nuzhda-dobra-higiena-vkashti.html", "text": "Децата могат да се заразят с вирусни инфекции и чрез покупките от магазина, затова е нужда добра хигиена вкъщи. Това каза в интервю за  Радио „Фокус“ – Варна  педиатърът д-р Галина Христов. „Тъй като децата са най-податливи на вирусни и грипни инфекции, родителите трябва да внимават с възможните преносители на вирусите\", посочи д-р Галина Христова. По думите ѝ заразяването най-често става при контакт с болен, който чрез кихане или кашлица отделя микро капчици вода, които съдържат и причинителите на най-честите сезонни вирусни заболявания. „Това става при близък контакт и при престояване по-продължително време в затворено помещение. Може да стане, когато се използват общи прибори за хранене, когато при по-малките деца се използват играчки, които те слагат в устата си, или когато самите деца се докосват“, каза д-р Галина Христова. На родителите тя препоръча поддържането на добра хигиена вкъщи, както и избягването на дългия престой на места, където се събират множество хора. „Вирусът може да бъде пренесен вкъщи и с покупките от магазина, както и с предмети, затова е удачно честото измиване на ръцете и спазването на една добра хигиена вкъщи. Важно е проветряването често, както и сменянето на въздуха там, където се отглеждат децата. Не е удачно посещението на деца в молове, продължителен престой на деца в магазини и там, където се събират повече хора“, обясни д-р Галина Христова. По думите ѝ е препоръчително да се избягват контактите на децата под 7 години с болни хора. \r\nБояна АТАНАСОВА", "date": "2019.01.09", "title": "Д-р Галина Христова, педиатър: Децата могат да се заразят с вирусни инфекции чрез покупките от магазина, затова е нужда добра хигиена вкъщи"}
{"url": "http://www.focus-news.net/news/2019/01/09/2610212/kathimerini-ot-nova-demokratsiya-napadnaha-panos-kamenos-za-kompensatsii-po-sdelkata-za-f-16.html", "text": "Основната опозиционна партия в Гърция „Нова демокрация“ нападнаха министъра на отбраната Панос Каменос за изменение, което включва компенсации по сделката за модернизиране на флота от изтребителите F-16, съобщава електронното издание на атинския ежедневник  Kathimerini . \r\nЛипсата на прозрачност при прилагането и разпределението на компенсациите традиционно предизвиква твърдения за лошо управление и корупция. В миналото ръководената от СИРИЗА администрация се ангажира да прекрати тази политиката, подчертават от редакцията.  \r\nКонсервативният депутат Симос Кедикоглу заяви, че Комисията за военните поръчки на не е била информирана за новия договор, подготвен от Министерство на отбраната. Той също така постави под въпрос прозрачността на изменението, като подчерта, че то представлява „грубо нарушение\". \r\nОт редакцията подчертават, че в парламента бе внесено изменение, което предвижда 230 милиона евро компенсации по сделката за самолетите, при това на фона на спекулациите, че Каменос, който е лидер на младшия коалиционен партньор „Независими гърци“ (АНЕЛ), ще напусне правителството заради възраженията си срещу споразумението от Преспа за новото име на Македония.  Тереза Герова", "date": "2019.01.09", "title": "Kathimerini: От „Нова демокрация“ нападнаха Панос Каменос за компенсации по сделката за F-16"}
{"url": "http://www.focus-news.net/news/2019/01/09/2610217/minka-kapitanova-kmet-na-obshtina-garmen-nyama-informatsiya-da-se-izvarshva-nezakonno-stroitelstvo-v-kvartal-kremikovtsi.html", "text": "Няма информация да се извършва незаконно строителство в квартал „Кремиковци“. Това коментира за  Радио „Фокус“ - Пирин  Минка Капитанова, кмет на Община Гърмен. Тя подчерта, че се правят периодични проверки, но сега няма такава информация. „Защо кметът на село Марчево е подал сигнал към вашата медия, а не към Общината. Всичко е стопирано и ако има подаден сигнал, веднага се прави проверка. Нека да не нажежаваме ситуацията“, коментира Капитанова. \r\nЛора КАЛЧЕВА", "date": "2019.01.09", "title": "Минка Капитанова, кмет на Община Гърмен: Няма информация да се извършва незаконно строителство в квартал „Кремиковци“"}
{"url": "http://www.focus-news.net/news/2019/01/09/2610220/dha-panika-zaradi-samnitelen-paket-v-generalnoto-konsulstvo-na-sasht-v-istanbul.html", "text": "Съмнителен пакет в Генералното консулство на САЩ в Истанбул предизвика  паника, предаде информационната агенция ДХА, цитирана от всички турски медии. След получен сигнал за него, пред дипломатическата мисия, намираща се в квартал „Саръйер”, веднага пристигнаха полицейски екипи. В района са взети за засилени мерки за сигурност. След проведеното разследване се установи, че пакетът е предназначен за служител в консулството. В момента се изяснява защо той не е достигнал до него, посочва още ДХА.  Георги Димов", "date": "2019.01.09", "title": "ДХА: Паника заради съмнителен пакет в Генералното консулство на САЩ в Истанбул"}
{"url": "http://www.focus-news.net/news/2019/01/09/2610219/arlin-antonov-darzhavata-e-tazi-koyato-pozvolyava-da-se-kradat-sredstvata-planirani-za-integratsiya-na-romite.html", "text": "Държавата е тази, която позволява да се крадат средствата, планирани за интеграция на ромите. Това каза в предаването „Това е България“ на  Радио „Фокус“  Арлин Антонов, военен, полицай и политик. Съществуват много различни неправителствени организации, които би трябвало да образоват и приобщят ромите, за да живеем с общ морал, но до сега това не се е случило. „Милиони са средствата, потънали в интеграцията на ромите, но резултат няма“, категоричен бе той. В ромските квартали в цялата страна винаги се е подхождало с отстъпки от политическите сили, защото им трябват гласове при избори, каза още той и обърна внимание на факта, че в ромският контингент има и много нормални хора, но криминално проявените са мнозинство. Държавата трябва спешно да смени стратегията си, предупреди Антонов. „Защо не са се интегрирали ромите за 7 века? Тези хора живея в собствен свят. Те не живея с нас и това трябва да стане ясно. За да може се приобщят, трябва първо да се запознаем с ценностната им система и да видим как да се намесим в нея. Проблемът е много сериозен“, обясни той. Арлин Антонов каза още, че голяма част от циганите не искат да учат, а учителите от друга страна не смеят да прилагат контрол, защото те гонят определен брой ученици, за да могат да си вземат заплатите.  \r\nЦоня СЪБЧЕВА", "date": "2019.01.09", "title": "Арлин Антонов: Държавата е тази, която позволява да се крадат средствата планирани за интеграция на ромите"}
{"url": "http://www.focus-news.net/news/2019/01/09/2610221/veliko-tarnovo-v-grada-shte-bade-predstavena-izlozhba-sas-snimki-predstavyashti-deynostta-na-chastno-osnovno-uchilishte-dimitar-ekimov-v-selo-rusalya.html", "text": "Изложба със снимки, представящи дейността на Частно основно училище „Димитър Екимов“ в село Русаля, ще бъде представена в центъра на града. Тя ще бъде разположена пред Факултета по изобразително изкуство. Това обясни за  Радио „Фокус“ – Велико Търново  Николай Зарков, един от инициаторите. Целта е да се запознае широката общественост с този уникален за страната ни проект – училище, в което се обучават даровити деца от социално слаби семейства. Това е само една от инициативите, които млади хора от Велико Търново подготвят в тази насока. „Ние искаме да представим на хората, които не могат да стигнат до училището,  условията в него. Експозицията ще бъде представена на паната пред Факултета по изобразително изкуство, за което вече имаме съгласие. Това вероятно ще се случи в средата на февруари“, посочи още Николай Зарков. \r\nДруга идея, чиято реализация предстои, е да се приобщят децата от училището към социалния и културния живот на Велико Търново. „Ние искаме да включим тези, които остават в училището през пролетта и лятото в различни инициативи, които така или иначе се осъществяват за търновските деца. Искаме да ги приобщим към културния живот във Велико Търново и инициативите за подрастващи, които са все повече“, каза още Николай Зарков. \r\nЛуиза ТРАНЧЕВА", "date": "2019.01.09", "title": "Велико Търново: В града ще бъде представена изложба със снимки, представящи дейността на Частно основно училище „Димитър Екимов“ в село Русаля"}
{"url": "http://www.focus-news.net/news/2019/01/09/2610222/arlin-antonov-neobhodimo-e-spetsialno-zveno-koeto-da-se-zanimava-samo-s-tsiganite.html", "text": "Необходимо е специално звено, което да се занимава само с циганите. Това каза в предаването „Това е България“ на  Радио „Фокус“  Арлин Антонов, военен, полицай и политик. Когато дойдат избори това звено трябва да е независимо от властта, за да не се страхуват служителите им да търсят и да намират истината. Тогава, според него изборите ще си дойдат на мястото. Гласът на двама криминални и необразовани хора, бие гласа на един образован и съвестен човек. Това е знак, че ние сами режем клона, на който стои държавата ни и че скоро ще я загубим, предупреди той. Необразованите и криминално проявени роми винаги ще са ретроградна сила и никога няма да гласуват за разумното и добро развитие на държавата ни. „На основните сили, които управляват държавата, 300 или 500 000 цигански гласове са им нужни“ обясни той. Според него „за да се промени нещо са нужни сериозни хора, които разбират ромският проблем и всички политически сили, без да дебатират и да се правят на интересни, че се борят за правата на някого, трябва да приемат предложенията, с които ние ще успеем да вкараме ромите в нормите на европейската интеграция. В противен случай ще имаме сериозен проблем и може след 15-20г. с отрицателният прираст при българското население и силно положителният при ромите, да имаме неразрешим проблем. Това е бомба със закъснител, която води България към сериозен срив“, предупреди Антонов.  \r\nЦоня Събчева", "date": "2019.01.09", "title": "Арлин Антонов: Необходимо е специално звено, което да се занимава само с циганите"}
{"url": "http://www.focus-news.net/news/2019/01/09/2610202/focus-petmetrova-lavina-pomete-ulitsa-v-bavarsko-gradche.html", "text": "Петметрова лавина помете улица в баварско градче в района на Марктшеленберг, съобщава германското списание  Focus , като се позовава на медийни доклади. \r\nНа място работят спасителни екипи, противопожарната служба и полицията. Към настоящия момент не се привеждат данни за пострадали, изчезнали или загинали.  \r\nПрипомня се, че в 27 общини в Бавария е издадена най-висока степен на предупреждение за опасност от лавина.  Тереза Герова", "date": "2019.01.09", "title": "Focus: Петметрова лавина помете улица в баварско градче"}
{"url": "http://www.focus-news.net/news/2019/01/09/2610218/plovdiv-rayonniyat-sad-dade-15-minuti-na-zashtitata-na-dvamata-tsigani-prebili-voennosluzhesht-da-se-zapoznae-s-materialite-po-deloto.html", "text": "Районният съд в Пловдив даде 15 минути на защитата на двамата цигани – Борис и Асен, пребили военнослужещ, да се запознае с материалите по делото, предаде репортер на  Радио „Фокус“ – Пловдив . Задържаните бяха доведени в залата под строга охрана. \r\nНаблюдаващ прокурор по делото е Евгени Минев, а съдия е Иван Минчев. \r\nОчаквайте подробности! \r\nЦветана ТОНЧЕВА", "date": "2019.01.09", "title": "Пловдив: Районният съд даде 15 минути на защитата на двамата цигани, пребили военнослужещ, да се запознае с материалите по делото"}
{"url": "http://www.focus-news.net/news/2019/01/09/2610223/veliko-tarnovo-muzey-nova-i-nay-nova-istoriya-shte-bade-zatvoren-za-poseshteniya-do-30-yuni-zaradi-remont.html", "text": "Музей „Нова и най-нова история“ ще бъде затворен за посещения до 30 юни заради ремонт. Това съобщиха за  Радио „Фокус“ – Велико Търново  от Регионален исторически музей. Експозицията няма да приема туристи заради извършване на ремонтни дейности. Музей „Нова и най-нова история” се намира в непосредствена близост до музея-затвор във Велико Търново. В една от залите му е експонирана временната изложба „Велико Търново и българската държавност”. \r\nВодещата идея на изложбата е представянето на града като символ на приемствеността на българската държавност в първите десетилетия след Освобождението. Чрез фотоматериали и оригинални вещи са показани най-значимите събития, случили се в Търново през този период. Акцент в изложбата е поставен върху ролята на Стефан Стамболов като строител на съвременна България. Особен интерес предизвикват показаните лични вещи на автора на песента „Мила Родино” Цветан Радославов и монетните емисии от времето на Третото българско царство. \r\nВ друга зала на музея е експонирана изложбата „Войни за национално обединение на България” – 1885 г., 1912 – 1913 г., 1915 – 1918 г. Чрез карти, отразяващи военните действия и богат фотографски материал, са представени най-важните моменти от войните за национално обединение на България. Показан е веществен материал от това време, по-голямата част от който е притежание на великотърновци взели участие в бойните действия: медали и ордени, униформи, средства за наблюдение, хладно парадно и бойно оръжие, пушки „Крънка”, „Маузер”, „Манлихер”, „Пибоди Мартини”, револвери „Гасер”, пистолети „Парабелум”, „Валтер”, „Берета”, както и картечници „Максим-Соколов”. Наред тях могат да бъдат видени графики на участвалия във войните известен търновски художник Борис Денев и оригинални илюстровани карти от епохата. \r\nНадежда КРЪСТЕВА", "date": "2019.01.09", "title": "Велико Търново: Музей „Нова и най-нова история“ ще бъде затворен за посещения до 30 юни заради ремонт"}
{"url": "http://www.focus-news.net/news/2019/01/09/2610226/inzh-mariyan-nikolov-vik-smolyan-nyama-seriozni-problemi-po-vik-mrezhata-v-oblastta-zaradi-niskite-temperaturi.html", "text": "Няма сериозни проблеми по ВиК мрежата в област Смолян заради ниските температури през последните дни. Това каза за  Радио „Фокус“ – Смолян  инж. Мариян Николов – управител на водоснабдителното дружество в Смолян. По думите на Николов на няколко места има замръзнали водопроводи, като авариите се отстраняват своевременно. „Определено при ниски температури дебитите намаляват, но нямаме хора, оставени трайно без вода. В квартал Райково в Смолян имаше проблем със замръзване на водата на четири къщи. В село Солища също имаме проблем с къща, в която е замръзнала водата. Днес на място са аварийни екипи, които работят, за да пуснат водоподаването“, поясни инж. Николов. Той посочи, че няма как да се предприемат превантивни мерки в дни с толкова ниски температури. Есента обаче са извършени почиствания на водоемите и дезинфекция. Инж. Николов припомни, че през миналата зима в село Проглед повече от месец населението е снабдявано с вода с помощта на водоноски, но сега няма този проблем и там и през зимата жителите има вода постоянно. \r\nНели ГЕРГЬОВСКА", "date": "2019.01.09", "title": "Инж. Мариян Николов, ВиК – Смолян: Няма сериозни проблеми по ВиК мрежата в областтa заради ниските температури"}
{"url": "http://www.focus-news.net/news/2019/01/09/2610225/d-r-velka-voynova-odbh-kyustendil-589-probi-ot-divi-svine-sa-izsledvani-za-afrikanska-chuma-i-trihineloza-dve-probi-sa-polozhitelni.html", "text": "589 проби от диви свине са изследвани за африканска чума и трихинелоза. Това каза пред  Радио „Фокус” – Кюстендил  д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. По думите ѝ до момента са изследвани 586 проби от отстреляни диви животни. „Отговорност на ловците е те да вземат пробите, да ги опаковат и да ги изпратят за изследване. Тези проби са по отношение на активния надзор”, каза д-р Велка Войнова. По думите ѝ са изследвани две диви животни по линията на пасивния надзор. Става въпрос за намерени болни или мъртви животни. Има и една проба от домашно прасе. Резултатите са по отношение на африканската чума по свинете са отрицателни. Извършени са и 586 проби за наличие на трихинелоза. От тях две проби са положителни. „Колегите са получили информацията от лабораторията, предприети са действия за изземване на месото. То е иззето и е предадено за унищожаване”, каза д-р Велка Войнова. \r\nВенцеслав ИЛЧЕВ", "date": "2019.01.09", "title": "Д-р Велка Войнова, ОДБХ - Кюстендил: 589 проби от диви свине са изследвани за африканска чума и трихинелоза, две проби са положителни"}
{"url": "http://www.focus-news.net/news/2019/01/09/2610229/sofiya-zapochnaha-obrabotki-sas-smesi-sreshtu-zaledyavane-na-ulitsi-i-bulevardi-v-chast-ot-yuzhnite-rayoni-na-stolitsata.html", "text": "Започнаха обработки със смеси срещу заледяване на улици и булеварди в част от южните райони на столицата, където снеговалежът е по-силен. Това съобщиха от пресцентъра на  Столична община . Информацията за обстановката в София е към 15.00 часа. Обработки се извършват по трасета, по които се движи общественият транспорт в район „Витоша\" - Владая, Мърчаево, Драгалевци, Бояна и Симеоново.  \r\nВ планината Витоша се извършва опесъчаване на пътищата Драгалевци – Алеко и Бояна – Златни мостове.  \r\nКъм момента градският транспорт се движи по обичайните си маршрути при зимни условия.  \r\nСедем екипа на Дирекция „Аварийна помощ и превенция“ извършват огледи на място и заедно с екипите на Столичен инспекторат следят обстановката в различните райони на града.", "date": "2019.01.09", "title": "София: Започнаха обработки със смеси срещу заледяване на улици и булеварди в част от южните райони на столицата"}
{"url": "http://www.focus-news.net/news/2019/01/09/2610231/dha-turtsiya-novi-zapovedi-za-zadarzhane-na-34-voenni-v-19-razlichni-provintsii-zapodozreni-sa-za-gyulenisti.html", "text": "Главната републиканска прокуратура в Кайсери е издала заповеди за задържане на 34 военнослужещи, които са „дешифрирани” като членове на т.нар. „Терористична организация на гюленистите/Паралелна държавна структура (ФЕТО/ПДС) предаде информационната агенция ДХА. Операциите по установяване и задържане се ръководят от Кайсери и се провеждат в 19 различни турски провинции, включително и в столицата Анкара. Досега са заловени част от заподозрените, останалите продължават да се издирват, посочва още ДХА.  Георги Димов", "date": "2019.01.09", "title": "ДХА: Турция: Нови заповеди за задържане на 34 военни в 19 различни провинции; заподозрени са за „гюленисти”"}
{"url": "http://www.focus-news.net/news/2019/01/09/2610230/stara-zagora-rayonnata-prokuratura-nablyudava-dosadebnoto-proizvodstvo-za-telefonnata-izmama-v-razmer-na-nad-53-hil-lv.html", "text": "От 9.01.2019 г. Районна прокуратура – Стара Загора наблюдава досъдебно производство по описа на 2 РУ на МВР – Стара Загора за извършено престъпление по чл.210,ал.1,т.1 и т.5 вр. чл.209 ал.1 от Наказателния кодекс. Това съобщиха от пресцентър на  Апелативна прокуратура-Пловдив . \r\nДо момента е установено, че на 8.01.2019 г., в гр. Стара Загора, 11-годишно момиче било въведено в заблуждение от лице, представило се за полицейски служител, по схемата „Съдействие на полицията за залавяне на телефонни измамници\".  \r\nПървоначално контакта с детето бил осъществен на домашен стационарен телефон, след което комуникацията с мнимия полицейски служител продължила и  по мобилен телефон, ползван от детето. „Полицейският служител“ многократно подканял детето да търси в дома си пари и златни накити.  \r\nСлед като претърсило семейното жилище, малолетното лице намерило сумата от 53 400 лева и около 12 гр. златни накити. Паричните средства и накити то поставило в раница, която отнесло в района на училище в гр. Стара Загора и оставило под паркиран автомобил. \r\nСлед като родителите на детето се прибрали от работа, разбрали за извършената измама и подали сигнал във  2 РУ на МВР – Стара Загора. \r\nРазследването по производството се провежда под надзора на Районна прокуратура – Стара Загора. Към момента се проверяват всички версии и се извършват неотложните процесуално-следствени действия.", "date": "2019.01.09", "title": "Стара Загора: Районната прокуратура наблюдава досъдебното производство за телефонната измама в размер на над 53 хил. лв."}
{"url": "http://www.focus-news.net/news/2019/01/09/2610216/tv-21-makedoniya-hristiyan-mitskovski-se-prisaedini-kam-demonstrantite-pred-sabranieto-v-hod-e-izyavlenieto-mu.html", "text": "Председателят на опозиционната ВМРО-ДПМНЕ Християн Мицковски се присъедини към протестиращите пред парламента в Скопие срещу промените в Конституцията, предава скопската  „ТВ 21“ , като уточнява, че към настоящия момент изявлението му е в ход. \r\nВъпреки ниските температури пред сградата на парламента се събраха протестиращи срещу промените в Конституцията на страната, произтичащи от договора с Гърция за името. Демонстрантите  блокираха движението в района на Събранието – на едно от платната са протестиращите, а на другото – полицейският кордон.   \r\nСдружението „Македония блокира“ призова гражданите да се включат в протеста, независимо от политическа или каквато и да е принадлежност, тъй като – съгласно думите им, че това не е битка за отделни личности, лидери или за власт, а за защита на свещеното име, идентичност, история и традиция на македонския народ. „Антимакедонските политици достигнаха върха, или ще позволим на марионетното правителство в Скопие да унищожи всичко, което е македонско или Македония. Целта на всенародния протест е една, а именно – разпускане на парламента и избори без Зоран Заев като премиер“, се казва в съобщението на сдружението. \r\nТе помолиха техни  представители да влязат в парламента, за да разговарят с депутатите и да изложат своите възгледи срещу промяната на конституционното име на югозападната ни съседка, като същевременно изпратиха свой представител и при държавния глава Георги Иванов.  \r\nМеждувременно председателят на Събранието в Скопие Талат Джафери отложи за 16:00 часа местно време (17:00 часа българско време) заседанието за конституционните промени. Тереза Герова", "date": "2019.01.09", "title": "„ТВ 21“ (Македония): Християн Мицковски се присъедини към демонстрантите пред Събранието, в ход е изявлението му"}
{"url": "http://www.focus-news.net/news/2019/01/09/2610232/kyustendil-31-780-000-lv-e-obshtata-ramka-na-proekta-za-byudzhet-na-obshtina-dupnitsa-za-2019-godina.html", "text": "31 780 000 лева е общата рамка на проекта за бюджет на Община Дупница за 2019 година. Това съобщиха за  Радио „Фокус” – Кюстендил  от Община Дупница. Общият размер на бюджетните взаимоотношения с Централния бюджет е в размер на 21 122 560 лева. Общата субсидия за делегирани от държавата дейности е в размер на 17 773 960 лева. Увеличението на държавните субсидии за 2019 година спрямо 2018 година е общо 2 660 339 лева, в това число увеличение на общата субсидия за държавни дейности с 2 595 139 лева, увеличение на обща изравнителна субсидия с 4 000 лева, увеличение на средствата за зимно поддържане с 13 000 лева и увеличение на субсидията за капиталови разходи с 48 200 лева. Общината планира размерът на собствените приходи от местна дейност да бъде в общ размер на 7 998 000 лева. От данъка върху недвижими имоти се планира да се съберат 600 000 лева, а от данъка върху моторните превозни средства – 1 750 000 лева. 2 100 000 лева са планираните приходи от таксата за битови отпадъци. За общи държавни служби се предвиждат разходи в размер на 3 780 хиляди лева, а за отбрана и сигурност 112 000 лева. Най-много средства се отделят за образование, социални дейности и здравеопазване. \r\nВенцеслав ИЛЧЕВ", "date": "2019.01.09", "title": "Кюстендил: 31 780 000 лв. е общата рамка на проекта за бюджет на Община Дупница за 2019 година"}
{"url": "http://www.focus-news.net/news/2019/01/09/2610233/stefan-radev-kmet-na-sliven-obshtinata-razpolaga-sas-sredstva-za-zimno-pochistvane.html", "text": "Община Сливен разполага със средства за зимно почистване. Това съобщи за  Радио „Фокус“ – Сливен  кметът Стефан Радев. Близо 600 000 лв. са заложени в бюджета за зимно поддържане. 120 000 лв. са за почистване на улиците в Сливен, а 470 000 лв. - за почистване на общинската пътна мрежа. Кметът обясни, че Община Сливен има сключени договори за зимно поддържане с две дружества – едно за града, и едно за поддържане на общинската пътна мрежа. Главната улица на Сливен се чисти ръчно, тъй като поради технологични особености не може да бъде почиствана механично и да се обработва със соли. \r\nЛюдмила ЙОРГОВА", "date": "2019.01.09", "title": "Стефан Радев, кмет на Сливен: Общината разполага със средства за зимно почистване"}
{"url": "http://www.focus-news.net/news/2019/01/09/2610227/plyus-info-makedoniya-hristiyan-mitskovski-prizova-za-mirni-protesti-sreshtu-nasilstvenata-promyana-na-konstitutsiyata-na-makedoniya.html", "text": "Председателят на опозиционната ВМРО-ДПМНЕ Християн Мицковски се присъедини към демонстрантите пред парламента в Скопие и ги призова за „мирни протести“ срещу определените от него като „насилствени“ промени в Конституцията на Македония, включващи промяна на името на страната, предава скопската електронна медия  „Плюс Инфо“ .  \r\n„Северна Македония е на (Зоран) Заев и неговите съдружници, а Република Македония е моята родина и на гражданите, които гласуваха за нея през 1991 г.“, подчерта Мицковски, който още веднъж увери, че ВМРО - ДПМНЕ няма да участва в парламентарната сесия и няма да даде легитимност на онова, което той определи като „насилствената промяна на Конституцията чрез пазарене и драконовски наказания“.  \r\nМицковски допълни, че партията е твърдо убедена, че конституционните промени засягат идентичността.  \r\n„Днес е последният акт на срамния процес, към който Република Македония е подтиквана от премиера Зоран Заев и управляващото мнозинство. До промяната на Конституцията с цел промяна на конституционното се стига не чрез демократични средства, а чрез акт на насилие срещу процедурите, изнудване и заплахи за депутатите и техните близки. ВМРО-ДПМНЕ и коалиция „За по-добра Македония\" няма да участват в този процес, а на днешното заседание няма да дадем като политическа партия легитимност за промяната на Конституцията, защото такива промени нямат легитимност от гражданите. Твърдо сме убедени, че те са вредни и оставят траен отпечатък върху македонското национално достойнство, както и че променят идентичността, преди всичко институционалната“, подчерта Мицковски.  \r\nСпоред лидера на ВМРО - ДПМНЕ става въпрос за процес на изменение на Основния закон чрез промяната на конституционното име, реализирана чрез „пазарене, драконовско изнудване, а за целта има масово злоупотреба в Прокуратурата и в съдебната система\". Тереза Герова", "date": "2019.01.09", "title": "„Плюс Инфо“ (Македония): Християн Мицковски призова за „мирни протести“ срещу „насилствената“ промяна на Конституцията на Македония"}
{"url": "http://www.focus-news.net/news/2019/01/09/2610236/iliyan-yanchev-kmet-na-malko-tarnovo-patishtata-v-obshtinata-sa-izchisteni-i-prohodimi-sled-padnalite-snegovalezhi.html", "text": "Пътищата в общината са изчистени и проходими след падналите слеговалежи. Това каза за  Радио „Фокус“ – Бургас  Илиян Янчев, кмет на Малко Търново. По думите му към момента няма данни за аварии или сигнали за бедстващи хора на територията на общината вследствие на обилните валежи от сняг през последните дни. „От Йордановден до днес времето е прекрасно. Разбрахме, че се очакват валежи от дъжд в следващите дни, а след това – отново снеговалежи, но за момента нямаме никакви проблеми. Надявам се, че така ще остане“, отбеляза Янчев. „Фокус“ припомня , че през изминалата седмица в община Малко Търново беше отчетена най-голямата снежна покривка в областта – до 60 см. Своевременно бяха изпратени почистващи машини, които да овладеят ситуацията в общината. \r\nМария ПОПЧЕВА", "date": "2019.01.09", "title": "Илиян Янчев, кмет на Малко Търново: Пътищата в общината са изчистени и проходими след падналите снеговалежи"}
{"url": "http://www.focus-news.net/news/2019/01/09/2610238/kyustendil-predvidenata-investitsionna-programa-za-2019-godina-na-obshtina-dupnitsa-e-v-obsht-razmer-na-3-914-629-leva.html", "text": "Предвидената инвестиционна програма за 2019 година на Община Дупница е в общ размер на 3 914 629 лева. Това съобщиха за  Радио „Фокус” – Кюстендил  от Община Дупница. В сумата са включени и 1 592 000 лева от трансфера за ремонт и рехабилитация на уличната мрежа. Останалите 408 000 лева, отпуснати с постановление на Министерски съвет, са отразени в бюджета за 2019 година като текущ ремонт, главно за уличната мрежа в селата от общината. Допълнителни 100 000 лева от собствени приходи са предвидени за текущ ремонт на четвъртокласната пътна мрежа и 100 000 лева за текущ ремонт на уличната мрежа в града. В капиталовите разходи е включено и закупуване на специализиран автомобил за репатриране. Заложените за това средства са в размер на 90 000 лева. Предвидено е и съфинансиране при изграждането на компостираща инсталация в размер на 360 000 лева. Общината ще ремонтира отделни части на ВиК мрежата в града, кметства в селата. Предвидено е изграждане на подпорни стени и детски площадки. \r\nВенцеслав ИЛЧЕВ", "date": "2019.01.09", "title": "Кюстендил: Предвидената инвестиционна програма за 2019 година на Община Дупница е в общ размер на 3 914 629 лева"}
{"url": "http://www.focus-news.net/news/2019/01/09/2610234/liliya-hristova-obshtina-varna-blizo-6-600-sa-detsata-v-detskite-gradini-prez-dneshniya-den-zavishen-e-kontrolat-za-nedopuskaneto-na-bolni-detsa.html", "text": "Близо 6 600 са децата в детските градини във Варна през днешния ден. Това каза за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. „По време на празничните дни, поради силното намаляване на децата, се работи със сборни групи. От 7 януари е възстановен нормалният процес на работа“, заяви Лилия Христова. По думите ѝ към днешна дата посещаемостта в детските градини във Варна е нормална. Лилия Христова подчерта, че броят на децата в забавачките намалява обикновено при висока заболеваемост, по време на ваканции или по семейни причини. \r\nМарияна ВАЛЕНТИНОВА", "date": "2019.01.09", "title": "Лилия Христова, Община Варна: Близо 6 600 са децата в детските градини през днешния ден, завишен е контролът за недопускането на болни деца"}
{"url": "http://www.focus-news.net/news/2019/01/09/2610241/galin-grigorov-oblasten-upravitel-ruse-novi-ognishta-na-afrikanska-chuma-sa-registrirani-v-rumaniya-pochti-do-granitsata-na-balgariya.html", "text": "Нови огнища на африканска чума са регистрирани в Румъния, почти до границата на България. Това каза за  Агенция „Фокус“  областният управител на Русе Галин Григоров. „Темата за африканската чума залегна в Румъния от януари месец миналата година. Лятото на 2018 г. тя стигна на 200 км от България в района на Тулча и тогава започнаха да се предприемат първите мерки за предпазването на навлизането на африканска чума на територията на страната ни. По-лошото е, че към настоящия момент африканската чума наближава и е почти до границите на България. Опасността от разпространение вече не е само хипотетична. Въпросът е само, кога ще се случи да дойде на територията на България“, коментира областният управител. „Изхождайки от това как за няколко месеца повече от 2/3 от Румъния беше обхваната от болестта, лично моите убеждения са, че не след повече от 3 месеца България ще бъде обхваната от африканската чума, веднъж навлязла в страната“, посочи той, като увери, че още при първата информация за болестта областната управа е предприела свикване на кампании относно нуждите за защита. „Както на територията на област Гюргево, така и на област Русе и като мерки, за да не премине през граничната зона през „Дунав мост“, което е било нужно ние сме го предприели. Правят се проверки, забранява се вноса на свинско месо на територията на страната от физически лица, дезинфектират се превозните средства, но не можем да се предпазим от преминаването на диви животни през река Дунав. Според него популацията на диви свине на територията на страната трябва да бъде намалена. „Свинският лов приключва тази седмица и от там нататък по никакъв начин няма да може да се констатира дали има огнища, за да бъдат локализирани, защото от отстреляно прасе могат да се вземат проби и да се правят изследвания“, коментира още Григоров.  „Убеден съм, че законова промяна, която да удължи лова може да спомогне за намаляване на популацията. Друг сериозен проблем е разпространението на домашни прасета, които се гледат в дворовете. Предприели сме мерки и дори имаме общини, в които няма по нито едно прасе, в други все още се работи и контролът там също е засилен. Големите стопанства поддържат необходимата дезинфекция, има осъществен контрол, но само ако и едно заразено диво прасе попадне при стадото то би трябвало всички прасета да бъдат унищожени, което е много сериозен проблем“, подчерта още той.  \r\nДаяна ДЮЛГЕРОВА", "date": "2019.01.09", "title": "Галин Григоров, областен управител Русе: Нови огнища на африканска чума са регистрирани в Румъния, почти до границата на България"}
{"url": "http://www.focus-news.net/news/2019/01/09/2610237/tass-vsichki-chlenove-na-svetiya-sinod-na-vselenskata-patriarshiya-podpisaha-tomosa-za-ptsu.html", "text": "Всички членове на Светия синод на Вселенската патриаршия подписаха томоса за предоставяне на атокефалия на Православната църква на Украйна (ПЦУ), съобщиха за  TACC  от пресслужбата на Константинополската патриаршия. \r\n„Томосът бе подписан от членовете на Светия синод. Той ще бъде изпратен в Украйна в най-скоро време“, поясни източникът на агенцията, без да поясни кога точно ще се случи това. „Не можем да кажем кой ще се заеме с този процес – ние или украинската страна. Но документът ще бъде доставен в близко време“, поясниха от пресслужбата на Вселенската патриаршия. Тереза Герова", "date": "2019.01.09", "title": "ТАСС: Всички членове на Светия синод на Вселенската патриаршия подписаха томоса за ПЦУ"}
{"url": "http://www.focus-news.net/news/2019/01/09/2610240/dha-turtsiya-vzriv-v-kotelno-otdelenie-na-avtogara-v-iztochna-trakiya-edin-zaginal-ima-i-raneni.html", "text": "Силен взрив избухна днес към 14.30 часа в района на новата автогара в околийския град Малкара в провинция Текирдаг в Източна Тракия, предаде информационната агенция  ДХА.  Експлозията е станала в котелното отделение на автогарата по неизвестни засега причини.  По първоначални данни е загинал едни човек. Има и ранени. На мястото на експлозията са пристигнали много линейки и екипи на полицията и на противопожарната служба, посочва още ДХА.  Георги Димов", "date": "2019.01.09", "title": "ДХА: Турция: Взрив в котелно отделение на автогара в Източна Тракия – един загинал, има и ранени"}
{"url": "http://www.focus-news.net/news/2019/01/09/2610243/sport-inter-podgotvya-dvoen-transfer-s-kroos-i-modrich.html", "text": "Италианският гранд Интер подготвя двоен трансферен удар с привличането на Тони Кроос и Лука Модрич, твърдят в един глас \"Гадзета дело спорт\" и \"Кориере дело спорт\". През изминалото лято хърватинът бе свързван упорито с преминаване при нерадзурите, където играят съотборниците му от националния отбор Шиме Върсалко, Марцело Брозович и Иван Перишич. Макар това да не се случи, контактите между антуража на Модрич и ръководството на Интер не стихват. \r\nПо последни информации носителят на \"Златната топка\" за 2018 г. е отказал предложението на Реал М за нов договор. Кралският клуб е предложил 12 млн. евро на сезон на хърватина, който е готов да намали годишното си възнаграждение, за да акостира в Милано. \r\nОт Интер са сменили стратегията си за ангажирането на Лука. От ръководството са поели курс към дипломатически преговори с президента на Белия балет Флорентино Перес, като целта е в крайна сметка строителният предприемач да пусне звездата си срещу приемлива сума. От Интер са възприели тактиката на Ювентус, с която торинци през лятото уредиха Кристиано Роналдо. Първоначалният опит на нерадзурите да действат чрез футболиста, който да скъса договора си с Реал, не дадоха резултат. Към списъка с желани футболисти на \"Джузепе Меаца\" е и Тони Кроос. С германския национал и Модрич Интер би разрешил кардинално дългогодишните си проблеми в средата на терена. \r\nВ същото време капитанът на нерадзурите Мауро Икарди все още не може да се разбере за нов договор. Съпругата и агент на аржентинеца Уанда Нара продължава да упорства нападателят да получава по 9 млн. евро на сезон. Интерес към Икарди има от страна на Реал М, който е готов да плати откупната клауза на Икарди от 110 млн. евро през летния трансферен прозорец. \r\nВенцислав ДРАГОМАНОВ", "date": "2019.01.09", "title": "Спорт: Интер подготвя двоен трансфер с Кроос и Модрич"}
{"url": "http://www.focus-news.net/news/2019/01/09/2610242/burgas-okrazhniyat-sad-osadi-na-tri-godini-zatvor-mazh-obvinen-za-grabezh.html", "text": "Окръжен съд – Бургас одобри постигнато споразумение между Окръжна прокуратура – Бургас и подсъдимия Т. Т. и наложи наказание от 3 години „Лишаване от свобода“, което да бъде изтърпяно при първоначален „строг“ режим. Това съобщиха от пресцентъра на  Окръжен съд – Бургас . Подсъдимият Т. Т.  се признава за виновен в това, че на 13 август 2018 г., около 17.00 часа в Бургас, в района на магазин „Билла“ в жк. „Изгрев”, при условията на опасен рецидив, е направил опит да отнеме мобилен телефон и други вещи на обща стойност 230.00 лв., от владението на лице с инициали И. К., като употребил за това сила (ударил пострадалия по лицето и направил опит да издърпа телефона от ръката му). Подсъдимият отправил и заплаха „Ще ви убия, мангали, ще ви убия, ще ви заколя и ще ви взема всичко“, като деянието е останало недовършено по независещи от дееца причини (пострадалият успял да избяга). Престъплението е извършено при форма на вината пряк умисъл. Определението на съда е окончателно.", "date": "2019.01.09", "title": "Бургас: Окръжният съд осъди на три години затвор мъж, обвинен за грабеж"}
{"url": "http://www.focus-news.net/news/2019/01/09/2610245/oblastniyat-upravitel-na-ruse-galin-grigorov-se-obyavi-za-udalzhavane-na-perioda-za-izvarshvane-na-grupov-lov-na-divi-svine.html", "text": "Областният управител на област Русе Галин Григоров счита, че към момента е необходимо да се удължи периода за извършване на групов лов на диви свине. Това съобщиха от пресцентъра на  Областната администрация . По думите му евентуалното прекратяване на лова до втората неделя на месец януари, така както трябва да е според Закона за лова и опазване на дивеча, т.е. на 13 януари, би било предпоставка за бързото разпространение на заболяването африканска чума по дивите свине в страната при евентуалното навлизане на болестта на територията на България. \r\nСпоред Григоров подобен тип мярка ще сведе до минимум опасността от разпространението на заболяването, а при евентуално такова ще ограничи обхвата ѝ максимално, поради това, че при отстрелване на дива свиня се взема кръвна проба от убитото животно както за трихинелоза, така и за африканска чума. Освен това по този начин популацията на диви прасета на територията на страната ще се ограничи максимално. \r\nПо думите му не по малко важно е да се отбележи, че това е и единствения начин за локализиране на възникнали огнища. \r\nСтановището е базирано на данни от румънската власти, които в началото на 2019 година са обявили наличието на няколко огнища от заболяването в непосредствена близост до границата с България, както и случая в района на Силистра. \r\nВ тази връзка областният управител е в контакт както с представители на Българската агенция по безопасност на храните, така и с народни представители като идеята е да бъдат предприети законови промени с цел свеждане до минимум риска от разпространението на африканската чума. \r\nГригоров е в постоянна връзка и с всички останали заинтересовани страни, както и с властите от Румъния и при необходимост ще бъде свикан кризисен щаб. \r\nОбластният управител апелира и към всички стопани, които все още имат прасета, отглеждани при домашни условия, те да бъдат незабавно унищожени като превантивна мярка. \r\nВ същото време продължават и мерките на Дунав мост за недопускане на внос на продукти от свинско месо.", "date": "2019.01.09", "title": "Областният управител на Русе Галин Григоров се обяви за удължаване на периода за извършване на групов лов на диви свине"}
{"url": "http://www.focus-news.net/news/2019/01/09/2610224/vasil-mihalev-sba-burgas-v-momenta-se-vodi-voyna-tay-kato-iskat-da-dopusnat-samo-600-dushi-na-protesta-v-bryuksel-a-nie-smyatame-che-shte-badem-nad-2000-samo-ot-balgariya.html", "text": "В момента се води „война“, тъй като искат да допуснат само 600 човека на този площад, а ние смятаме, че ще бъдем над 2000 от България. Това каза за  Радио „Фокус“ - Бургас  Васил Михалев, управител на структурата на Съюза на българските автомобилисти (СБА) в Бургас, във връзка с исканията на българските превозвачи за приемането на поправки в т. нар. пакет „Мобилност“, който ще бъде гласуван тази седмица от транспортната комисия в Европейския парламент. По думите му от Бургас ще бъдат пет души, но се очаква да се включат хора от Румъния и Полша. „Камионите са силно ограничени, ще бъдат от 100-150 на 10 на брой“, заяви Михалев. „Смятам, че ще се разреши този въпрос, но не се знае колко хора ще дойдат от Румъния“, каза още Михалев. Протестът ще започне от 9.00 часа до 13.00 часа белгийско време на пл. „Люксембург“. „За тези четири часа ще има опъната трибуна и ще има изказвания на български организатори, евродепутати, както и ще има официални лица, превозвачи. Ще има жилетки, табели, знаме, лозунги, както и челен транспорт“, уточни управителят на структурата на Съюза на българските автомобилисти в Бургас. \r\nДеница ДИМИТРОВА", "date": "2019.01.09", "title": "Васил Михалев, СБА-Бургас: В момента се води „война“, тъй като искат да допуснат само 600 души на протеста в Брюксел, а ние смятаме, че ще бъдем над 2000 само от България"}
{"url": "http://www.focus-news.net/news/2019/01/09/2610246/kyustendil-oblastna-direktsiya-po-bezopasnost-na-hranite-registrira-izgradeniya-priyut-za-bezstopanstveni-kone-v-dupnitsa.html", "text": "Община Дупница е получила регистрация за изградения приют за безстопанствени коне. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му регистрацията е направена от страна на Областна дирекция по безопасност на храните в Кюстендил. Приютът е регистриран като животновъден обект. Той е изграден в района на подстанция „Марек“. В него ще се прибират свободно пуснати без надзор едри животни. „В Дупница най-големият проблем са конете, които създават сериозни предпоставки за пътни инциденти по улиците, включително и с разходките си в жилищните квартали. Юридическият отдел подготвя докладната със съответната, която да бъде внесена на разглеждане от Общински съвет. Нашето предложение е за всяко хванато животно, собственикът да плаща 20 лева, а престой до 24 часа да се таксува 25 лева на животно”, каза Христо Апостолов. Отделно от това ще се съставят на собствениците и наказателни постановления. \r\nВенцеслав ИЛЧЕВ", "date": "2019.01.09", "title": "Кюстендил: Областна дирекция по безопасност на храните регистрира изградения приют за безстопанствени коне в Дупница"}
{"url": "http://www.focus-news.net/news/2019/01/09/2610247/plovdiv-vremenno-se-preustanovyava-razdavaneto-na-hranitelni-pomoshti-v-oblastta-zaradi-problem-v-kachestvoto-na-edin-ot-dostavenite-na-bchk-produkti.html", "text": "Временно се преустановява раздаването на хранителни помощи в областта по програма „Предоставяне на индивидуални пакети хранителни продукти“. Това съобщиха за  Радио „Фокус“ – Пловдив  от Областния съвет на БЧК. Причината е възникнал проблем в качеството на един от доставените на БЧК продукти. Гражданите няма да бъдат ощетени, некачественият продукт ще бъде заменен.", "date": "2019.01.09", "title": "Пловдив: Временно се преустановява раздаването на хранителни помощи в областта заради проблем в качеството на един от доставените на БЧК продукти"}
{"url": "http://www.focus-news.net/news/2019/01/09/2610239/reuters-donald-tramp-vse-oshte-obmislya-dali-da-obyavi-izanredno-polozhenie-za-da-garantira-finansiraneto-na-stenata-s-meksiko.html", "text": "Държавният глава на САЩ Доналд Тръмп все още обмисля дали да обяви извънредно положение на границата с Мексико, за да заобиколи Конгреса по въпроса за финансирането на стената, предава  Reuters ,  като се позовава на говорителя на Белия дом Сара Сандърс.  \r\nТакава декларация „със сигурност все още е опция, нещо, което е на масата. Обмисляме го“, поясни Сандърс в интервю за телевизионния канал  Fox News , цитирано от агенцията. Тя допълни, че Белият дом остава с надежда, че може да намери решение за финансирането на стената и за прекратяване на частичната блокада на работата на американското правителство. Именно бюджета за съоръжението по границата с Мексико стана причина за него, припомня агенцията.   Тереза Герова", "date": "2019.01.09", "title": "Reuters: Доналд Тръмп все още обмисля дали да обяви изънредно положение, за да гарантира финансирането на стената с Мексико"}
{"url": "http://www.focus-news.net/news/2019/01/09/2610248/d-r-hristo-dimitrov-bls-studenoto-vreme-e-neblagopriyatno-za-horata-sas-sardechni-zabolyavaniya-zashtoto-kravta-se-sgastyava-i-po-lesno-se-obrazuvat-trombi.html", "text": "Студеното време е най-неблагоприятно за  хората със сърдечно-съдови заболявания. Това каза за  Радио „Фокус“ – Велико Търново  д-р Христо Димитров, председател на Районната колегия на БЛС и на Сдружението на общопрактикуващите лекари. Той препоръча на тези пациенти да стоят предимно на топло в къщи, а ако се наложи излизане, то да не е за продължително време. Той посочи, че при студ кръвоносните съдове се свиват. „По-малко количество кръв отива към сърцето и към другите жизненоважни органи. Това е предпоставка за стенокардни пристъпи – болка, стягане, задух в гърдите. В студеното време кръвното налягане се покачва. Кръвта се сгъстява и по-лесно се образуват тромби. Задължително е да се носи шапка, шал, ръкавици, тъй като крайниците измръзват най-бързо\", каза още той. \r\nД-р Димитров посочи, че предимно възрастните хора страдат от студеното време. Този сезон е неблагоприятен за тях и заради грипа и вирусните инфекции, които се разпространяват. Той препоръча да избягват препълнени, тесни и задушни обществени помещения, където лесно може да се заразят със сготвените за сезона вируси. \r\nНадежда КРЪСТЕВА", "date": "2019.01.09", "title": "Д-р Христо Димитров, БЛС: Студеното време е неблагоприятно за хората със сърдечни заболявания, защото кръвта се сгъстява и по-лесно се образуват тромби"}
{"url": "http://www.focus-news.net/news/2019/01/09/2610235/plovdiv-zapochva-sabaryane-na-opasnite-nezakonni-postroyki-v-tsiganskata-mahala-v-selo-voyvodinovo.html", "text": "След около час ще започне събаряне на опасните незаконни постройки в циганската махала в село Войводиново. Това съобщиха за  Радио „Фокус“ – Пловдив  от Община Марица. Кметът на Общината Димитър Иванов е издал заповед с предварително изпълнение за събаряне на незаконните постройки. „Става дума за сградите, които са опасни за живота и здравето както на живеещите в тях, така и на преминаващите“, уточниха от Общината.", "date": "2019.01.09", "title": "Пловдив: Започва събаряне на опасните незаконни постройки в циганската махала в село Войводиново"}
{"url": "http://www.focus-news.net/news/2019/01/09/2610250/kyustendil-snyag-vali-v-tsyalata-oblast-patishtata-sa-prohodimi-pri-zimni-usloviya.html", "text": "Сняг вали в цялата област, пътищата са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства заради снега. Навсякъде пътните настилки са заснежени, извършват се обработки. 20 машини работят по републиканската пътна мрежа на територията на областта. Повече сняг има в Осоговска планина, Рилски манастир и в посока ГКПП „Олтоманци”, както и в Конявската планина. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.09", "title": "Кюстендил: Сняг вали в цялата област, пътищата са проходими при зимни условия"}
{"url": "http://www.focus-news.net/news/2019/01/09/2610251/blagoevgrad-nyama-postapili-signali-za-nezakonno-stroitelstvo-v-kvartal-kremikovtsi-kray-garmen.html", "text": "Няма постъпили сигнали за незаконно строителство в квартал „Кремиковци“ край Гърмен. Това съобщиха за  Радио „Фокус“ - Пирин  от Дирекция за национален строителен контрол. От пресцентъра посочиха, че информация за получени сигнали следва да се търси от Община Гърмен. \r\nЛора КАЛЧЕВА", "date": "2019.01.09", "title": "Благоевград: Няма постъпили сигнали за незаконно строителство в квартал „Кремиковци“ край Гърмен"}
{"url": "http://www.focus-news.net/news/2019/01/09/2610252/sliven-kmetat-stefan-radev-se-sreshtna-s-komandira-na-chernomorski-pomoshten-ekip-polk-uesli-mari.html", "text": "Кметът Стефан Радев се срещна с командира на Черноморски помощен екип полковник Уесли Мъри. Това съобщиха от пресцентъра на  Община Сливен . В рамките на разговора участниците обсъдиха възможностите за партньорство в социалната и културната сфера. Бяха обсъдени още дейностите на българо-американската база „Ново село“ и предстоящите учения на войсковите формирования. \r\nВ срещата взеха участие заместник-командирът на Районния помощен екип за Черно Море Скот Сайтс и директорът на ТД „Национална сигурност“ Николай Чиликов. Американските военни командири изразиха задоволството си от посещението, и оцениха високо българското гостоприемство. \r\n„Общата ни задача е да подобряваме връзките и отношенията между българските и американските граждани“, заяви по време на срещата кметът Радев. Той добави, че Община Сливен се радва на добро сътрудничество с посолството на САЩ в София, с чиято подкрепа е започнало изграждането на ново защитено жилище за възрастни с умствени увреждания. В края на разговора кметът отправи покана към американските представители на базата да се включат в част от предстоящите мероприятия в града, на която те откликнаха с готовност.", "date": "2019.01.09", "title": "Сливен: Кметът Стефан Радев се срещна с командира на Черноморски помощен екип полк. Уесли Мъри"}
{"url": "http://www.focus-news.net/news/2019/01/09/2610254/sofiya-katastrofa-mezhdu-dva-leki-avtomobila-e-stanala-na-bul-tsar-boris-iii-pri-krastovishteto-s-ul-panoramen-pat.html", "text": "Катастрофа между два леки автомобила затруднява движението на бул. „Цар Борис III“ в района на кв. „Княжево“ след кръстовището с ул. „Панорамен път“, съобщи  слушател на Радио „Фокус“ . По думите му все още няма екипи на „Пътна полиция“.", "date": "2019.01.09", "title": "София: Катастрофа между два леки автомобила е станала на бул. „Цар Борис III“ при кръстовището с ул. „Панорамен път“"}
{"url": "http://www.focus-news.net/news/2019/01/09/2610253/v-ministerstvoto-na-energetikata-se-provede-sreshta-vav-vrazka-s-podobryavane-na-elektrosnabdyavaneto-v-sela-ot-iskarskoto-defile.html", "text": "Едната от основните мерки в инвестиционната програма на „ЧЕЗ Разпределение България“ АД за територията на Искърското дефиле е цялостна модернизация на възлова станция „Елисейна“, която включва подмяна на енергийното оборудване и въвеждане на система за дистанционно управление. Това съобщиха от  пресцентъра на Министерството на енергетиката . Тя бе представена днес в Министерството на енергетиката пред кметове на няколко населени места от района. Срещата, повод за която бе недоволството на местното население заради чести прекъсвания на електроснабдяването, се проведе със съдействието на заместник-министъра на енергетиката Красимир Първанов. През миналата седмица жителите на засегнатите села заплашиха с протести. \r\nЧрез модернизирането на възловата станция ще се минимизира броят на засегнатите клиенти при нарушения в електрозахранването, поясни пред кметовете от региона Виктор Станчев, член на Управителния съвет на дружеството. Очакванията са до средата на годината проектът да бъде завършен. \r\nЗа подобряване на електроснабдяването в региона ще бъдат монтирани и пет нови дистанционно управляеми комутационни апарати, чрез които се локализира конкретното място на повреда в електропровода. По този начин при авария се избягва изключване на големи участъци с много клиенти.  \r\nПри нарочна проверка от дружеството са установили, че последните изключвания на електрозахранването са предизвикани от падане на заразени дървета извън сервитутните зони. По този повод ще се търси съдействие на държавните горски стопанства, за да бъдат маркирани и отсечени такива екземпляри. \r\nЗаместник-министър Първанов настоя за по-добра комуникация между „ЧЕЗ Разпределение България“ АД и кметовете, за да бъде населението своевременно информирано за всякакви действия, свързани с електроснабдяването в региона.", "date": "2019.01.09", "title": "В Министерството на енергетиката се проведе среща във връзка с подобряване на електроснабдяването в села от Искърското дефиле"}
{"url": "http://www.focus-news.net/news/2019/01/09/2610255/smolyan-den-na-otvorenite-vrati-s-pet-bezplatni-lektsionni-programi-shte-se-provede-v-planetariuma-na-12-yanuari.html", "text": "Ден на отворените врати с пет безплатни лекционни програми ще се проведе в Планетариума в Смолян на 12 януари. Това каза в интервю за  Радио „Фокус“ – Смолян  Марияна Хаджигенчева, директор на Планетариума. „Събитието е част от многобройните инициативи планирани за 2019 г, в която се навършват 100 години от основаването на Международния астрономически съюз\", посочи тя. По думите ѝ всички дейности в звездната институция през годината са посветени на този юбилей. „В световен мащаб е подготвена всеобхватна програма, включваща разнообразни дейности, които ще се провеждат на глобално и регионално равнище през цялата година. Серията от инициативи имат за цел да повишат информираността за астрономическите открития през изминалия век, както и да подкрепят и подобрят използването на астрономията като инструмент за образование, развитие и дипломация. Планираните събития ще стимулират световния интерес към астрономията и науката ще достигне не само до астрономическа общност и други научни организации, но и до широката общественост. Не на последно място стогодишнината на Международния астрономически съюз дава чудесна възможност да се покаже на света астрономията като наука и технология, както и вдъхновението, което носи на хората, които се занимават с нея и не само на тях, през изминалия век“, поясни Хаджигенчева. \r\nВ деня на отворените врати в Планетариума в Смолян ще бъдат представени пет програми, които ще бъдат безплатни за всички посетители. От 10.00 часа ще бъде програмата „Лунното момиче“, която е подходяща за деца, а от 11.00 часа - „Приказка за Космоса“. В 13.00 часа ще започне програмата „Пътуване до края на нощта“, в 15.00 часа -„Космическа одисея“, а от 16.30 часа - „Космически запознанства“, посочи Хаджигенчева. Тя подчерта, че повечето програми са от най-новите, създадени от служителите на Планетариума, като през 2019 г. планират и нова популярна програма, която да бъде представена на жителите на Смолян и гостите на града. \r\nНели ГЕРГЬОВСКА", "date": "2019.01.09", "title": "Смолян: Ден на отворените врати с пет безплатни лекционни програми ще се проведе в Планетариума на 12 януари"}
{"url": "http://www.focus-news.net/news/2019/01/09/2610259/plovdiv-rayonnata-prokuratura-predade-na-sad-trima-dushi-za-krazhba-na-lvk-avtomobil-za-nad-98-000-lv.html", "text": "Районната прокуратура предаде на съд трима души за кражба на лвк автомобил за над 98 000 лв. Това съобщиха от пресцентъра на  Апелативна прокуратура - Пловдив . Районна прокуратура - Пловдив привлече като обвиняема жена с инициали М.К. (на 28 г.) за това, че през месец септември 2018 г., като подбудител, в съучастие с лица с инициали Р.Р. и А.Л., като извършители, умишлено ги е склонила противозаконно да присвоят лек автомобил „Мерцедес G 350“ на стойност 98 560 лева, собственост на лизингова компания в град София.   \r\nПо същото досъдебно производство като обвиняеми са привлечени и Р.Р., на 40 г., и А.Л., на 32 г., за това, че през месец септември 2018 г. в Пловдив, в съучастие, като извършители, и в съучастие с М.К., като подбудител, противозаконно присвоили лекия автомобил „Мерцедес G 350“.  \r\nНа А.Л. е повдигнато обвинение и за това, че на 28 септември 2018 г., в гр. Пловдив, умишлено е станал причина да се внесат неверни обстоятелства в официален документ, съставен съгласно установения ред, като заявил в Първо РУ на МВР - Пловдив, че лек автомобил, модел „Мерцедес G 350“ е бил противозаконно отнет.  \r\nДо момента е установено, че обвиняемата М.К. имала финансови затруднения при обслужването на лизинговия договор за горепосочения автомобил – „Мерцедес G 350“. Поради тази причина тя и обвиняемият Р.Р. решили противозаконно да го присвоят, без за нея да има последствия, като се обяви пред компетентните органи, че е откраднат. Според събраните доказателства, през месец септември 2018 г. обвиняемата М.К. убедила и обвиняемия А.Л., заедно с Р.Р., да осъществят предварително замисления план за обсебването на автомобила и обявяването му за откраднат. \r\nСлед проведено разследване, автомобилът „Мерцедес G 350“ е открит от полицейски служители в двор на имот на роднина на А.Л., в района на гр. Раковски, обл. Пловдив, като същият е бил върнат на лизинговото дружество в гр. София, но без оригиналния двигател, за който е установено, че е бил подменен.  \r\nОбвиняемият Р.Р. е задържан за срок от 72 часа с постановление на наблюдаващия прокурор, като предстои Районна прокуратура-Пловдив да внесе искане в съда  за вземане на мярка за неотклонение „Задържане под стража“.  Спрямо Р.Р. са събрани доказателства и за извършено друго престъпление, за което също му е повдигнато обвинение по чл. 194 ал. 1 от Наказателния кодекс - за това, че на 31 декември 2017 г., отнел чужди движими вещи – два броя спойлери, на стойност 1 800 лева, от влекач, марка „Мерцедес“. \r\nСпрямо обвиняемата М.К., с постановление на наблюдаващия прокурор, е взета мярка за неотклонение „Гаранция“ в размер на 10 000 лева. Обвиняемият А.Л. е с мярка за неотклонение „Подписка“, взета по-същото досъдебно производство от по-рано.", "date": "2019.01.09", "title": "Пловдив: Районната прокуратура предаде на съд трима души за кражба на лвк автомобил за над 98 000 лв."}
{"url": "http://www.focus-news.net/news/2019/01/09/2610261/daniel-panov-kmet-na-veliko-tarnovo-obshtinata-shte-prodalzhi-da-raboti-za-privlichaneto-na-poveche-turisti-i-prez-2019-godina.html", "text": "Работата на Общината в насока привличане на повече посетители ще продължи и през 2019 г. Това каза в ефира на  Радио „Фокус“ – Велико Търново  кметът Даниел Панов. Той определи 2018 г. като изключително силна туристическа година и припомни за ръста на гостите, които е 13%. „На първо място като брой посетители отново се нареждат туристите от САЩ, които са разгледали Велико Търново, на второ място остават румънците, следвани от французите и испанците. Крепостта „Царевец“ за поредна година е най-посещаваният туристически обект в България. Може би тя е единственият работещ обект без прекъсване през всички 365 дни“, добави кметът. Той уточни, че расте интересът и към останалите туристически забележителности във Велико Търново и Арбанаси. По думите му с голям процент се е увеличила посещаемостта  в църквите „Рождество Христово“ и „Св. Архангели Михаил и Гавраил“, както и в  Констанцалиевата къща в Арбанаси. Той добави, че близо 40 хиляди са туристите, които са разгледали Мултимедийният посетителски център във Велико Търново. Сред тях има както българи, така и чужденци. \r\nЛуиза ТРАНЧЕВА", "date": "2019.01.09", "title": "Даниел Панов, кмет на Велико Търново: Общината ще продължи да работи за привличането на повече туристи и през 2019 година"}
{"url": "http://www.focus-news.net/news/2019/01/09/2610256/civilmedia-makedoniya-osvirkaha-hristiyan-mitskovski-na-protesta-sreshtu-dogovora-za-imeto-pred-parlamenta.html", "text": "Председателят на опозиционната ВМРО-ДПМНЕ се присъедини към протеста на „Македония блокира“ и „Твърдокорени“ пред парламента на Македония срещу договора за името между Скопие и Атина и бе освиркан от демонстрантите, след като отказа да изнесе реч пред тях, предава  скопското електронно издание CivilMedia . \r\nКакто съобщава медията, гражданите на няколко пъти са призовавали лидера на опозицията да се качи на сцената и да говори и да не се дели от хората, но той въпреки това не е пожелал да го направи. \r\n„Ако не се срамувате от тази импровизирана трибуна, можете да дойдете тук и да направите изявление“, са призовавали гражданите Мицковски, но той не е приел поканата им и е останал до оградата, в близост до полицията, както отбелязва изданието. \r\nОхраната на председателя на ВМРО-ДПМНЕ е казала на протестиращите, че не е достатъчно безопасно Мицковски да излезе на трибуната и да говори, което е разочаровало гражданите и те са го освиркали. \r\n„Ако тази трибуна и този протест не са безопасни, защо тогава е дошъл тук“, е заявил един от демонстрантите от сцената. \r\nПо-рано Християн Мицковски направи изявление пред медиите, зад парламента, където заяви, че до промяната на Конституцията се е стигнало не чрез демократични средства, а чрез насилие и изнудване и заплахи към депутатите. \r\n„ВМРО-ДПМНЕ и Коалиция за по-добра Македония няма да участват в този процес и на днешното заседание и ние, като политическа партия, няма да дадем легитимност на промяната на Конституцията, защото такива промени нямат легитимност от гражданите“, заяви опозиционният лидер. \r\nГенералният секретар на СДСМ Александър Кирацовски заяви в сряда на пресконференция, че е убеден, че протестите са съгласувани с „антизападното ръководство на ВМРО-ДПМНЕ и някои вътрешни и външни сили, който отчаяно искат да попречат на интеграцията на Македония в НАТО и Европейския съюз“. \r\nПротестът е започнал в 12 (13 часа българско време) часа пред парламента, а заседанието на народното събрание е отложено за 16 (17 часа). \r\nПревод и редакция:", "date": "2019.01.09", "title": "CivilMedia (Македония): Освиркаха Християн Мицковски на протеста срещу договора за името пред парламента"}
{"url": "http://www.focus-news.net/news/2019/01/09/2610244/plovdiv-prokuraturata-poiska-postoyanen-arest-na-dvamata-tsigani-koito-prebiha-voennosluzhesht-v-selo-voyvodinovo.html", "text": "Прокуратурата поиска най-тежката мярка за неотклонение „Задържане под стража“ спрямо двамата цигани, които пребиха военнослужещ в село Войводиново, предаде репортер на  Радио „Фокус“ – Пловдив . Според прокурора категоричната липса на основни човешки ценности у подсъдимите би била опасна за обществото. По думите му има и опасност те да се укрият, тъй като към настоящия момент баща им също е напуснал жилището им във Войводиново.  \r\nПо данни от „Криминална полиция\" той се намира в друга община. Според прокурора, побоят е продължил минути и дори когато техни близки са дошли да ги разтърват, те не са се отказали, а са продължили да нанасят удари на пострадалия, който е бил повален на земята. Ритали са го по главата. Прокурорът определи техните деяния като брутални.  \r\nПри снемането на самоличността им по-малкият от тях каза, че не знае кога е роден, не може да чете и пише и има основно образование. Той не можа дори да определи и етноса си. „Искам да изляза от тук, да сме свободни“, казаха и двамата задържани. \r\nЦветана ТОНЧЕВА", "date": "2019.01.09", "title": "Пловдив: Прокуратурата поиска постоянен арест на двамата цигани, които пребиха военнослужещ в село Войводиново"}
{"url": "http://www.focus-news.net/news/2019/01/09/2610264/burgas-v-profesionalna-gimnaziya-po-mehanoelektrotehnika-i-elektronika-shte-se-provedat-dni-na-ameliya-earhard.html", "text": "Със специално организираните Дни на Амелия Еърхард, Зонта клуб Бургас открива събитията по случай 100 годишнината на Zonta International. Това съобщиха от пресцентъра на  Община Бургас . Като член на световното семейството на Zonta International, дамите от Бургас ще отбележат юбилея на своята организация с поредица от събития през юбилейната 2019 година.  \r\nЗонта клубове днес има, в 67 страни по целият свят, с над 30 000 членове. Международната неправителствена женска организация Zonta International, е с общ консултативен статут в икономическия и социален съвет на Обединените Нации. Има консултативен статут към ЮНЕСКО и статут на участник в Съвета на Европа. Само 144 неправителствени организация в света, получават консултативен статут към Обединените Нации. Именно този статут, дава възможност на Zonta International да притежава и работи за осъществяване на своите проекти на световно ниво. За архивите на Зонта в България, ще останат няколко значими факти, които ни поставят на високо ниво в Zonta International. В България работят 8 Зонта клуба, с 220 зонтианки и сме най-стабилно развиващата се Зонта държава в Централна и Източна Европа. Пътят, който сме извървели, авторитетът, който сме спечелили, ни прави трайно по-отговорни, да мислим за следващото Зонта столетие. Успяхме за 23 години, когато е регистриран първият Зонта клуб София, да излъчим и изберем две българки, губернаторки на най-големия Дистрикт 30 - Мария Стефанова за 2010-2012 и Владимира Трачева за 2018 -2020, а г-жа Мария Стефанова е първата българка (източно европейка!) международен директор в ЗИ. \r\nНа 12 януари, Зонта клуб Бургас промотира фестивал за момичета, от пети до седми клас, със специалното участие на Университет за деца - София, с ръководител Явор Киряков. Събитието се осъществява в успешно сътрудничество с Професионална гимназия по механоелектротехника и електроника и РИО в Бургас. Проектът включва практикоприложни работилници  по физика, химия, биология, астрономия, роботика и електроника. На две сесии (сутрешна и следобедна), с продължителност от 120, 150 минути, участниците ще бъдат провокирани да развият научните си интереси. \r\nФестивалът се стреми да запознае обществеността и със стипендията на името на Амелия Еърхард, която се дава всяка година, от Zonta International, на 30 жени докторантки до 35 години, от цял свят, които се занимават с космически науки. \r\nСъбитието ще бъде открито  , от 9.30 часа в Механотехникум, гр. Бургас, от зам. областния управител, г- жа Севдалина Турманова, инж. Виолета Илиева- директор на РИО Бургас и от президента на Зонта клуб Бургас, г- жа Петя Великова. Събитието е безплатно за всички деца. Всеки участник ще получи  подаръци, комплекти с техника за всяка от работилниците.  (неделя) ще се проведат и Дни на отворените врати (семеен ден) за предприемачесто чрез природни науки. Неделното събитие е с начало 9.30 ч. и ще продължи до 13.30 часа на обяд. Посетителите, главно родители с деца, ще могат да посетят и да се запознаят с различните природонаучни и техниччески щандове на \"Университет за деца\", да наблюдават любопитни природонаучни експерименти, технически инсталации и да се запознаят с необятните  възможности, които предлага всяка една наука.", "date": "2019.01.09", "title": "Бургас: В Професионална гимназия по механоелектротехника и електроника ще се проведат Дни на Амелия Еърхард"}
{"url": "http://www.focus-news.net/news/2019/01/09/2610265/sliven-oblastniyat-upravitel-i-amerikanski-voenni-obsadiha-gotovnostta-za-savmestni-deystviya-pri-bedstviya-i-avarii.html", "text": "Командирът на Черноморския помощен екип полк. Уесли Мъри и зам.-командирът Скот Сайтс се срещнаха с областния управител на Сливен Чавдар Божурски. Това съобщиха от  Областна администрация . Визитата беше резултат от съвместна инициатива на командването на Предна оперативна база „Ново село“ и директора на ТД на ДАНС - Сливен Николай Чиликов. \r\nГостите съобщиха, че провеждат серия от срещи с представители на общинската и държавната власт в региона. Целта им е да проучат какви са възможностите да се използва тяхното съдействие при решаването на проблеми, свързани с нуждите на местната общност.  \r\nЧавдар Божурски заяви, че за овладяването на природно бедствие или криза, освен бърза реакция на властите, са необходими голям човешки и технически ресурс. Всяко допълнително съдействие с предоставянето на жива сила и технически единици би помогнало за по-бързото ликвидиране на създалата се ситуация.  \r\nКомандирите поеха ангажимент чрез посолството на САЩ у нас да изяснят процедурите за предоставяне на подобна помощ от американските военни, пребиваващи на „Ново село“. Очаква се срещите да продължат.", "date": "2019.01.09", "title": "Сливен: Областният управител и американски военни обсъдиха готовността за съвместни действия при бедствия и аварии"}
{"url": "http://www.focus-news.net/news/2019/01/09/2610263/d-r-galina-hristova-pediatar-imunnata-sistema-na-detsata-tryabva-da-bade-poddarzhana-v-gotovnost-prez-tsyalata-godina-ne-samo-prez-zimata.html", "text": "Имунната система на децата трябва да бъде поддържана в готовност през цялата година, не само през зимата. Това каза в интервю за  Радио „Фокус“ – Варна  педиатърът д-р Галина Христова. По думите ѝ децата трябва да бъдат калявани в месеците преди да настъпи грипна епидемия. „Тези грижи трябва да се полагат ежедневно, а не само когато идва сезонът на по-висока заболеваемост. Това нещо трябва да се прави през цялата година, за да сме здрави и с добър жизнен тонус, да се радваме на живота и да се справяме със задълженията си в ежедневието“, съобщи д-р Галина Христова. Тя препоръча разнообразната храна и приемането на витамини като част от нещата, които родителите могат да направят, за да подсилят имунната система на децата си. По думите ѝ качествената храна е много важна. „Поне по половин килограм пресни плодове и зеленчуци трябва да се приемат дневно, като добре е това да бъдат сезонни за нашата страна плодове и зеленчуци. Добре е да има, също белтъчини, мазнини и въглехидрати в диетата на децата“, каза д-р Галина Христова. Един от съветите на педиатъра е да се правят закалителни процедури, които са на принципа за усилване на дразненето. „За имунната система, нейния добър тонус и добра кондиция, е важно тя да бъде поддържана в готовност чрез закалителни процедури, които могат да се провеждат през цялата година. Могат да се спазват принципите на постепенност и на усилване на дразненето“, отбеляза д-р Галина Христова. \r\nБояна АТАНАСОВА", "date": "2019.01.09", "title": "Д-р Галина Христова, педиатър: Имунната система на децата трябва да бъде поддържана в готовност през цялата година, не само през зимата"}
{"url": "http://www.focus-news.net/news/2019/01/09/2610260/liliya-hristova-obshtina-varna-sutreshen-filtar-se-izvarshva-v-detskite-gradini-v-grada-zaradi-ochakvanata-po-visoka-zabolevaemost-ot-grip-i-ostri-respiratorni-infektsii.html", "text": "Строг сутрешен филтър се извършва в детските градини във Варна заради очакваната по-висока заболеваемост от грип и остри респираторни инфекции през януари. Това каза за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. „Предвид зимния сезон и възможността за по-висока заболеваемост е завишен контролът за провеждане на медицински филтър при сутрешния прием за недопускане на болни деца в детските градини. Изрично сме предупредили директорите това да бъде задача номер едно в периода на грипните и вирусни заболявания“, заяви Лилия Христова. Тя допълни, че медицинските лица следят за температурите в стаите и коридорите, особено в дните с минусови дневни температури. \r\nМарияна ВАЛЕНТИНОВА", "date": "2019.01.09", "title": "Лилия Христова, Община Варна: Сутрешен филтър се извършва в детските градини в града заради очакваната по-висока заболеваемост от грип и остри респираторни инфекции"}
{"url": "http://www.focus-news.net/news/2019/01/09/2610257/plovdiv-rayonniyat-sad-ostavi-v-aresta-dvamata-tsigani-prebili-voennosluzhesht-v-selo-voyvodinovo.html", "text": "Районният съд постанови най-тежката мярка „Задържане под стража“ спрямо двамата цигани, пребили военнослужещ в село Войводиново, предаде репортер на  Радио „Фокус“ – Пловдив . Според съдия Иван Минчев има достатъчно основания съдът да наложи тази мярка в конкретния случай, независимо че тя се прилага изключително рядко спрямо непълнолетни лица. В конкретният случай единият от двамата братя, нанесли побоя, е непълнолетен – на 17 години. Съдията обясни в подробности целия случай според събраните от Прокуратурата доказателства – разпитани са 7 свидетели, четирима очевидци, от които един пряк. Има също така направени съдебномедицинска и съдебнопсихиатрична експертизи, събрани са писмени и веществени доказателства. Двамата цигани са действали изключително жестоко, въпреки опитите на техни близки и други хора да ги възпрат. На два пъти братята са повалили пострадалия на земята и са го ритали в главата. От деянието им имало и кръв по асфалта. Според съдебния състав е налице предпоставка и реална опасност за извършване на ново престъпление от обвиняемите. Самите те и адвокатът им поискаха по-лека мярка – „Подписка“. \r\nЦветана ТОНЧЕВА", "date": "2019.01.09", "title": "Пловдив: Районният съд остави в ареста двамата цигани, пребили военнослужещ в село Войводиново"}
{"url": "http://www.focus-news.net/news/2019/01/09/2610249/makfaks-makedoniya-zatvoriha-letishteto-v-podgoritsa-zaradi-loshoto-vreme.html", "text": "Международното летище в черногорската столица Подгорица бе затвотено поради силния снеговалеж, който доведе до проблеми във въздушния трафик, предава македонската информационна агенция  „Макфакс“ , като се позовава на местни медии. \r\n„В рамките на нощта и сутринта служители на летището и членове на черногорската армия за почистиха пролетно-лятната писта и зоните за маневри, но силните снеговалежи образуваха отново образуваха снежна покривка, която възпрепятства безопасното въздушно движение\", заявиха от летището. \r\nВ сутрешните часове на деня в Подгорица се формира снежна покривка от седем сантиметра. Преди да бъде затворено летището бяха отмени няколко полета. Тереза Герова", "date": "2019.01.09", "title": "„Макфакс“ (Македония): Затвориха летището в Подгорица заради лошото време"}
{"url": "http://www.focus-news.net/news/2019/01/09/2610266/afp-britanskiyat-premier-zagubi-klyuchov-vot-za-brekzit-v-parlamenta.html", "text": "Британското правителство понесе още един удар в сряда, когато депутатите в Лондон гласуваха да го принудят в рамките на три работни дни да обяви какви стъпки ще предприеме, в случай, че сделката за Брекзит бъде отхвърлена от парламента следващата седмица, както се очаква, предава  AFP . \r\nМярката бе приета с 308 гласа „за“ срещу 297 „против“.  \r\nПревод и редакция:", "date": "2019.01.09", "title": "AFP: Британският премиер загуби ключов вот за Брекзит в парламента"}
{"url": "http://www.focus-news.net/news/2019/01/09/2610269/sliven-1800-mln-lv-sa-osigureni-ot-pravitelstvoto-za-rekonstruktsiyata-na-bul-hadzhi-dimitar.html", "text": "Новата структура на булевард „Хаджи Димитър“ ще се подобри значително визуалната комуникация, както с обекта, така и в цялост за централна градска част. Това съобщи по време на общественото обсъждане на проекта за булеварда главният проектант на обекта инж. Анастас Кънев, предаде репортер на  Радио „Фокус“ – Сливен . Според инж. Кънев приоритет ще бъдат пешеходците, осигуряване на безопасност за всички участници в движението, и същевременно постигане на функционалност за устойчива и модерна централна градска част. \r\nУчастниците в срещата получиха уверение от страна на заместник-кмета Румен Иванов, че всяко тяхно предложение и насока по проекта ще бъдат взети под внимание. \r\nВ края на месец ноември 2018 г. Общинското ръководство предостави възможност на жителите на община Сливен да внасят конкретни предложения и мнения по изготвената актуализация на проекта за благоустрояване на бул. „Хаджи Димитър“. Средствата в размер на 1.800 млн. лв. са осигурени от българското правителство.", "date": "2019.01.09", "title": "Сливен: 1.800 млн. лв. са осигурени от правителството за реконструкцията на бул. „Хаджи Димитър“"}
{"url": "http://www.focus-news.net/news/2019/01/09/2610268/liliya-hristova-obshtina-varna-nay-visoka-zabolevaemost-ot-respiratorni-infektsii-ima-v-profesionalnata-gimnaziya-po-gorsko-stopanstvo-i-darvoobrabotvane.html", "text": "Най-висока заболеваемост от респираторни инфекции към момента има в Професионалната гимназия по горско стопанство и дървообработване „Николай Хайтов“ във Варна. Това каза за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. По думите ѝ отсъстващите по болест ученици днес са 18%.  \r\n„16% са отсъстващите ученици в ОУ „Св. Иван Рилски“, а заболеваемостта от остри респираторни инфекции в СУ „Любен Каравелов“ е 15%. В основното училище в село Тополи, в училище „Христо Смирненски“ и Първо основно училище във Варна отсъстват около 13% от учениците. Във всички останали учебни заведения заболеваемостта е под 13%. Данните са далеч от 30%, които са необходими за обявяване на грипна епидемия“, посочи Лилия Христова. \r\nПо данни на информационната система за събиране и анализиране на данни за заболеваемостта от грип и остри респираторни инфекции за периода от 31 декември до 6 януари за област Варна заболеваемостта е 63.94 на 10 000 души при обща за страната 96.41. Най-много болни са регистрирани във възрастовата група от 15 до 29 години и от 30 до 64 години.  \r\nГрипната вълна във Варна се очаква традиционно в края на януари и началото на февруари. В училищата и детските градини се извършва ежедневно проследяване на заболеваемостта. Тази зима в нашия регион се очаква да циркулират 4 грипни щама – „Мичиган“, „Сингапур“, „Пукет“ и „Колорадо“. \r\nМарияна ВАЛЕНТИНОВА", "date": "2019.01.09", "title": "Лилия Христова, Община Варна: Най-висока заболеваемост от респираторни инфекции има в Професионалната гимназия по горско стопанство и дървообработване"}
{"url": "http://www.focus-news.net/news/2019/01/09/2610267/izpalnitelniyat-direktor-na-tsgm-shte-predstavi-deynostite-po-doizgrazhdane-na-podzemen-parking-na-metrostantsiya-stadion-vasil-levski-na-10-yanuari.html", "text": "Изпълнителният директор на Центъра за градска мобилност (ЦГМ) Християн Петров ще представи дейностите по доизграждане на подземен паркинг на Метростанция „Стадион Васил Левски“. Това съобщиха от пресцентъра на  Столична община . Събитието ще се състои на 10 януари в 13.00 часа при входа на метростанцията.", "date": "2019.01.09", "title": "Изпълнителният директор на ЦГМ ще представи дейностите по доизграждане на подземен паркинг на Метростанция „Стадион Васил Левски“ на 10 януари"}
{"url": "http://www.focus-news.net/news/2019/01/09/2610270/pleven-universitetskata-bolnitsa-sveta-marina-shte-prilaga-10-godishniya-opit-v-robotiziranata-hirurgiya-pri-lechenieto-na-svoite-patsienti-prez-2019-godina.html", "text": "На 10 януари 2019 г. с две робот-асистирани гинекологични операции екипите на чл.-кор. проф. Григор Горчев и проф. Славчо Томов дават официален старт на развитието и приложението на роботиката във високотехнологичната Университетска болница „Света Марина“ – Плевен. Това съобщиха от пресцентъра на  Медицински университет - Плевен . \r\nОт началото на 2019 година УМБАЛ „Света Марина“ – Плевен ще прилага натрупания 10-годишен опит в роботизираната хирургия в гинекологията при лечението на своите пациенти. Болницата вече разполага с роботизирана система от последно поколение da Vinci Xi, с която ще се извършват робот-асистирани операции в гинекологията, общата хирургия и урологията. Два са гинекологичните екипи, които ще извършват роботизирани операции - единият под ръководството на чл.-кор. проф. Григор Горчев като хирург на конзола, а вторият под ръководството на проф. д-р Славчо Томов. Урологичният екип ще се ръководи от доц. д-р Николай Колев, а хирургичният - от д-р Димитър Цанков. \r\nРоботизираната хирургия е нова философия, която промени бъдещето на хирургията въобще. С въвеждането на новата роботизирана система в клиничната практика ще се наблюдават по-добри резултати в оперативната и лечебната дейност. Доказани са многобройните ползи за пациентите при прилагането на роботизираната хирургия: минимално инвазивна хирургия, прецизност и безопасност за пациента, без разрези и белези, ниска кръвозагуба, намаляване на постоперативната болка и дискомфорт, съкращаване на болничния престой, бързо възстановяване и връщане на пациентите към нормален социален живот.  \r\nПрез месец януари 2018 г. се навършиха 10 години от въвеждането за първи път на роботизираната хирургия в България и в Югоизточна Европа от екипа на проф. д-р Григор Горчев, д.м.н. Проф. д-р Григор Горчев и проф. д-р Славчо Томов. Те имат съществен принос за развитието на това революционно направление в съвременната медицина не само у нас, но и в Европа. Професор Горчев е първият сертифициран хирург на конзола за работа с роботизираната система da Vinci за Югоизточна Европа и нашата страна, преминал успешно четири нива на обучение в Центъра по телехирургия в Страсбург, Франция. \r\nВ 13.30 часа на 10 януари в УМБАЛ „Света Марина“ ще се проведе среща-разговор с пионерите в роботизираната гинекологична хирургия чл.-кор. проф. Григор Горчев и проф. Славчо Томов, които ще представят новата роботизирана система от последно поколение da Vinci Xi и ще представят първите случаи, оперирани с нея и своята визия за развитието на роботиката в Медицински университет – Плевен и университетските болници.", "date": "2019.01.09", "title": "Плевен: Университетската болница „Света Марина“ ще прилага 10-годишния опит в роботизираната хирургия при лечението на своите пациенти през 2019 година"}
{"url": "http://www.focus-news.net/news/2019/01/09/2610272/natsionalniyat-predizboren-shtab-na-gerb-utvardi-ukazaniyata-za-sformirane-na-oblastni-i-obshtinski-predizborni-shtabove.html", "text": "Националният предизборен щаб на ГЕРБ прие и утвърди указанията за сформиране и структуриране на областни и общински предизборни щабове за предстоящите европейски и местни избори. Това съобщиха от пресцентъра на  ПП ГЕРБ . На 10 януари указанията ще бъдат изпратени до областните структури на партията в цялата страна. \r\nНационалният предизборен щаб подготви и провеждането на Националната предизборна среща на ГЕРБ, която ще се проведе на 20 януари 2019 година. Форумът ще се проведе в зала 3 на НДК в столицата. В срещата ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ. По време на националната предизборна среща ще бъде представена пълната хронограма на всички събития на ПП ГЕРБ до края на 2019 година. \r\nПо време на Националната предизборна среща ще бъде представена официално и инициативата за провеждане на серия от граждански диалози в цялата страна под мотото „Европа в нашия дом“.", "date": "2019.01.09", "title": "Националният предизборен щаб на ГЕРБ утвърди указанията за сформиране на областни и общински предизборни щабове"}
{"url": "http://www.focus-news.net/news/2019/01/09/2610274/smolyan-poradi-vlosheni-meteorologichni-usloviya-se-ogranichava-dvizhenieto-na-avtomobili-nad-12-tona-v-prohod-prevala-kakto-i-na-kamioni-s-remarketa-i-poluremarketa.html", "text": "Поради влошени метеорологични условия се ограничава движението на тежкотоварни автомобили над 12 тона по път ІІІ-866 проход Превала, както и на камиони с ремаркета и полуремаркета. Това съобщиха от пресцентъра на  Агенция „Пътна инфраструктура“ . Шофьорите трябва да тръгват на път с изправни технически, подготвени за движение при зимни условия, с подходящи гуми и достатъчно гориво, да карат със съобразена скорост и повишено внимание, като спазват дистанция. \r\nБлокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ .", "date": "2019.01.09", "title": "Смолян: Поради влошени метеорологични условия се ограничава движението на автомобили над 12 тона в проход Превала, както и на камиони с ремаркета и полуремаркета"}
{"url": "http://www.focus-news.net/news/2019/01/09/2610275/ventseslava-genova-ruo-varna-darzhavniyat-plan-priem-za-uchebnata-20192020-godina-se-razrabotva-s-aktivnoto-uchastie-na-biznesa.html", "text": "Държавният план-прием за учебната 2019/2020 година в VIII клас по профили и професии в профилираните и професионалните гимназии, в средните и обединените училища на областно ниво се разработва с активното участие на бизнеса. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. Тя посочи, че работата по проекта на държавния план-прием е започнала още през октомври миналата година, като идеята е той да бъде механизъм за съхраняване и подпомагане на социално-професионалната структура на обществото. \r\nВенцеслава Генова подчерта, че през настоящата учебна година училищната мрежа във Варна и областта дава възможност за равен достъп до образование и обхват на всички деца и ученици в задължителна предучилищна и училищна възраст. „Имаме готовност за подготовка на квалифицирани кадри, което е възможност за без стресово въвеждане на нови учебни предмети, като например „Компютърно моделиране“ в трети клас през настоящата учебна година, както и специфичните дейности като ранния скрининг на децата в детските градини с цел превенция на риска от обучителни затруднения. \r\nПрез настоящата учебна година училищната мрежа във Варна и областта включва 95 детски градини, 4 начални училища, 63 основни училища, 4 обединени училища, 24 средни училища, 29 гимназии, спортно училище и училище по изкуствата, както и училище за деца с нарушено зрение. „Училищната мрежа е оптимална за провеждане на качествен учебен процес и за осигуряване достъп на всички деца и ученици до образование. През изминалата година преобразувахме в обединено основното училище в село Блъсково, община Провадия“, каза Венцеслава Генова. Новите образователни институции за настоящата учебна година са една частна детска градина, едно частно основно училище и една частна професионална гимназия. Иновативните училища в областта са 17, 6 са средищните детски градини, а 29 – средищните училища. На територията на областта има едно защитено училище и една защитена детска градина. \r\nМарияна ВАЛЕНТИНОВА", "date": "2019.01.09", "title": "Венцеслава Генова, РУО - Варна: Държавният план-прием за учебната 2019/2020 година се разработва с активното участие на бизнеса"}
{"url": "http://www.focus-news.net/news/2019/01/09/2610273/veliko-tarnovo-traditsiite-na-balgarite-v-planinarstvoto-sa-v-osnovata-na-zimnite-pohodi-na-tarnovo-runs.html", "text": "Организаторите на клуба за здравословен начин на живот „TarnovoRuns“ за поредна година отбелязват напредък в своето развитие. Това каза в интервю за  Радио „Фокус“ – Велико Търново  Калин Василев, основател на клуба. Тенденцията сочи, че все повече жители и гости на Велико Търново се включват в походите и откритите тренировки на клуба. „Включват се наистина много хора. Специално за нашата организация \"Tarnovo Runs\" за последната година може би достигнахме и други съседни градове, буквално на последните походи имаше хора от Бургас, Търговище, Русе, Свищов“, разказва Василев. Организаторите се стремят да разнообразяват дейността на клуба, за да могат да популяризират своите идеи сред повече хора. Именно това ги мотивира да стартират зимните походи, които само през изминалата година са били 15. „Като цяло българинът има традиции в планинарството и ходенето в планината. Това ги прави по-достъпни за голям процент от хората, които ги е страх от друг тип активности“, разказва още Калин Василев. Той допълни, че освен традиционните походи, предстоят и няколко хоротеки, ако времето го позволява, както и още тренировки на открито. \r\nЛуиза ТРАНЧЕВА", "date": "2019.01.09", "title": "Велико Търново: Традициите на българите в планинарството са в основата на зимните походи на „Tarnovo Runs“"}
{"url": "http://www.focus-news.net/news/2019/01/09/2610278/stara-zagora-pred-pametnika-na-pobedata-byaha-otbelyazani-141-godini-ot-boevete-pri-sheynovo-i-shipka.html", "text": "141 години от боевете при Шейново и Шипка бяха отбелязани днес, предаде кореспондент на  Радио „Фокус” . Шейновци и гости се поклониха пред паметта на загиналите руски войни и български опълченци за свободата на България. Пред Паметника на победата бяха отбелязани 141 години от боевете при Шейново. Той е създаден през 1964 година, като пилонът е висок 15 метра и има формата на забит в земята меч. Той е изграден на мястото, където се е състоял парадът на руските войски и българските опълченци. „На това място на 9 януари 1878 година руските войски и българските опълченци успяват да нанесат съкрушителен удар на турската армия”, каза в словото си кметът на Шейново Данчо Данов. \r\nХронологията на боевете бе припомнена от секретаря на НЧ „Освобождение” в Шейново Росица Зланкова. \r\nГодишнината бе отбелязани и в храм „Рождество Христово” в Шипка. \r\nСлавяна ГАЙДАРОВА", "date": "2019.01.09", "title": "Стара Загора: Пред Паметника на победата бяха отбелязани 141 години от боевете при Шейново и Шипка"}
{"url": "http://www.focus-news.net/news/2019/01/09/2610276/sliven-pozhar-gori-v-apartament-v-blok-v-kv-dame-gruev-nyama-postradali.html", "text": "Апартамент се запали в Сливен. Няма пострадали при пожара. Това съобщи пред  Радио „Фокус“ – Сливен  говорителят на ОДМВР – Сливен Първолета Мандинска. Сигналът е постъпил в 16.28 часа. Огънят се разгорял в жилище на деветия етаж на блок 29 в кв. „Даме Груев“. На място са изпратени два противопожарни екипа. Гасенето на пожара продължава и в момента. \r\nОт ОДМВР - Сливен припомнят, че вчера заради хвърлена пиратка се запали изолация, подготвена за саниране на жилищен блок в Сливен. При пожара нямаше пострадали.", "date": "2019.01.09", "title": "Сливен: Пожар гори в апартамент в блок в кв. \"Даме Груев\", няма пострадали"}
{"url": "http://www.focus-news.net/news/2019/01/09/2610271/kathimerini-gartsiya-klyuchova-sreshta-na-nezavisimite-gartsi-za-prespanskiya-dogovor-e-otlozhena.html", "text": "Многоочаквана среща на младшия коалиционен партньор в гръцкото правителство „Независимите гърци“ (АНЕЛ) за Преспанския договор бе отменена от сряда за четвъртък или петък, пише  онлайн  изданието на вестник Kathimerini . \r\nОфициално заседанието бе отменено заради дългата парламентарна сесия. \r\nИзданието посочва, че дясната партия, която, според анкетите, не събира достатъчно подкрепа, за да влезе в следващия парламент, е разделена, тъй като няколко нейни депутати заявиха, че може да подкрепят сделката за името между Атина и Скопие, когато тя стигне до гръцкия парламент, с което се разграничиха от лидера Панос Камнеос, който обяви, че ще гласува против нея. \r\nВ отговор на натиска на депутата от „То Потами“ (Реката) в парламента в сряда да каже дали има намерение да излезе от управляващата коалиция заради Преспанския договор, Каменос не е дал ясен отговор, като вместо това е посочил разделението  в центристката партия по въпроса. \r\nПревод и редакция:", "date": "2019.01.09", "title": "Kathimerini (Гърция): Ключова среща на „Независимите гърци“ за Преспанския договор е отложена"}
{"url": "http://www.focus-news.net/news/2019/01/09/2610280/smolyan-snyag-vali-v-oblastta-patishtata-sa-prohodimi-pri-zimni-usloviya.html", "text": "Сняг вали в Смолян и областта, пътищата са проходими при зимни условия. Това съобщи за  Радио „Фокус“ – Смолян  дежурният в Областно пътно управление. Пътните настилки са заснежени и заледени, но се почистват и обработват с пясък и сол. Въведено е ограничение за товарни автомобили над 12 тона с ремаркета и полуремаркета през прохода Превала. Повишена е опасността от падащи камъни по пътищата в областта, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата. Заради ремонтни дейности е въведена временна организация на движението за безопасност на пътя по път II-86 в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян вали сняг, пътните настилки са заснежени, но се почистват и обработват. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.09", "title": "Смолян: Сняг вали в областта, пътищата са проходими при зимни условия"}
{"url": "http://www.focus-news.net/news/2019/01/09/2610281/vidin-riosv-montana-izvarshi-proverka-po-signal-za-martva-riba-po-techenieto-na-reka-tsibritsa.html", "text": "РИОСВ – Монтана вчера и днес извърши проверка по сигнал за мъртва риба по течението на река Цибрица, съобщиха от  инспекцията . В хода на две проверки – на 8 и 9 януари, не се е установило наличие на мъртва риба, неприятна миризма или видимо оцветяване в повърхностния воден обект – река Цибрица, както на територията на населеното място – с. Златия, така и до вливането й в река Дунав.  \r\nНа 8 януари  в РИОСВ – Монтана е получен сигнал по телефона от представител на Ловно рибарско дружество „Огоста“ за наличие на мъртва риба по течението на р. Цибрица в участък на с. Златия до устието на реката. Незабавно беше извършена проверка на място, като са били информирани ИАРА и кметът на с. Златия.", "date": "2019.01.09", "title": "Видин: РИОСВ – Монтана извърши проверка по сигнал за мъртва риба по течението на река Цибрица"}
{"url": "http://www.focus-news.net/news/2019/01/09/2610279/api-vremenno-e-ogranicheno-dvizhenieto-v-izprevarvashtata-lenta-po-avtomagistrala-trakiya-pri-km-344-v-posoka-sofiya-poradi-patnotransportno-proizshestvie.html", "text": "Временно е ограничено движението в изпреварващата лента по автомагистрала „Тракия“ при км 344 в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.01.09", "title": "АПИ: Временно е ограничено движението в изпреварващата лента по автомагистрала „Тракия“ при км 344 в посока София поради пътнотранспортно произшествие"}
{"url": "http://www.focus-news.net/news/2019/01/09/2610282/burgas-patishtata-sa-prohodimi-pri-zimni-usloviya.html", "text": "Движението в областта се извършва нормално. Това съобщи за Радио „Фокус“ – Бургас дежурният от Областно пътно управление. Пътищата са проходими при зимни условия. \r\nНатоварено е движението в град Бургас. Интензивно е в района на кръговото кръстовище „Трапезица“, пред хотел „Мираж“, по централните улици на града – „Иван Вазов“, „Христо Ботев“, „Генерал Гурко“, „Цар Симеон“ и „Мария Луиза“, по булевардите „Сан Стефано“, „Демокрация“, „Тодор Александров“ и „Захари Стоянов“. \r\nМария КУРТЕВА", "date": "2019.01.09", "title": "Бургас: Пътищата са проходими при зимни условия"}
{"url": "http://www.focus-news.net/news/2019/01/09/2610285/daniel-panov-kmet-na-veliko-tarnovo-do-proletta-shte-priklyuchat-remontite-v-starata-chast-na-grada.html", "text": "До пролетта ще приключат всички ремонти на улици и площади в старата част на Велико Търново. Това каза в предаването „Царевград Търнов – славата и величието на България“ на  Радио „Фокус“ - Велико Търново  кметът Даниел Панов. Той посочи, че след като се завърши старата част на града, той ще стане още по привлекателна туристическа дестинация.  \r\nПанов посочи, че се отчита 13% ръст на посетителите през 2018 година, спрямо тези за предходната 2017 г. „За последните 12 месеца значително расте туристопотокът от Испания и Франция, които преоткриват Велико Търново като туристическа дестинация. Ръстът на френските туристи е 49%, а този на испанските – 23%. Старата столица е все по-атрактивна и за гостите ни от Китай, които бележат ръст с почти 45%, също така американците са повече – с 21%“, коментира още Даниел Панов. По думите му според статистиката броят на останалите туристи от Европа се е увеличил с 15 %. \r\nЛуиза ТРАНЧЕВА", "date": "2019.01.09", "title": "Даниел Панов, кмет на Велико Търново: До пролетта ще приключат ремонтите в старата част на града"}
{"url": "http://www.focus-news.net/news/2019/01/09/2610284/blagoevgrad-vremenno-e-ogranicheno-dvizhenieto-za-tezhkotovarni-avtomobili-nad-12-tona-v-prohod-predel.html", "text": "Временно е ограничено движението за тежкотоварни автомобили над 12 тона в проход Предел. Това съобщиха от пресцентъра на  Агенция „Пътна инфраструктура“ . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ .", "date": "2019.01.09", "title": "Благоевград: Временно е ограничено движението за тежкотоварни автомобили над 12 тона в проход Предел"}
{"url": "http://www.focus-news.net/news/2019/01/09/2610258/api-zapochna-prodazhbata-na-elektronni-vinetki-na-kasite-v-benzinostantsiite-omv.html", "text": "Започна продажбата на електронни винетки на касите и в бензиностанциите ОМВ. Това съобщиха от пресцентъра на  Агенция „Пътна инфраструктура“ . Плащането може да бъде и в брой. От 8 януари 2019 г. е в ход поетапната продажба на е-винетки в колоновете на Български пощи в цялата страна.  \r\nЕлектронна винетка може да бъде купена на каса и платена в брой в Областните пътни управления, в офисите на Easy Pay и на мобилния оператор А1. \r\nКъм момента са монтирани общо 34 терминала за самотаксуване за купуване на електронна винетка на територията на 16 гранични контролно-пропускателни пункта (ГКПП), както следва: ГКПП „Капитан Андреево” – 7, ГКПП „Калотина” – 4, ГКПП „Дунав мост” – 4, ГКПП „Кулата” – 3, ГКПП „Гюешево” – 3, ГКПП „Капитан Петко войвода” – 2, ГКПП „Златарево” – 2, ГКПП „Брегово” – 1, ГКПП „Връшка чука” – 1, ГКПП „Дуранкулак” – 1, ГКПП „Кардам” – 1, ГКПП “Лесово” – 1, ГКПП „Маказа” – 1, ГКПП „Малко Търново” – 1, ГКПП „Олтоманци” – 1, ГКПП „Станке Лисичково” – 1. \r\nВ рамките на днешния ден ще бъдат монтирани още 3 терминала за самотаксуване на ГКПП „Илинден” и на ГКПП „Дунав мост 2”. До края на седмицата ще бъдат инсталирани апарати на ГКПП „Стрезимировци”, „Оряхово”, „Свищов”, „Никопол”, „Силистра”, „Ро-Ро Дружба” - Бургас. \r\nНа пунктовете „Калотина”, „Кулата”, „Дунав мост” при Русе, както и в близост до ГКПП „Капитан Андреево” (на бензиностанция „Лукойл” на около 1.5 км във вътрешността на страната) работят гишета за купуване на е-винетка на каса. На ГКПП „Дунав мост 2” при Видин също е разкрито гише и от 10 януари водачите ще могат да плащат в брой за е-винетка. \r\nДо 8.00 часа тази сутрин са продадени 114 705 електронни винетки за 7 817 916 лв.", "date": "2019.01.09", "title": "АПИ: Започна продажбата на електронни винетки на касите в бензиностанциите ОМВ"}
{"url": "http://www.focus-news.net/news/2019/01/09/2610287/ria-novosti-dmitriy-peskov-zayavi-che-putin-se-gotvi-za-vizitata-v-belgrad-na-17-yanuari.html", "text": "Визитата на руския президент Владимир Путин в Сърбия се подготвя, а програмата й в момента се уточнява, заяви прессекретарят на държавния глава Дмитрий Песков, предава  РИА Новости . \r\nНа 21 декември сръбският президент заяви, че очаква Владимир Путин в Сърбия на 17 януари, а в сряда Песков потвърди това: „Да, (президентът) се готви“. \r\nНа въпрос, планира ли Путин да връчи лично на Вучич ордена Александър Невски, с който бе награден с указ на руския президент от 7 януари, представителят на Кремъл посочи, че върху програмата на визитата все още се работи. \r\nПо-рано руският вицепремиер Юрий Борисов заяви, че визитата на Путин в Сърбия е планирана за януари и се очаква той да говори с Вучич по ключови въпроси от сътрудничеството между двете страни в сферата на енергетиката, транспорта и инфраструктурата. \r\nПревод и редакция:", "date": "2019.01.09", "title": "РИА Новости: Дмитрий Песков заяви, че Путин се готви за визитата в Белград на 17 януари"}
{"url": "http://www.focus-news.net/news/2019/01/09/2610286/smolyan-vremenno-e-ogranicheno-dvizhenieto-za-tezhkotovarni-avtomobili-nad-12-tona-i-kamioni-s-remarketa-i-poluremarketa-v-prohod-pechinsko.html", "text": "Временно е ограничено движението за тежкотоварни автомобили над 12 тона и камиони с ремаркета и полуремаркета в проход Печинско. Движението на МПС над 12 тона през проход Рожен трябва да се осъществява с вериги. Това съобщиха от пресцентъра на  Агенция „Пътна инфраструктура“ . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ .", "date": "2019.01.09", "title": "Смолян: Временно е ограничено движението за тежкотоварни автомобили над 12 тона и камиони с ремаркета и полуремаркета в проход Печинско"}
{"url": "http://www.focus-news.net/news/2019/01/09/2610288/sofiya-29-godishen-mazh-e-zadarzhan-za-pritezhanie-na-nad-2-kilograma-narkotitsi.html", "text": "29-годишен мъж е задържан за притежание на над 2 килограма наркотици. Това съобщиха от пресцентъра на  МВР . На 7 януари в хода на полицейска операция, проведена в кв. „Витоша“ служители на СДВР са задържали криминално проявения и осъждан мъж от София. При последвали процесуално-следствени действия в автомобила, управляван от задържания и в жилището му полицаите намерили и иззели 2 008 грама амфетамин и към 13 грама марихуана. Мъжът е задържан с полицейска мярка до 24 часа, а по случая е образувано досъдебно производство. След доклад на събраните материали в Софийска градска прокуратура, задържаният е привлечен като обвиняем и му е наложена мярка за неотклонение „Задържане под стража“ за срок до 72 часа.", "date": "2019.01.09", "title": "София: 29-годишен мъж е задържан за притежание на над 2 килограма наркотици"}
{"url": "http://www.focus-news.net/news/2019/01/09/2610262/bivsh-vissh-funktsioner-na-vmro-dpmne-mitskovski-protestira-za-da-si-osiguri-alibi-pred-chlenskata-masa.html", "text": "Бившият висш функционер на ВМРО-ДПМНЕ Филип Петровски заяви, че лидерът на партията Християн Мицковски не протестира искрено срещу промените в Конституцията, произтичащи от договора за името между Скопие и Атина. Според него, лидерът на опозицията се е включил в демонстрациите пред парламента в сряда, само за да си създаде алиби пред членската маса, а иначе, както казва Петровски, той има намерение да премълчи измененията на Основния закон, пише  македонският „Фокус“ . \r\n„Мисля, че това, което направи Мицковски е само алиби. Нямаше да има място за маневри, ако не беше излязъл на протеста, който организирахме ние. В противен случай щеше да се стигне до ситуация, която потвърждава това, което говореше Хан – че няма да пречи на процеса, докато не бъде приета промяната на Конституцията. До днес те не са предприели никакви действия, а сега само си правят алиби пред членската маса, която е дълбоко разочарована“, заяви Петровски. \r\nТой посочи, че само малка част от привържениците на ВМРО-ДПМНЕ са придружили Мицковски на протеста и конкретно, че с него са били само стотина души, назначени в щаба на партията. Че членовете на опозиционната партия са разочаровани, както отбелязва Петровски, показва фактът, че само 5% от тях са афишираляи членството си в партията. \r\n„Разпадането доведе до паника. Разделението е сигурно, само клиентелистите останаха верни на Мицковски“, смята той. \r\nПетровски очаква конституционните промени да бъдат гласувани в сряда, предвид това, че опозицията няма да участва в  заседанието и дебатите ще бъдат по-кратки от очакваното. Ако това се случи, казва той, движението „Македония блокира“ няма да признае измененията и в бъдеще ще иска отмяна на това решение. \r\nПревод и редакция:", "date": "2019.01.09", "title": "Бивш висш функционер на ВМРО-ДПМНЕ: Мицковски протестира, за да си осигури алиби пред членската маса"}
{"url": "http://www.focus-news.net/news/2019/01/09/2610291/vidin-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщиха за  Радио „Фокус“ - Видин  от Областно пътно управление. В областта няма снеговалеж. Пътните настилки са предимно сухи. Трафикът е натоварен по главен път Е-79. Повече тежкотоварни автомобили се движат в посока за ГКПП „Дунав мост 2\", на места камионите се движат в колона. Натоварен е участъкът между Дунавци и Видин.  \r\nВъв Видин повече автомобили се движат на входни изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.09", "title": "Видин: Проходими при зимни условия са пътищата в областта"}
{"url": "http://www.focus-news.net/news/2019/01/09/2610290/blagoevgrad-patishtata-sa-zaledeni-i-hlazgavi-na-mesta-v-oblastta-nastilkite-se-obrabotvat.html", "text": "Пътните настилки са заснежени в цялата област и в момента се наблюдават превалявания от сняг като на по-високите места снеговалежите са по-интензивни. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. На места пътните настилки са заледени и хлъзгави, като се обезопасяват с пясък и сол. В по-високите части от областта се наблюдава намалена видимост поради мъгла. Не е имало сигнали и за паднали камъни, които да са затруднявали трафика по републиканската пътна мрежа. Ограничено е движението за товарни автомобили над 12 т с ремаркета и полуремаркета на прохода Предел. Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“ в участъка от Благоевградска област. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение.", "date": "2019.01.09", "title": "Благоевград: Пътищата са заледени и хлъзгави на места в областта, настилките се обработват"}
{"url": "http://www.focus-news.net/news/2019/01/09/2610289/api-dvizhenieto-na-tezhkotovarni-avtomobili-nad-12-tona-prez-prohod-rozhen-tryabva-da-se-osashtestvyava-s-verigi.html", "text": "Движението на тежкотоварни автомобили над 12 тона през проход Рожен трябва да се осъществява с вериги. Това съобщиха от пресцентъра на  Агенция „Пътна инфраструктура“ .", "date": "2019.01.09", "title": "АПИ: Движението на тежкотоварни автомобили над 12 тона през проход Рожен трябва да се осъществява с вериги"}
{"url": "http://www.focus-news.net/news/2019/01/09/2610295/vidin-bezrabotni-s-uvrezhdaniya-sa-naznacheni-na-rabota-v-belogradchik-po-proekt-finansiran-ot-op-razvitie-na-choveshkite-resursi.html", "text": "Безработни хора с увреждания са започнали работа в Белоградчик, съобщиха за  Радио „Фокус“ – Видин  от Бюрото по труда в града. 15 са хората с увреждания, които са назначени на работа по проект, финансиран от ОП „Развитие на човешките ресурси“. Безработните са наети за 2 години на 8-часов работен ден и минимална работна заплата от 510 лева. \r\nОсновните дейности, които ще изпълняват от хората с увреждания, са свързани с опазване и поддържане на обекти общинска собственост – сгради и прилежащите им райони, участие в организирането на мероприятия; установяване на контрол и съблюдаване на реда при работата на обществените учреждения; оказване на техническа помощ при обработката на документи и други материали в дейността на общинска администрация, общинската болница и други звена на общината. \r\nАнна ЛОЗАНОВА", "date": "2019.01.09", "title": "Видин: Безработни с увреждания са назначени на работа в Белоградчик по проект, финансиран от ОП „Развитие на човешките ресурси“"}
{"url": "http://www.focus-news.net/news/2019/01/09/2610293/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно управление – Габрово съобщиха за  Радио „Фокус“ – Велико Търново , че пътната настилка в прохода е частично мокра, обработена и проходима при зимни условия. Там остава в сила забраната за товарни автомобили над 12 тона. Други въведени ограничения в областта няма. Времето е ясно, без валежи. Пътните настилки са предимно мокри, по усойните и планински райони – частично заледени, но обработени и проходими при зимни условия. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 г. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.09", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/01/09/2610294/api-shofyorite-da-karat-vnimatelno-i-sas-saobrazena-skorost-v-yugoiztochna-balgariya-snegat-shte-preminava-v-dazhd-i-sa-vazmozhni-poleditsi.html", "text": "Шофьорите, на които през следващото денонощие им предстои пътуване в Югоизточна България да карат внимателно и със съобразена скорост. Прогнозата на метеоролозите е, че снегът ще преминава в дъжд и при спад на температурите са възможни поледици. Това съобщиха от пресцентъра на Агенция „Пътна инфраструктура“. Настилките се обработват превантивно.  \r\nАгенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.09", "title": "АПИ: Шофьорите да карат внимателно и със съобразена скорост, в Югоизточна България снегът ще преминава в дъжд и са възможни поледици"}
{"url": "http://www.focus-news.net/news/2019/01/09/2610283/mkd-makedoniya-pravitelstveni-iztochnitsi-tvardyat-che-mnozinstvo-ima-i-glasuvaneto-shte-e-v-petak.html", "text": "Непосредствено преди започването на заседанието на македонския парламент в сряда, в дневния ред на което е последната фаза от процеса по промяна на Конституцията, от управляващото мнозинство неофициално са заявили пред  скопското електронно издание „МКД“ , че са осигурили квалифицирано мнозинство. \r\nБроят на депутатите, които ще гласуват за конституционните промени, произтичащи от договора за името между Атина и Скопие, според събеседниците на медията, ще бъде същият, както при гласуването за отваряне на процеса – 80, или с един двама народни представители повече. Същите източници твърдят, че в полза на промените ще гласува и депутатът на ГРОМ Панчо Минов, а не се изключва да се включи и още някой. \r\nМнозинството е осигурено, защото премиерът Зоран Заев се е разбрал със Зиядин Села от „Алианса на албанците“ и е много близо до съгласие с опозиционното крило на движението БЕСА, оглавявано от Билал Касами. \r\nОт парламентарното мнозинство са заявили, че гласуването може да е още в петък, независимо, че по-рано се знаеше, че то ще е на 15 януари. \r\nПревод и редакция:", "date": "2019.01.09", "title": "„МКД“ (Македония): Правителствени източници твърдят, че мнозинство има и гласуването ще е в петък"}
{"url": "http://www.focus-news.net/news/2019/01/09/2610297/sofiya-11-godishno-momche-e-pochinalo-vav-filiala-na-speshna-pomosht-v-kv-botunets-politsiyata-e-organizirala-kordon-okolo-sgradata-zaradi-agresivna-grupa-hora.html", "text": "11-годишно момче е починало във филиала на „Спешна помощ“ в кв. „Ботунец“. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. „В 14.02 ч. по системата 112 при нас идва сигнал за 11-годишно момче, което най-вероятно е погълнало чуждо тяло, не може да диша и повръща кръв. Разговаряме с близките, снемаме всички данни, които ни подават, и в 14.03 ч. – тоест, на следващата минута, освобождаваме екип, който насочваме към адреса на детето. В 14.08 ч. – 6 минути, след като са ни повикали, се обаждат близки на детето, които отказват сигнала и казват, че ще го закарат в болнично заведение. В 14.16 ч. нашето медицинско лице във филиала ни в кв. „Ботунец“ се обажда и казва, че детето е закарано там. Не е закарано в болнично заведение, не е закарано дори и в поликлиниката, а в нашия филиал – защо там, аз не мога да кажа”, обясни Сунгарска.  \r\nТя уточни, че жената, която е била на смяна, приема детето в много тежко състояние – с много нисък пулс и посиняващо. „В това време се обаждаме на линейката, която бяхме насочили към адреса на детето, и ги насочваме към филиала ни в кв. „Ботунец“, за да окажат помощ на медицинското лице там. През това време тя на място извършва реанимационни действия, обдишва, подава кислород, но, за съжаление, детето почива в много тежко състояние. В същото време завеждащият смяната тук, в града, насочва втора линейка натам. Двете линейки пристигат една след друга на мястото, но това, което ни казват колегите, е, че доста голяма група хора се е събрала около филиала. Наложи се да помолим полицията за помощ и тя организира кордон около филиала, защото имаше агресивно поведение“, обясни Сунгарска. Тя уточни, че всеки, който пожелае, може да види разпечатки на комуникацията със 112 и всичко, както следва по часове и минути. „Тази превърнала се в мантра „закъсняла линейка“ е категорично невярна и данните от разпечатката на 112 го доказват. Съболезнования на роднините на детето“, каза още Сунгарска. \r\nЦветилена СИМЕОНОВА", "date": "2019.01.09", "title": "София: 11-годишно момче е починало във филиала на „Спешна помощ“ в кв. „Ботунец“, полицията е организирала кордон около сградата заради агресивна група хора"}
{"url": "http://www.focus-news.net/news/2019/01/09/2610292/kapsh-trafik-solyushans-privetstva-planovete-na-balgarskite-vlasti-za-provezhdane-na-proverki-na-srokovete-i-rezultatite-vav-vrazka-s-vavezhdaneto-na-sistemata-za-elektronna-vinetka.html", "text": "Капш Трафик Солюшънс приветства плановете на българските власти за провеждане на проверки на сроковете и резултатите във връзка с въвеждането на системата за електронна винетка. Това се посочва в  становище  на консорциума във връзка с въвеждането на електронната винетка у нас. На Капш бе възложен договорът за изграждане на българската тол система за камиони над 3.5 тона и системата за електронни винетки за леки автомобили след обществена поръчка, която компанията спечели на база богатия си опит в сферата, реализирани референтни проекти, екип от експерти, предложено най-добро техническо решение и най-ниска цена в условията на силна конкуренция, припомнят от компанията. Те отбелязват, че България е шестата европейска държава, в която на Капш е възложена отговорността за изграждане на национална система за таксуване на пътната инфраструктура след Австрия, Швейцария, Полша, Чехия и Беларус. Наскоро компанията сключи договор за събиране на тол таксата за пътническите превозни средства в Германия (тол такси за пътнически превозни средства). \r\nОт консорциума правят следните уточнения: \r\n1.Според сключения с АПИ договор обхватът на работата включва доставка на контролни превозни средства, централна изчислителна система за електронни винетки и тол таксуване и оперативен център за данни, онлайн магазин за продукти за таксуване за използване на пътната мрежа (което не включва водещата информационна уеб страница bgtoll.bg), 500 терминали за самообслужване и мобилно приложение. Според техническите изисквания, заложени в тръжната процедура, собственикът на системата АПИ отговаря за техническата и търговска експлоатация на системата, както и за процеса на правоприлагане. \r\n2. Капш е осигурил напълно работеща, тествана и одобрена система. Преди предаването на системата на АПИ, започвайки от септември 2018 г., заедно с АПИ и Световната банка в качеството ѝ на официален съветник Капш проведе обширни изпитания от край до край за всеки компонент, приложение, функционалност и подсистема, предмет на договора. Тези обширни тестове потвърждават, че системата е напълно функционираща. \r\n3. Според подписания договор Капш е отговорен за изграждането на онлайн магазин за закупуване на продукти за използване на пътната инфраструктура, достъпен чрез бутона „Купи електронна винетка“ на страницата bgtoll.bg. Онлайн магазинът е тестван и одобрен от Световната банка в качеството й на надзорен орган. Капш не е отговорна за изграждането и оперирането на информационната уеб страница bgtoll.bg. Онлайн магазинът на Капш се намира/хоства в центъра за данни на системата за събиране на такси и Капш стриктно спази изискванията на АПИ при разработването на функционалността му. \r\n4.Конвертирането на хартиена винетка в електронна винетка не е предмет на договора с Капш. Капш не е отговорна и за уебсайта, свързан с конвертирането на винетки. \r\n5. Плащанията в брой за електронни винетки не попадат в обхвата на договора между Капш и АПИ. \r\n6. Капш достави, оборудва и подготви готови за инсталиране поискания брой терминали за самообслужване. След инструкции от Възложителя екипите на Капш доставят и инсталират терминалите, където АПИ потвърждава, че предварително одобрените локации отговарят на техническите изисквания за инсталации. \r\n7.На 14 декември АПИ и Капш подписват приемо- предавателен протокол за предаване на системата за електронна винетка и прилежащите й активи. След подписването на протокола терминалите за самообслужване, центърът за данни, онлайн магазина, автомобилите за контрол, правоприлагането и другите системни компоненти са изцяло под контрола на АПИ. След предаването, съгласно договорът ежедневното функциониране и опериране на системата, както и процесите по правоприлагане са отговорност на АПИ. Капш отговаря за гаранционното обслужване на компонентите на системата. \r\nВъпреки че не е част от договорното споразумение, Капш предоставя обширни и непрекъснати съвети при поискване от властите, добросъвестно и без допълнително заплащане. Капш приветства проверката на министерството и е уверена, че всички ангажименти към властите и по отношение на договора са изпълнени, се посочва още в становището.", "date": "2019.01.09", "title": "Капш Трафик Солюшънс приветства плановете на българските власти за провеждане на проверки на сроковете и резултатите във връзка с въвеждането на системата за електронна винетка"}
{"url": "http://www.focus-news.net/news/2019/01/09/2610277/telma-makedoniya-pregovorite-za-osiguryavane-na-mnozinstvo-v-makedoniya-prodalzhavat.html", "text": "Все още няма твърда договорка за осигуряване на нужното квалифицирано мнозинство в македонския парламент за окончателно приемане на конституционните промени, произтичащи от договора за името между Атина и Скопие, информираха от опозиционното крило на Движение БЕСА, оглавявано от Билал Касами, предава  скопският телевизионен канал „Телма“ . \r\nПреговорите са зациклили около искането на албанската партия да се премахне определението „македонско гражданство“ от Конституцията и вместо него там да пише „граждани на Северна Македония“, обяснява медията. \r\nРаботните групи на правителството и представители на БЕСА са в постоянен контакт и не е ясно дали те ще се разберат до началото на пленарното заседание, отбелязва „Телма“. \r\nТелевизионният канал припомня, че от групата на осемте отцепници от ВМРО-ДПМНЕ са предупредили, че всякакви отстъпки по отношение на гражданството ще ги принудят да не дадат подкрепата си за конституционните промени, защото именно това, според тях, е придобивката на Македония от Преспанския договор. \r\nПо-рано ВМРО-ДПМНЕ обяви, че няма да участва в дебата, нито да присъства на заседанието на парламента, което трябваше да започне в 17 часа българско време. \r\nСДСМ изразиха оптимизъм, че опозиционната партия няма да успее да попречи на членството в НАТО и ЕС и е сигурно, че конституционните промени имат подкрепата на 80 народни представители. \r\nИ Демократичния съюз за интеграция (ДСИ) изрази убеждение, че третата, финална фаза на процеса по изменение на Конституцията ще получи нужното мнозинство от две трети от депутатите. \r\nПревод и редакция:", "date": "2019.01.09", "title": "„Телма“ (Македония): Преговорите за осигуряване на мнозинство в Македония продължават"}
{"url": "http://www.focus-news.net/news/2019/01/09/2610300/blagoevgrad-ne-se-propuska-preminavane-na-tovarni-avtomobili-prez-gkpp-kulata-i-gkpp-ilinden-lekite-tryabva-da-sa-s-verigi.html", "text": "Не се пропуска преминаване на товарни автомобили през ГКПП „Кулата“ и ГКПП „Илинден“, леките трябва да са с вериги. Това съобщиха за  Радио „Фокус“ – Пирин  от Главна дирекция „Гранична полиция“. От 12.30 часа гръцките гранични власти спират пропускането на товарни автомобили през ГКПП „Кулата – Промахон“ и ГКПП „Илинден Ексохи“ на гръцка територия поради усложнена метеорологична обстановка. Леките автомобили се пропускат в Република Гърция само с вериги. \r\nЛора КАЛЧЕВА", "date": "2019.01.09", "title": "Благоевград: Не се пропуска преминаване на товарни автомобили през ГКПП „Кулата“ и ГКПП „Илинден“, леките трябва да са с вериги"}
{"url": "http://www.focus-news.net/news/2019/01/09/2610298/aktsenti-v-sutreshniya-blok-dobro-utro-balgariya-po-radio-fokus-na-10-yanuari.html", "text": "Парламентът във Великобритания възобнови дебата по сделката за напускане на ЕС, която беше договорена през ноември. Министър-председателят Тереза Мей ще спечели ли на предстоящия вот в парламента, планиран за 15 януари? Какви промени ще настъпят, очаквайте коментара на Димитър Гърдев, експерт по международни отношения и въпросите на сигурността, в сутрешния блок „Добро утро, България“ по  Радио „Фокус“ .  \r\nСлед събитията в пловдивското село Войводиново отново бе повдигнат въпросът как да се преборим с циганската престъпност. Застрашен ли е етническият мир? По тези и други въпроси ще разговаряме с Валери Симеонов, лидер на Национален фронт за спасение на България, депутат от ПГ на „Обединени патриоти“ и бивш вицепремиер по икономическата и демографската политика.  \r\nКметът на Общината Хасково Добри Беливанов ще ни каже за новия бюджет, предстоящите проекти и приоритетите на Общината.  \r\nАстрономическата обсерватория, разположена на Шуменското плато организира наблюдение на Слънцето. Повече за инициативата, която е насочена към ученици, ще чуем в репортажа на Ивелина Иванова от Радио „Фокус“- Шумен. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа с водещ Елеонора Чолакова.", "date": "2019.01.09", "title": "Акценти в сутрешния блок „Добро утро, България“ по Радио „Фокус“ на 10 януари"}
{"url": "http://www.focus-news.net/news/2019/01/09/2610301/api-vazstanoveno-e-dvizhenieto-v-izprevarvashtata-lenta-na-avtomagistrala-trakiya-pri-km-344-v-posoka-sofiya.html", "text": "Възстановено е движението в изпреварващата лента на автомагистрала „Тракия“ при км 344 в посока София. Това съобщиха от пресцентъра на  Агенция „Пътна инфраструктура“ . Трафикът временно се осъществяваше в една лента поради пътнотранспортно произшествие.", "date": "2019.01.09", "title": "АПИ: Възстановено е движението в изпреварващата лента на автомагистрала „Тракия“ при км 344 в посока София"}
{"url": "http://www.focus-news.net/news/2019/01/09/2610303/gd-granichna-politsiya-intenziven-e-trafikat-za-tovarni-avtomobili-na-gkpp-kulata-na-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на ГКПП „Кулата“ и на изход на ГКПП „Дунав мост“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония и Турция трафикът е нормален на всички гранични контролно-пропускателни пунктове. \r\nОт 12.30 ч. гръцките гранични власти спират пропускането на товарни автомобили през граничен контролно-пропускателен пункт Кулата - Промахон и граничен контролно-пропускателен пункт Илинден на гръцка територия, поради усложнена метеорологична обстановка. Леките автомобили ще се пропускат в Република Гърция само с вериги.", "date": "2019.01.09", "title": "ГД „Гранична полиция“: Интензивен е трафикът за товарни автомобили на ГКПП „Кулата“, на ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2019/01/09/2610304/stara-zagora-npm-shipka-buzludzha-gostuva-na-istoricheskiya-muzey-vav-velingrad-s-izlozhbata-shipchenskata-epopeya-prez-pogleda-na-uchastnika-v-balgarskoto-opalchenie-stefan-kisov.html", "text": "По повод 141 години от освобождението на Казанлък от турско робство Национален парк-музей \"Шипка-Бузлуджа\" гостува на Историческия музей във Велинград с изложбата \"Шипченската епопея през погледа на участника в Българското опълчение Стефан Кисов\". Това съобщи за  Радио „Фокус”  директорът на НПМ \"Шипка-Бузлуджа\" Чавдар Ангелов. Изложбата представя войната и епичните боеве за Шипка през погледа на командира на 3-та рота от 3-та опълченска дружина Стефан Кисов с откъси от книгата му „Българското опълчение в Освободителната Руско-турска война 1877-1878“. В експозицията са представени и ордени, медали, оригинални документи, снимки и вещи на опълченци, участвали в отбраната на Шипка. За първи път е показана пушка „Шаспо“, която е била на въоръжение в Българското опълчение. Предстои изложбата да бъде представена и в Добрич, Бургас, Габрово, Враца, Балчик и Смолян.", "date": "2019.01.09", "title": "Стара Загора: НПМ \"Шипка-Бузлуджа\" гостува на Историческия музей във Велинград с изложбата \"Шипченската епопея през погледа на участника в Българското опълчение Стефан Кисов\""}
{"url": "http://www.focus-news.net/news/2019/01/09/2610302/pregled-na-mezhdunarodnite-novini-do-18-chasa-agentsiya-fokus.html", "text": "Вицепремиерът и министър на вътрешните работи на Италия Матео Салвини заяви в сряда, че Полша и Италия могат да предизвикат „европейска пролет“, която да промени баланса на силите в Европейския парламент, където най-голямо влияние имат дясноцентристите от Германия и Франция, предава  AFP . \r\nИзказването на Салвини бе направено във Варшава преди разговорите му с Ярослав Качински, лидерът на полската управляваща партия „Право и справедливост“, на която двамата най-вероятно ще се фокусират върху предстоящите в края на май Европейски избори. \r\nНа изборите националистите и десните партии имат възможност да променят баланса на силите и да отнемат лидерството от дясноцентристите. \r\n„Готвим се за нов еквилибриум и нова енергия в Европа. Италия и Полша ще поведат тази нова европейска пролет“, заяви Салвини, като добави, че „ние имаме нов план за Европа, според който ще заменим френско-германската ос“. \r\nИталианският министър е заявил пред полските медии, че е говорил за създаване на „италианско-полска ос“ с премиера на Полша Матеуш Моравиецки по време на срещата им при затворени врата в сряда. \r\nСамият Моравиецки по-рано през деня заяви, че споделя много от критиките на Салвини към Брюксел, който, според тях, дискриминира някои страни. \r\n„Някои страни-членки биват третирани по-различен начин в подобни ситуации, а това май е дефиницията за дискриминация, не е ли?“ – заяви полският министър-председател пред американския телевизионен канал CNBC в сряда. \r\n„Една страна има бюджетен дефицит от 2,4% (Италия), а дефицитът на друга страна надхвърля 3% (Франция), но те са третирани различно заради някакви други съображения“, добави още Моравиецки, визирайки спорът между Рим и Брюксел за италианския бюджет. \r\n***  Визитата на руския президент Владимир Путин в Сърбия се подготвя, а програмата й в момента се уточнява, заяви прессекретарят на държавния глава Дмитрий Песков, предава  РИА Новости . \r\nНа 21 декември сръбският президент заяви, че очаква Владимир Путин в Сърбия на 17 януари, а в сряда Песков потвърди това: „Да, (президентът) се готви“. \r\nНа въпрос, планира ли Путин да връчи лично на Вучич ордена Александър Невски, с който бе награден с указ на руския президент от 7 януари, представителят на Кремъл посочи, че върху програмата на визитата все още се работи. \r\nПо-рано руският вицепремиер Юрий Борисов заяви, че визитата на Путин в Сърбия е планирана за януари и се очаква той да говори с Вучич по ключови въпроси от сътрудничеството между двете страни в сферата на енергетиката, транспорта и инфраструктурата. \r\n***  Непосредствено преди започването на заседанието на македонския парламент в сряда, в дневния ред на което е последната фаза от процеса по промяна на Конституцията, от управляващото мнозинство неофициално са заявили пред  скопското електронно издание „МКД“ , че са осигурили квалифицирано мнозинство. \r\nБроят на депутатите, които ще гласуват за конституционните промени, произтичащи от договора за името между Атина и Скопие, според събеседниците на медията, ще бъде същият, както при гласуването за отваряне на процеса – 80, или с един двама народни представители повече. Същите източници твърдят, че в полза на промените ще гласува и депутатът на ГРОМ Панчо Минов, а не се изключва да се включи и още някой. \r\nМнозинството е осигурено, защото премиерът Зоран Заев се е разбрал със Зиядин Села от „Алианса на албанците“ и е много близо до съгласие с опозиционното крило на движението БЕСА, оглавявано от Билал Касами. \r\nОт парламентарното мнозинство са заявили, че гласуването може да е още в петък, независимо, че по-рано се знаеше, че то ще е на 15 януари. \r\n***  Все още няма твърда договорка за осигуряване на нужното квалифицирано мнозинство в македонския парламент за окончателно приемане на конституционните промени, произтичащи от договора за името между Атина и Скопие, информираха от опозиционното крило на Движение БЕСА, оглавявано от Билал Касами, предава  скопският телевизионен канал „Телма“ . \r\nПреговорите са зациклили около искането на албанската партия да се премахне определението „македонско гражданство“ от Конституцията и вместо него там да пише „граждани на Северна Македония“, обяснява медията. \r\nРаботните групи на правителството и представители на БЕСА са в постоянен контакт и не е ясно дали те ще се разберат до началото на пленарното заседание, отбелязва „Телма“. \r\nТелевизионният канал припомня, че от групата на осемте отцепници от ВМРО-ДПМНЕ са предупредили, че всякакви отстъпки по отношение на гражданството ще ги принудят да не дадат подкрепата си за конституционните промени, защото именно това, според тях, е придобивката на Македония от Преспанския договор. \r\nПо-рано ВМРО-ДПМНЕ обяви, че няма да участва в дебата, нито да присъства на заседанието на парламента, което трябваше да започне в 17 часа българско време. \r\nСДСМ изразиха оптимизъм, че опозиционната партия няма да успее да попречи на членството в НАТО и ЕС и е сигурно, че конституционните промени имат подкрепата на 80 народни представители. \r\nИ Демократичния съюз за интеграция (ДСИ) изрази убеждение, че третата, финална фаза на процеса по изменение на Конституцията ще получи нужното мнозинство от две трети от депутатите. \r\n***  Британското правителство понесе още един удар в сряда, когато депутатите в Лондон гласуваха да го принудят в рамките на три работни дни да обяви какви стъпки ще предприеме, в случай, че сделката за Брекзит бъде отхвърлена от парламента следващата седмица, както се очаква, предава  AFP . \r\nМярката бе приета с 308 гласа „за“ срещу 297 „против“. \r\n*** Многоочаквана среща на младшия коалиционен партньор в гръцкото правителство „Независимите гърци“ (АНЕЛ) за Преспанския договор бе отменена от сряда за четвъртък или петък, пише  онлайн  изданието на вестник Kathimerini . \r\nОфициално заседанието бе отменено заради дългата парламентарна сесия. \r\nИзданието посочва, че дясната партия, която, според анкетите, не събира достатъчно подкрепа, за да влезе в следващия парламент, е разделена, тъй като няколко нейни депутати заявиха, че може да подкрепят сделката за името между Атина и Скопие, когато тя стигне до гръцкия парламент, с което се разграничиха от лидера Панос Камнеос, който обяви, че ще гласува против нея. \r\nВ отговор на натиска на депутата от „То Потами“ (Реката) в парламента в сряда да каже дали има намерение да излезе от управляващата коалиция заради Преспанския договор, Каменос не е дал ясен отговор, като вместо това е посочил разделението  в центристката партия по въпроса. \r\n***  Бившият висш функционер на ВМРО-ДПМНЕ Филип Петровски заяви, че лидерът на партията Християн Мицковски не протестира искрено срещу промените в Конституцията, произтичащи от договора за името между Скопие и Атина. Според него, лидерът на опозицията се е включил в демонстрациите пред парламента в сряда, само за да си създаде алиби пред членската маса, а иначе, както казва Петровски, той има намерение да премълчи измененията на Основния закон, пише  македонският „Фокус“ . \r\n„Мисля, че това, което направи Мицковски е само алиби. Нямаше да има място за маневри, ако не беше излязъл на протеста, който организирахме ние. В противен случай щеше да се стигне до ситуация, която потвърждава това, което говореше Хан – че няма да пречи на процеса, докато не бъде приета промяната на Конституцията. До днес те не са предприели никакви действия, а сега само си правят алиби пред членската маса, която е дълбоко разочарована“, заяви Петровски. \r\nТой посочи, че само малка част от привържениците на ВМРО-ДПМНЕ са придружили Мицковски на протеста и конкретно, че с него са били само стотина души, назначени в щаба на партията. Че членовете на опозиционната партия са разочаровани, както отбелязва Петровски, показва фактът, че само 5% от тях са афишираляи членството си в партията. \r\n„Разпадането доведе до паника. Разделението е сигурно, само клиентелистите останаха верни на Мицковски“, смята той. \r\nПетровски очаква конституционните промени да бъдат гласувани в сряда, предвид това, че опозицията няма да участва в  заседанието и дебатите ще бъдат по-кратки от очакваното. Ако това се случи, казва той, движението „Македония блокира“ няма да признае измененията и в бъдеще ще иска отмяна на това решение. \r\n*** Председателят на опозиционната ВМРО-ДПМНЕ се присъедини към протеста на „Македония блокира“ и „Твърдокорени“ пред парламента на Македония срещу договора за името между Скопие и Атина и бе освиркан от демонстрантите, след като отказа да изнесе реч пред тях, предава  скопското електронно издание CivilMedia . \r\nКакто съобщава медията, гражданите на няколко пъти са призовавали лидера на опозицията да се качи на сцената и да говори и да не се дели от хората, но той въпреки това не е пожелал да го направи. \r\n„Ако не се срамувате от тази импровизирана трибуна, можете да дойдете тук и да направите изявление“, са призовавали гражданите Мицковски, но той не е приел поканата им и е останал до оградата, в близост до полицията, както отбелязва изданието. \r\nОхраната на председателя на ВМРО-ДПМНЕ е казала на протестиращите, че не е достатъчно безопасно Мицковски да излезе на трибуната и да говори, което е разочаровало гражданите и те са го освиркали. \r\n„Ако тази трибуна и този протест не са безопасни, защо тогава е дошъл тук“, е заявил един от демонстрантите от сцената. \r\nПо-рано Християн Мицковски направи изявление пред медиите, зад парламента, където заяви, че до промяната на Конституцията се е стигнало не чрез демократични средства, а чрез насилие и изнудване и заплахи към депутатите. \r\n„ВМРО-ДПМНЕ и Коалиция за по-добра Македония няма да участват в този процес и на днешното заседание и ние, като политическа партия, няма да дадем легитимност на промяната на Конституцията, защото такива промени нямат легитимност от гражданите“, заяви опозиционният лидер. \r\nГенералният секретар на СДСМ Александър Кирацовски заяви в сряда на пресконференция, че е убеден, че протестите са съгласувани с „антизападното ръководство на ВМРО-ДПМНЕ и някои вътрешни и външни сили, който отчаяно искат да попречат на интеграцията на Македония в НАТО и Европейския съюз“. \r\nПротестът е започнал в 12 (13 часа българско време) часа пред парламента, а заседанието на народното събрание е отложено за 16 (17 часа). \r\n***  Държавният глава на САЩ Доналд Тръмп все още обмисля дали да обяви извънредно положение на границата с Мексико, за да заобиколи Конгреса по въпроса за финансирането на стената, предава  Reuters ,  като се позовава на говорителя на Белия дом Сара Сандърс.  \r\nТакава декларация „със сигурност все още е опция, нещо, което е на масата. Обмисляме го“, поясни Сандърс в интервю за телевизионния канал  Fox News , цитирано от агенцията. Тя допълни, че Белият дом остава с надежда, че може да намери решение за финансирането на стената и за прекратяване на частичната блокада на работата на американското правителство. Именно бюджета за съоръжението по границата с Мексико стана причина за него, припомня агенцията.   \r\n***  Председателят на опозиционната ВМРО-ДПМНЕ Християн Мицковски се присъедини към демонстрантите пред парламента в Скопие и ги призова за „мирни протести“ срещу определените от него като „насилствени“ промени в Конституцията на Македония, включващи промяна на името на страната, предава скопската електронна медия  „Плюс Инфо“ .  \r\n„Северна Македония е на (Зоран) Заев и неговите съдружници, а Република Македония е моята родина и на гражданите, които гласуваха за нея през 1991 г.“, подчерта Мицковски, който още веднъж увери, че ВМРО - ДПМНЕ няма да участва в парламентарната сесия и няма да даде легитимност на онова, което той определи като „насилствената промяна на Конституцията чрез пазарене и драконовски наказания“.  \r\nМицковски допълни, че партията е твърдо убедена, че конституционните промени засягат идентичността.  \r\n„Днес е последният акт на срамния процес, към който Република Македония е подтиквана от премиера Зоран Заев и управляващото мнозинство. До промяната на Конституцията с цел промяна на конституционното се стига не чрез демократични средства, а чрез акт на насилие срещу процедурите, изнудване и заплахи за депутатите и техните близки. ВМРО-ДПМНЕ и коалиция „За по-добра Македония\" няма да участват в този процес, а на днешното заседание няма да дадем като политическа партия легитимност за промяната на Конституцията, защото такива промени нямат легитимност от гражданите. Твърдо сме убедени, че те са вредни и оставят траен отпечатък върху македонското национално достойнство, както и че променят идентичността, преди всичко институционалната“, подчерта Мицковски.  \r\nСпоред лидера на ВМРО - ДПМНЕ става въпрос за процес на изменение на Основния закон чрез промяната на конституционното име, реализирана чрез „пазарене, драконовско изнудване, а за целта има масово злоупотреба в Прокуратурата и в съдебната система\". \r\n***  Съмнителен пакет в Генералното консулство на САЩ в Истанбул предизвика  паника, предаде информационната агенция ДХА, цитирана от всички турски медии. След получен сигнал за него, пред дипломатическата мисия, намираща се в квартал „Саръйер”, веднага пристигнаха полицейски екипи. В района са взети за засилени мерки за сигурност. След проведеното разследване се установи, че пакетът е предназначен за служител в консулството. В момента се изяснява защо той не е достигнал до него, посочва още ДХА. \r\n***  Основната опозиционна партия в Гърция „Нова демокрация“ нападнаха министъра на отбраната Панос Каменос за изменение, което включва компенсации по сделката за модернизиране на флота от изтребителите F-16, съобщава електронното издание на атинския ежедневник  Kathimerini . \r\nЛипсата на прозрачност при прилагането и разпределението на компенсациите традиционно предизвиква твърдения за лошо управление и корупция. В миналото ръководената от СИРИЗА администрация се ангажира да прекрати тази политиката, подчертават от редакцията.  \r\nКонсервативният депутат Симос Кедикоглу заяви, че Комисията за военните поръчки на не е била информирана за новия договор, подготвен от Министерство на отбраната. Той също така постави под въпрос прозрачността на изменението, като подчерта, че то представлява „грубо нарушение\". \r\nОт редакцията подчертават, че в парламента бе внесено изменение, което предвижда 230 милиона евро компенсации по сделката за самолетите, при това на фона на спекулациите, че Каменос, който е лидер на младшия коалиционен партньор „Независими гърци“ (АНЕЛ), ще напусне правителството заради възраженията си срещу споразумението от Преспа за новото име на Македония. \r\n***  Петметрова лавина помете улица в баварско градче в района на Марктшеленберг, съобщава германското списание  Focus , като се позовава на медийни доклади. \r\nНа място работят спасителни екипи, противопожарната служба и полицията. Към настоящия момент не се привеждат данни за пострадали, изчезнали или загинали.  \r\nПрипомня се, че в 27 общини в Бавария е издадена най-висока степен на предупреждение за опасност от лавина. \r\n***  Въпреки ниските температури пред сградата на македонския парламент се събират протестиращи срещу промените в Конституцията на страната, произтичащи от договора с Гърция за името, съобщава електронното издание на скопския  „Фокус“ . \r\nОт публикуваните снимки става ясно, че демонстрантите са блокирали движението в района на Събранието – на едно от платната са протестиращите, а на другото – полицейският кордон. Към настоящия момент се привеждат данни за около стотина участници в акцията на сдружението „Македония блокира“.  \r\nСдружението призова гражданите да се включат в протеста, независимо от политическа или каквато и да е принадлежност, тъй като – съгласно думите им, че това не е битка за отделни личности, лидери или за власт, а за защита на свещеното име, идентичност, история и традиция на македонския народ. \r\n„Антимакедонските политици достигнаха върха, или ще позволим на марионетното правителство в Скопие да унищожи всичко, което е македонско или Македония. Целта на всенародния протест е една, а именно – разпускане на парламента и избори без Зоран Заев като премиер“, се казва в съобщението на сдружението. \r\n***  Опозиционната ВМРО-ДПМНЕ не е променила позицията си и няма да участва в работата на Събранието, където започва последната фаза от процеса за промени в Конституцията на Македония, необходими за ратифициране на договора името с Гърция. От партията очакват този път нейните депутати да не гласуват за Преспанския договор, но във всеки случай предупреждават, че ако има „предатели“, те ще бъдат незабавно изключени, отбелязва електронното издание на македонския вестник  „Независен“ . \r\nСпоред партията правителството на премиера Зоран Заев продължава да оказва натиск и да изнудва на членовете си, за да бъде си гарантира необходимото квалифицирано мнозинство в парламента. \r\n\"Депутатите следват решенията от Конгреса и партийната програма, на практика спазват решенията на Изпълнителния и на Централния комитет, така че остава единствено да вярваме в тяхната честност\", подчертаха от ВМРО-ДПМНЕ. \r\nПленарната сесия е насрочена за обедните часове на деня, а законът предвижда дебатът да продължи максимум дванадесет дни. Като се има предвид обаче, че опозицията няма да участва, е възможно срокът да бъде скъсен и гласуването да се състои в петък. Това обаче ще зависи най-вече от оценката на правителството в кой момент ще разполага с най-малко 80 гласа „за\". Така бе при първото гласуване на 19 октомври, когато сесията, насрочена за сутринта, започна чак във вечерните часове. След това осем депутати от опозицията подкрепиха стартирането на процеса за промени в Конституцията, припомня изданието.", "date": "2019.01.09", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/09/2610296/tsvetan-tsvetanov-gerb-s-pozitsiyata-si-ot-vchera-bsp-blamiraha-za-poreden-pat-reshenie-na-prezidenta-za-uskoryavane-modernizatsiyata-na-balgarskata-armiya.html", "text": "С позицията си от вчера БСП бламираха за пореден път решение на президента за ускоряване модернизацията на Българската армия. Това каза председателят на ПГ ГЕРБ и зам.-председател на партията Цветан Цветанов в предаването „Лице в лице“ по  бТВ . „С позицията си от вчера БСП бламираха за пореден път решение на президента на Републиката, защото от май 2017 г. Консултативния съвет за национална сигурност имаше пълен политочески консенсус за ускоряване на инвестиционния разход, който трябва да се направи за модернизация на Българската армия. Това беше потвърдено с решението в парламента от юни 2018 г., когато се гласува този инвестиционен разход и правителството на започне процедурата“, обясни той. „Това, което в момента показва БСП е, че не са били искрени с решението, което са имали като гласуване“, заяви Цветанов и допълни, че това най-вероятно се е случило,  защото няколко месеца по-късно са видели избора и насоката. По думите му интересите и насоките им са били може би към „Грипен“. „2017 г. направихме анкетна комисия, защото за нас тази процедура трябва да е напълно прозрачна, за да няма съмнение в обществото. С тази комисия направихме да можем да създадем условия за създаване на прозрачна процедура. Имаме доклад на министрите на икономиката и отбраната, който казва, че F-16 е по-доброто решение, защото по технически показатели и разговори, които предстоят да бъдат проведени с мандата, който ще се даде от парламента, съм убеден, че цената ще бъде много по-приемлиева за България“, посочи Цветанов.", "date": "2019.01.09", "title": "Цветан Цветанов, ГЕРБ: С позицията си от вчера БСП бламираха за пореден път решение на президента за ускоряване модернизацията на Българската армия"}
{"url": "http://www.focus-news.net/news/2019/01/09/2610306/api-dvizhenieto-v-tunel-praveshki-hanove-na-am-hemus-shte-e-dvuposochno-v-edna-traba-ot-1030-ch-do-1630-ch-na-10-yanuari.html", "text": "Утре – 10 януари, от 10:30 ч. до 13:30 ч. движението в тунел „Правешки ханове“ на АМ „Хемус“ в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София. Това съобщиха от пресцентъра на  Агенция \"Пътна инфраструктура\" . От 13:30 ч. до 16:30 ч. ще бъде ограничено движението в тръбата за София. Превозните средства ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.01.09", "title": "АПИ: Движението в тунел „Правешки ханове“ на АМ „Хемус“ ще e двупосочно в една тръба от 10.30 ч. до 16.30 ч. на 10 януари"}
{"url": "http://www.focus-news.net/news/2019/01/09/2610305/blagoevgrad-ogranicheno-e-dvizhenieto-na-tovarni-avtomobili-nad-12-tona-po-patya-blagoevgrad-gkpp-stanke-lisichkovo.html", "text": "Ограничено е движението на товарни автомобили над 12 тона по пътя Благоевград - ГКПП „Станке Лисичково“ в двете посоки. Това съобщиха от  ОДМВР - Благоевград .", "date": "2019.01.09", "title": "Благоевград: Ограничено е движението на товарни автомобили над 12 тона по пътя Благоевград - ГКПП „Станке Лисичково“"}
{"url": "http://www.focus-news.net/news/2019/01/09/2610307/varna-patishtata-v-oblastta-sa-prohodimi-pri-zimni-usloviya.html", "text": "Натоварено е движението по основните булеварди в града, предаде репортер на  Радио „Фокус“ – Варна . Трафикът е интензивен по „Цар Освободител“, „Вл. Варненчик“, „Сливница“, околовръстното шосе и крайезерния път. Задръствания се образуват на кръстовището на пробива под ВиК заради ремонтните дейности по новия участък на бул. „В. Левски“, като колони от автомобили има и в посока центъра, и в посока кварталите. Затворена за движение е ул. „Георги Бенковски“ участъка от бул. „Вл. Варненчик“ до ул. „Д-р Пискюлиев“. Движението е отклонено по обходни маршрути заради предстоящи ремонтните дейности по проект по ОП „Региони в растеж“. Общо 3 инцидента са обслужили екипите на „Пътна полиция“ във Варна от началото на деня. При инцидентите няма пострадали граждани, нанесени са материални щети. Към момента няма данни за регистрирани произшествия, които да затрудняват движението. Всички светофарни уредби функционират нормално. Автобусите на градския транспорт се движат по разписание. \r\nВ областта пътищата са проходими при зимни условия. Движението по направленията за София, Добрич и Бургас се извършва без въведени ограничения. По пътя за Златни пясъци трафикът продължава да се осъществява в едно платно двупосочно. Ограничението важи за участъка от Резиденция „Евксиноград“ до курорта Св. св. Константин и Елена. Забранено е преминаването на моторни превозни средства над 10 тона в участъка Кранево – Варна при км 83 заради свлачище, като осигуреният обходен маршрут е през Кичево и Оброчище. \r\nДиана СТОЕВА", "date": "2019.01.09", "title": "Варна: Пътищата в областта са проходими при зимни условия"}
{"url": "http://www.focus-news.net/news/2019/01/09/2610311/veliko-tarnovo-patishtata-sa-zasnezheni-na-mesta-v-oblastta-nastilkite-se-obrabotvat-sreshtu-zaledyavane.html", "text": "Пътните настилки в областта са мокри. На места са възможни заснежени участъци, но са обработени срещу заледяване. Това съобщиха за  Радио „Фокус“ – Велико Търново  от Областно пътно управление. От пътното управление съветват водачите да карат внимателно и със съобразена скорост. Условията за пътуване в региона са нормални за сезона. Времето е облачно, но без валежи и намалена видимост. В по-усойните участъци има и заледявания. Органите на реда съветват водачите да са внимателни. Трафикът в края на работния ден е интензивен. Допълнително въведени ограничения и нови затворени участъци няма. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. В отсечката от км 47+800 до км 48+000  от пътя между Твръдица и Елена има пропадане на пътното платно и текат ремонтни дейности, които трябва да приключат до 11 януари. Затворен за товарни автомобили над 10 тона е път-551 Дебелец - Средни колиби - Елена. Обходният маршрут е през Дебелец - В.Търново - Лясковски кантон - Миндя - Елена и обратно. Остава затворен поради свлачище участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.01.09", "title": "Велико Търново: Пътищата са заснежени на места в областта, настилките се обработват срещу заледяване"}
{"url": "http://www.focus-news.net/news/2019/01/09/2610308/tsvetan-tsvetanov-za-paketa-mobilnost-mozhem-mnogo-poveche-kogato-obedinim-usiliya-i-pokazhem-che-nosim-balgarskoto-v-sebe-si-a-ne-politicheskiya-egoizam.html", "text": "Можем много повече, когато обединим усилията си и покажем, че носим българското в себе си, а не политическия егоизъм. Това каза председателят на ПГ ГЕРБ и зам.-председател на партията Цветан Цветанов във връзка с утрешния протест на българските превозвачи в Брюксел в предаването „Лице в лице“ по  бТВ .  Във връзка с упреците на БСП, че управляващите са пропуснали по време на европредседателството  да поставят въпроса за пакета „Мобилност“ и са проспали „зловещия план“ за разрушаване на българския превозвачески бизнес, Цветанов коментира: „Пакетът „Мобилност“ е тема в ЕП от 2 години, още преди председателството и по време на него“. „През цялото време както българското правителство, така и евродепутатите ни са защитавали българските превозвачи, не са допуснали пакетът да бъде приет и няма нито един глобен български гражданин в европейските държави“, коментира той. „Не искам да влизам в конфронтация. Искам да покажем, че има кауза, върху която може да се обединим всички. Искам да благодаря на евродепутатите от всички политически семейства, които утре ще участват в протеста, на премиера Бойко Борисов, че даде мандат на министър Росен Желязков да присъства и в момента в Брюксел. Това е кауза на България. Привлечени са и Полша, и Унгария., Литва, Латвия, Шотландия. Убеден съм, че когато обединим усилията си и покажем, че носим българското в себе си, а не политическия егоизъм и пристрастия,  можем да постигнем много повече, ако бъдем заедно\", каза още Цветан Цветанов.  \r\n„Ако трябва да отговоря на провокативния ви въпрос, Корнелия Нинова, която вчера каза, че ще потърси подкрепата на ПЕС, искам да попитам ще потърси ли подкрепата на председателя на ПЕС Сергей Станишев, за който тя или нейни депутати казват, че няма да намери листите за евровота, защото би могъл да отблъсне не малка част от избирателите им“, добави Цветанов. \r\nНа въпрос подкрепя ли протеста на командосите във Войводиново заради ескалация на етническото напрежение между циганите и българите, Цветанов поясни: „Подкрепям законността, справедливостта и всеки един мирен протест. В тази посока заставам и зад командосите“.", "date": "2019.01.09", "title": "Цветан Цветанов за пакета „Мобилност“:  Можем много повече, когато обединим усилия и покажем, че носим българското в себе си, а не политическия егоизъм"}
{"url": "http://www.focus-news.net/news/2019/01/09/2610309/sport-totnam-prie-oferta-ot-kitay-za-musa-dembele.html", "text": "Ръководството на Тотнъм е приело офертата на китайския клуб Бейджин Гуан за халфа Муса Дембеле. Според Sky Sports трансферната сума, която ще получат шпорите, е 9 млн. паунда, докато ВВС твърди, че става дума за 11 млн. Договорът на 31-годишния белгиец изтича през лятото, а той не е играл за лондончани от средата на ноември. Тогава полузащитникът получи контузия в глезена в срещата с Уулвърхемптън (3:2). Дембеле се присъедини към Тотнъм през 2012-а от Фулъм и записа цели 243 мача във Висшата лига. На сметката си има 12 гола и 12 асистенции.", "date": "2019.01.09", "title": "Спорт: Тотнъм прие оферта от Китай за Муса Дембеле"}
{"url": "http://www.focus-news.net/news/2019/01/09/2610315/predstoyashti-sabitiya-v-stranata-za-10-yanuari-agentsiya-fokus.html", "text": "*** \r\nОт 09.30 часа в Националния пресклуб на БТА ще се проведе дискусия на тема „Как бизнесът подкрепя българското висше образование?”, организирана от Фондация „Подкрепа за образование”. \r\n*** \r\nОт 10.00 часа 13 състав на Специализирания наказателен съд ще гледа делото срещу Румяна Ж. за престъпление по служба – чл. 283 НК.  \r\n*** \r\nОт 10.30 часа 18-и състав на Специализирания наказателен съд ще гледа делото срещу Красимир К., Славчо А. и Галина А. за организиране и ръководене на организирана престъпна група.  \r\n*** \r\nОт 11.00 часа в зала 610 в сградата на Централно управление на НАП ще се проведе пресконференция във връзка с началото на данъчната кампания. \r\n*** \r\nОт 11.00 часа 10-и състав на Специализирания наказателен съд ще гледа делото срещу Бенито И., Иван И., Емил И., Валентин А. и Цветан Б. за организиране и ръководене на организирана престъпна група.  \r\n*** \r\nОт 11.00 часа в Логистичен център на cargo-partner, Австрийското търговско представителство ще представи резултатите от официално проучване сред австрийските компании за развитието на инвестиционния климат в България.  \r\n*** \r\nОт 12.00 часа 3 състав на Специализирания наказателен съд ще гледа делото срещу Петър М. за участие в организирана престъпна група.  \r\n*** \r\nОт 13.00 часа изпълнителният директор на ЦГМ ще представи дейностите по доизграждане на подземен паркинг на Метростанция „Стадион Васил Левски“. \r\n*** \r\nОт 13.00 часа, пред сградата на Представителството на Европейската комисия, Политическа партия „МИР” организира мирен протест срещу новите текстове в пакет „Мобилност 1“ и в подкрепа на исканията на българските превозвачи.  \r\n*** \r\nОт 14.00 часа в Националния пресклуб на БТА, Сдружение „Спинална мускулна атрофия“ ще обяви публична кампания „Министър Ананиев, спите ли добре?!“, която е „срещу бездушието и оставянето на произвола от страна на МЗ и НЗОК на деца, болни от смъртоносна болест“. \r\n*** \r\nОт 13.00 часа в зала „Скаптопара“ Димитър Кузманов ще играе тенис с деца. В залата ще бъдат изградени мини кортове, а изпратилият най-силната си година тенисист ще играе срещу всички желаещи по време на специалната среща, чиито домакин ще бъде Община Благоевград.  \r\n*** \r\nОт 17.00 часа в зала № 5 на Общината ще се проведе публично обсъждане на проекта за бюджет и инвестиционна програма за 2019 година.   \r\n*** \r\nОт 18.00 часа изложбата „Януари“ на Дружество на художниците – Бургас ще бъде открита официално в галерията на ул. „Александровска“ 22. \r\n*** \r\nОт 18.30 часа в КЦ „Морско казино“ ще бъде представен българският филм „Пощальонът“. \r\n*** \r\nОт 12.00 часа в ритуална зала на гробищния парк ще се състои поклонението пред тленните останки на бившия директор на Музикално-драматичен театър (МДТ) „Константин Кисимов“ Сава Димитров.   \r\n*** \r\nОт 12.00 часа в Регионалния пресклуб ще състои пресконференция на организацията „Приятели на животните“.  \r\n*** \r\nОт 17.00 часа в заседателната зала на Общински съвет Дългопол ще се състои публично обсъждане на бюджета за 2019 г. \r\n*** \r\nОт 10.00 часа в заседателна зала на Общината ще се проведе обществено обсъждане на резултатите от извършена инвентаризация на горски територии. \r\n*** \r\nОт 17.30 часа в залата на Възрожденското училище ще  бъде представена новата книга на Георги Тошев, \"Години любов\", посветена на 80 години от рождението на Невена Коканова.   \r\n*** \r\nОт 19.00 часа в голямата зала на Драматично-куклен театър „К. Величков“  ще се играе комедията „Когато котката я няма“.   \r\n*** \r\nОт 13.30 часа в УМБАЛ „Света Марина“ ще се проведе среща-разговор с пионерите в роботизираната гинекологична хирургия чл.-кор. проф. Григор Горчев и проф. Славчо Томов. \r\n*** \r\nОт 09.00 часа в зала 2 на Окръжния съд ще се проведе заседание по делото срещу Стефан М. и Петър А., обвинени в кражба и притежание на огнестрелно оръжие.  \r\n*** \r\nОт 09.30 часа в зала 1 на Апелативния съд ще се проведе заседание по делото, с което Окръжна прокуратура - Стара Загора протестира присъда спрямо трима души, които Старозагорският окръжен съд е признал за виновни в извършване на  убийство и опит за убийство. Недоволни от наказанията са и всички осъдени. \r\n*** \r\nОт 13.30 часа в зала 5 на Окръжния съд ще се проведе заседание по делото срещу Ваня У., обвинена че при управление на моторно превозно средство по непредпазливост е причинила смъртта на 75-годишен мъж. \r\n*** \r\nОт 19.00 часа в Регионален природонаучен музей ще се състои презентация „Пещерите на Коста Рика и техните обитатели“.  \r\n*** \r\nОт 19.30 часа в Limacon Event Center ще се проведе първият публичен дебат на номинираните за вътрешните избори за определяне на кандидатите на „Да, България!“ за евродепутати в единната листа на Демократична България за изборите за Европейски парламент през 2019 г.  \r\nПреди дебата, от 15.00 часа, номинираните кандидати ще се срещат хора в центъра на града, като ще бъдат поставени специално за целта изградени маси на ул. Княз Александър Батенберг (Главната).  \r\n***  \r\nОт 17.00 часа в ХГ Николай Павлович” ще бъде открита изложба на карикатуриста Йовчо Савов. Започват Алековите дни.  \r\n*** \r\nОт 11.30 часа в залите на Регионален исторически музей „Стою Шишков“ – Смолян ще бъде открита изложбата „По шевиците ще ги познаете…“.  \r\n*** \r\nОт 19.00 часа в Драматичен театър ще се състои премиера на „Прелестите на изневярата“ от Валентин Красногоров. \r\n*** \r\nОт 10.00 часа в сградата на ВиК ще се проведе Общо събрание на съдружниците.  \r\n*** \r\nОт 12.00 часа в зала „Тича“ на хотел „Шумен“ омбудсманът Мая Манолова и общественият посредник на Община Шумен Иван Капралов организират обществена дискусия на тема: „Право на заплащане на качествена ВиК услуга“. \r\n*** \r\nОт 14.00 часа в заседателна зала на ДКТ „В. Друмев“ ще се проведе пресконференция на която ще бъде отчетена 2018 година и ще бъдат представени творческите планове за 2019 г., както и  театралният фестивал „Нова българска драма“.", "date": "2019.01.09", "title": "Предстоящи събития в страната за 10 януари (Агенция „Фокус“)"}
{"url": "http://www.focus-news.net/news/2019/01/09/2610312/sliven-intenziven-e-trafikat-v-oblastta-nyama-vavedeni-dopalnitelni-ogranicheniya-po-patishtata.html", "text": "Няма въведени допълнителни ограничения по пътищата в Сливенска област. При зимни условия се осъществява движението. По високите места, в планинските райони край Котел и Твърдица пътищата са заснежени, но почистени и опесъчени. Това съобщиха от  Областното пътно управление . Трафикът по пътищата в областта е интензивен. Затворени за тежки автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.01.09", "title": "Сливен: Интензивен е трафикът в областта, няма въведени допълнителни ограничения по пътищата"}
{"url": "http://www.focus-news.net/news/2019/01/09/2610313/blagoevgrad-snezhna-pokrivka-se-e-obrazuvala-na-avtomagistrala-struma-v-uchastaka-blagoevgrad-dupnitsa.html", "text": "Снежна покривка се е образувала на автомагистрала „Струма“ в участъка Благоевград – Дупница поради обилен снеговалеж, съобщи  слушател на Радио „Фокус“ . По думите му не се извършва опесъчаване и разчистване на трасето към момента. Шофьорите да се движат с повишено внимание и съобразена скорост.", "date": "2019.01.09", "title": "Благоевград: Снежна покривка се е образувала на автомагистрала „Струма“ в участъка Благоевград – Дупница"}
{"url": "http://www.focus-news.net/news/2019/01/09/2610317/nimh-utre-v-severozapadnite-rayoni-valezhite-ot-snyag-shte-prodalzhat-a-v-tsentralnite-i-iztochnite-shte-preminavat-v-dazhd.html", "text": "През следващото денонощие ще бъде облачно, с валежи – в северозападните райони и високите полета на Западна България - от сняг, в централните райони - от дъжд и сняг, а в Източна България и крайните югозападни райони - само от дъжд. В Родопската област ще има значителни валежи от дъжд, а в северозападните райони и високите полета на Западна България ще се образува нова снежна покривка до 10-15 см. Ще духа слаб северозападен, в Източна България силен южен вятър, който до обяд ще отслабне и в Североизточна България ще се ориентира от север-североизток. Минималните температури, в повечето райони, ще бъдат между минус 3° и 2°, максималните - между 0° и 5°, в Югоизточна България до 10°-11°. Атмосферното налягане през деня слабо ще се повиши, но ще остане значително по-ниско от средното за месеца. Това съобщи за Агенция „Фокус“ дежурният синоптик  Христо Христов в  Националния институт по метеорология и хидрология (НИМХ) .  \r\nНад Черноморието ще бъде облачно с валежи от дъжд. Ще духа южен силен, който в следобедните часове по северното крайбрежие ще отслабне и ще се ориентира от север-североизток. Максимални температури между 8° и 11°. Температурата на морската вода е 5-6°. Вълнението на морето ще бъде 3 бала по южното крайбрежие и ще достига 4-5 бала по северното. \r\nВ планините ще бъде облачно с валежи от сняг, който през деня в ниските части ще премине в дъжд. Ще духа силен и бурен югозападен вятър. Максималната температура на височина 1200 метра ще е около 2°, на 2000 метра – около минус 3°. \r\nПрез нощта срещу петък и в петък до обяд от запад на изток валежите ще спрат, облачността ще се разкъса и ще намалее. Вятърът навсякъде ще се ориентира от запад-северозапад и в Дунавската равнина, в Горнотрайкийската низина и в източните райони ще бъде умерен. Температурите ще се понижат. В събота ще остане ветровито, ще има и значителни разкъсвания и намаления на облачността. Минималните температури ще са още по-ниски, на места до минус 10°-минус 12°. В неделя вятърът ще отслабне. Облачността ще се увеличи, вероятността за валежи е малка.", "date": "2019.01.09", "title": "НИМХ: Утре в северозападните райони валежите от сняг ще продължат, а в централните и източните - ще преминават в дъжд"}
{"url": "http://www.focus-news.net/news/2019/01/09/2610316/varna-zaledeno-stalbishte-zatrudnyava-dostapa-do-iv-dkts.html", "text": "Недостъпни и опасни стълби, водещи към един от входовете на сградата, в която се помещават ДКЦ IV и част от кабинетите на Специализираната болница по онкологични заболявания във Варна, създават предпоставки за инциденти, предаде репортер на Радио „Фокус“ – Варна. Ледът се е образувал от непрекъснато стичаща се вода от един от улуците на първия етаж на сградата. Допълнителна пречка, особено за трудноподвижните хора, които искат да стигнат до сградата, са и множеството паркирани автомобили. За да не плащат за вход, недобросъвестни шофьори ежедневно спират колите си точно пред стълбите, без да оставят място за пешеходците. На мястото асфалтът е разбит, осеян с дупки и камъни. На метри от бившата поликлиника се намират две сгради, в които са разположени на ТЕЛК състави. Много често до там трябва да стигнат трудноподвижни хора и такива в инвалидни колички.  \r\nДиана СТОЕВА", "date": "2019.01.09", "title": "Варна: Заледено стълбище затруднява достъпа до IV ДКЦ"}
{"url": "http://www.focus-news.net/news/2019/01/09/2610299/mateo-salvini-italiya-i-polsha-tryabva-da-predizvikat-evropeyska-prolet-koyato-da-promeni-balansa-i-da-zameni-frensko-germanskata-os-v-es.html", "text": "Вицепремиерът и министър на вътрешните работи на Италия Матео Салвини заяви в сряда, че Полша и Италия могат да предизвикат „европейска пролет“, която да промени баланса на силите в Европейския парламент, където най-голямо влияние имат дясноцентристите от Германия и Франция, предава  AFP . \r\nИзказването на Салвини бе направено във Варшава преди разговорите му с Ярослав Качински, лидерът на полската управляваща партия „Право и справедливост“, на която двамата най-вероятно ще се фокусират върху предстоящите в края на май Европейски избори. \r\nНа изборите националистите и десните партии имат възможност да променят баланса на силите и да отнемат лидерството от дясноцентристите. \r\n„Готвим се за нов еквилибриум и нова енергия в Европа. Италия и Полша ще поведат тази нова европейска пролет“, заяви Салвини, като добави, че „ние имаме нов план за Европа, според който ще заменим френско-германската ос“. \r\nИталианският министър е заявил пред полските медии, че е говорил за създаване на „италианско-полска ос“ с премиера на Полша Матеуш Моравиецки по време на срещата им при затворени врата в сряда. \r\nСамият Моравиецки по-рано през деня заяви, че споделя много от критиките на Салвини към Брюксел, който, според тях, дискриминира някои страни. \r\n„Някои страни-членки биват третирани по-различен начин в подобни ситуации, а това май е дефиницията за дискриминация, не е ли?“ – заяви полският министър-председател пред американския телевизионен канал CNBC в сряда. \r\n„Една страна има бюджетен дефицит от 2,4% (Италия), а дефицитът на друга страна надхвърля 3% (Франция), но те са третирани различно заради някакви други съображения“, добави още Моравиецки, визирайки спорът между Рим и Брюксел за италианския бюджет. \r\nПревод и редакция:", "date": "2019.01.09", "title": "Матео Салвини: Италия и Полша трябва да предизвикат „европейска пролет“, която да промени баланса и да замени френско-германската ос в ЕС"}
{"url": "http://www.focus-news.net/news/2019/01/09/2610320/predstoyashti-mezhdunarodni-sabitiya-za-10-yanuari-agentsiya-fokus.html", "text": "*** Продължава заседанието на македонския парламент за окончателно приемане на конституционните промени, произтичащи от договора за името между Атина и Скопие \r\n*** Германският канцлер Ангела Меркел пристига на първата си официална визита в Гърция от 2014 година \r\n*** Председателят на Европейската комисия Жан-Клод Юнкер и екип комисари откриват председателството на Румъния в Съвета на ЕС \r\n*** Реч на лидера на Лейбъристката партия Джереми Корбин за Брекзит \r\n*** Пресконференция на унгарския премиер Виктор Орбан \r\n*** Бившият външен министър на Великобритания Борис Джонсън ще изнесе реч за Брекзит \r\n*** Кръгла маса с европейския комисар по търговията Сесилия Малстрьом \r\n*** Президентът на САЩ ще посети южната граница с Мексико на фона на политическото противоборство около финансирането на стената \r\n*** Започва вторият мандат на венецуелския президент Николас Мадуро \r\n***", "date": "2019.01.09", "title": "Предстоящи международни събития за 10 януари ( Агенция „Фокус“ )"}
{"url": "http://www.focus-news.net/news/2019/01/09/2610318/iefimerida-gartsiya-anel-dade-nov-signal-za-razdyala-sas-siriza-chrez-klipcheto-za-novoto-si-logo.html", "text": "По всичко личи, че Панос Каменос казва „довиждане“ на сътрудничеството си със СИРИЗА чрез видеоклип, с който се представя новото лого на неговата партия „Независимите гърци“ (АНЕЛ), която е младши коалиционен партньор в правителството, пише електронното издание на  вестник Iefimerida , като посочва, че основният акцент на клипчето пада върху червените линии. \r\nВъв филмчето, говорителят обявява: „Червените линии са нашата гордост. Червените линии пишат нашата история. Червените линии почитат нашите предци. Червените линии са нашата независимост и сила. \r\nНезависими гърци. Сега по-решителни от всякога“. \r\nКакто посочва изданието, по всичко личи, че разводът между СИРИЗА и АНЕЛ е въпрос на дни, или седмици. Срещата на парламентарната група на „Независимите гърци“, на която трябваше да реши в сряда дали да се оттегли от правителството, беше отложена заради присъствието на министъра на отбраната Каменос в парламента, но изглежда тя и без това не би повлияла на конюнктурата, защото на председателят би му било трудно да утвърди партийната линия при положение, че повечето му депутати не бяха налице. \r\nIefimerida отбелязва, че Елена Кунтура (министър на туризма от редиците на АНЕЛ) така или иначе няма да присъства, защото е в Торонто и така отново няма да може да обяви директно дали ще гласува за Преспанския договор, или не. Подобен е слуаят и с Василиос Кокалис, който не е присъствал на днешното заседание на парламента и се противопоставя на договора със СКопие, но не е съгласен с оттеглянето от правителството. „Ще видим, когато дойде моментът“, каза той. \r\nИма двама липсващи депутати, които изглежда са решили да не се съобразят с партийната линия, посочва вестникът. Танасис Папахристопулос, който отдавна каза, че ще гласува в подкрепа на Преспанския договор, също върви в тази посока. \r\nМарина Хрисовелони също не е съгласна с изтеглянето от правителството и вече обяви, че няма намерение да напуска поста си на заместник-министър на вътрешните работи. Костас Зурарис не иска да е част от падането на правителството, а що се отнася до Терънс Чик, той отдавна се е дистанцирал от партията и изглежда ще се присъедини към СИРИЗА за следващите избори. \r\nКакво ще стане между АНЕЛ и СИРИЗА ще се разбере, най-вероятно, в петък, когато би трябвало да се състои срещата между премиера Алексис Ципрас и Панос Каменос. Според запознати източници на Iefimerida, уговорката вече е направена по време на телефонен разговор между двамата политици. Източници от АНЕЛ твърдят, че министър-председателят се е свързал с военния министър и го е помолил конфликтът да бъде отложен с 48 часа заради посещението на германския канцлер Ангела Меркел в четвъртък и петък. \r\nПревод и редакция:", "date": "2019.01.09", "title": "Iefimerida (Гърция): АНЕЛ даде нов сигнал за раздяла със СИРИЗА чрез клипчето за новото си лого"}
{"url": "http://www.focus-news.net/news/2019/01/09/2610314/tsvetan-tsvetanov-gerb-uvazhavam-kachestvata-na-prezidenta-rumen-radev-kato-pilot-no-ne-kato-politik.html", "text": "От държавите членки на НАТО в ЕС, само Чехия и Унгария са с \"Грипен\", всички други са с F-16. Това каза председателят на ПГ ГЕРБ и зам.-председател на партията Цветан Цветанов в предаването „Лице в лице“ по  бТВ . „Нека да си припомним как завършиха процедурите и какви бяха съмненията за корупция от откритите източници, които излизаха в медиите в тези държави, нека да си припомним Словакия само преди осем-десет месеца, когато имаха решение за „Грипен““, заяви Цветанов, като подчерта, че тогава е имало много важна позиция на гражданското общество. „Вие виждате, че в момента, те са във финалната си част за закупуване на F-16, защото това е най-доброто и това може да добие способностите на една държава, за да може да бъде част от целия този организационен пакет за отбранителни способности. Нека да погледнем нашите съседи - Румъния, Гърция и Турция. Това са държави членки на НАТО, които на въоръжение имат F-16. Защо смятате, че нашите експерти, които дадоха този доклад са по-лоши, като оценители на всичкото това, което трябваше да извършат като дейност по инвестиционният разход и по процедурата, която беше направена“, обясни Цветанов и призова да се отнасяме с уважение към експертите. „Аз уважавам и качествата, като пилот на президента Румен Радев, но не уважавам качествата му като политик, защото той иска много ясно да отклони страната ни на Изток, но не и да затвърдим позицията си в НАТО и да имаме едно стратегическо партньорство, дори да приемем със САЩ“, каза Цветанов. \"Саботирането на този инвестиционен разход и модернизацията на българската армия е в услуга на всички тези, които имат интереси държавата да плаща за сегашната авиационна техника и да можем действително да даваме пари за нещо, което е несъвместимо с НАТО”, заяви той. \r\n\"Убеден съм, че ще имаме необходимото мнозинство, за да дадем мандат на правителството да може да финализира процесът. Убеден съм, че когато стигнем до ратификацията обществената и политическата подкрепа ще са по-големи, защото това е бъдещето на България в темата \"Сигурност\" за 40 г. напред. Може би другата седмица ще влезе в парламента, в сряда може би ще има дебат и решение за възлагане на правителството да продължи преговорния процес\", обясни той.", "date": "2019.01.09", "title": "Цветан Цветанов, ГЕРБ: Уважавам качествата на президента Румен Радев като пилот, но не като политик"}
{"url": "http://www.focus-news.net/news/2019/01/09/2610323/kyustendil-vremenno-e-ogranicheno-dvizhenieto-na-tezhkotovarni-avtomobili-nad-12-tona-po-am-struma-ot-paten-vazel-boboshevo-v-posoka-sofiya-poradi-snegopochistvane.html", "text": "Временно е ограничено движението на тежкотоварни автомобили над 12 тона по АМ „Струма“, от пътен възел „Бобошево“, в посока София поради снегопочистване. Това съобщиха от  пресцентъра на Агенция \"Пътна инфраструктура\" .  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ и по всяко време от денонощието на тел. 0700 130 20 в АПИ.", "date": "2019.01.09", "title": "Кюстендил: Временно е ограничено движението на тежкотоварни автомобили над 12 тона по АМ „Струма“, от пътен възел „Бобошево“ в посока София поради снегопочистване"}
{"url": "http://www.focus-news.net/news/2019/01/09/2610319/plyus-info-makedoniya-talat-dzhaferi-otkri-parlamentarnoto-zasedanie-za-konstitutsionnite-promeni.html", "text": "Председателят на македонския парламент Талат Джафери откри парламентарното заседание за финализиране на процеса по промяна на Конституцията, в съответствие с изискванията на договора за името между Атина и Скопие, съобщава  скопското електронно издание „Плюс инфо“ . \r\nС началото на пленарната сесия започва и третата фаза от процеса по промяна на Основния закон на страната. ВМРО-ДПМНЕ не присъстват на заседанието. \r\nПревод и редакция:", "date": "2019.01.09", "title": "„Плюс инфо“ (Македония): Талат Джафери откри парламентарното заседание за конституционните промени"}
{"url": "http://www.focus-news.net/news/2019/01/09/2610325/plovdiv-vavezhda-se-vremenna-organizatsiya-na-dvizhenie-v-grada-po-povod-otkrivashtoto-sabitie-na-initsiativata-plovdiv-evropeyska-stolitsa-na-kulturata-2019.html", "text": "Въвежда се временна организация на движение в града по повод откриващото събитие на инициативата „Пловдив – Европейска столица на културата 2019“. Това съобщиха за  Радио „Фокус“ – Пловдив  от Областната дирекция на МВР. В рамките на съботния ден, от 12.00 часа до приключване на съпътстващите официалното откриване инициативи, в града се забранява преминаването по цялото протежение на бул. „Цар Борис ІІІ Обединител”, от кръстовището с бул. „Христо Ботев” до кръстовището с бул. „Шести септември”. Изходът от Старинен Пловдив и квартал „Капана” ще се осъществява през ул. „Фредерик Жулио Кюри” към бул. “Шести септември”.  Спира се движението по ул. „Патриарх Евтимий”, източно и западно от бул. „Цар Борис ІІІ Обединител”, ограничава се и достъпът към бул. “Цар Борис ІІІ Обединител” от ул. “Граф Игнатиев” и ул. “Цанко Дюстабанов”. \r\nОт Областната дирекция на МВР съобщиха още, че на 12 януари се забранява паркирането на автомобили по ул. „Иван Вазов”, от кръстовището с ул. „Авксентий Велешки” до кръстовището с ул. „Цар Асен”, по ул. „Цар Асен” до кръстовището с ул. “Цанко Дюстабанов”, по ул. “Д-р Г.М. Димитров”, от кръстовището с ул. „Цар Асен” до кръстовището с ул. „Крали Марко”, също по ул. „Крали Марко”. \r\nЗа улеснение на гостите на града са определени буферни паркинги, към които водачите ще бъдат насочвани от полицейски служители. \r\nТони МИХАЙЛОВ", "date": "2019.01.09", "title": "Пловдив: Въвежда се временна организация на движение в града по повод откриващото събитие на инициативата „Пловдив – Европейска столица на културата 2019“"}
{"url": "http://www.focus-news.net/news/2019/01/09/2610329/api-vsichki-motorni-prevozni-sredstva-v-oblast-smolyan-e-neobhodimo-da-izpolzvat-verigi.html", "text": "Всички моторни превозни средства в област Смолян е необходимо да използват вериги. Това съобщиха от  пресцентъра на Агенция \"Пътна инфраструктура\" . Ограничава се движението на товарни автомобили с ремаркета и полуремаркета в цялата област. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.01.09", "title": "АПИ: Всички моторни превозни средства в област Смолян е необходимо да използват вериги"}
{"url": "http://www.focus-news.net/news/2019/01/09/2610328/kiriakos-mitsotakis-kamenos-e-sauchastnik-na-tsipras-za-prespanskiya-dogovor.html", "text": "„Панос Каменос трябваше да излезе от правителството преди няколко месеца, ако наистина искаше да блокира Преспанския договор. С това, че остана в коалицията, той даде химикалката на Алексис Ципрас да подпише и с това самият той е виновен изцяло“, заяви председателят на основната гръцка опозиционна партия „Нова Демокрация“ в изказването си пред Изпълнителния комитет на фракцията, предава  скопското електронно издание „Плюс инфо“ . \r\nКакто съобщава кореспондентът на МИА от Атина, Мицотакис разкритикува гръцкото правителство и Панос Каменос след сигналите, че той най-вероятно ще излезе от коалицията заради Преспанския договор. \r\n„Тук говорим за съучастие, защото господин Каменос е съучастник на господин Ципрас след Преспа. Щом не е съгласен, трябваше още тогава да излезе. Но, вместо него, от правителството излезе архитекта на Преспанския договор, бившия външен министър, господин Коцияс“, заяви председателят на „Нова Демокрация“, като добави, че оставката на последния е дошла на „правителствено заседание след безпрецедентни обвинения за подкупи и употреба на тайни фондове“. \r\nМицотакис подчерта, че последните сценарии и спекулации за правителство на малцинството преди парламентарни избори през есента са „безпрецедентно нарушение на демократичния ред“. \r\n„В демокрацията няма скрито или тайно мнозинство. Премиерът трябва или да поиска вот на доверие, за да видим кои и колко го подкрепят, или да насрочи избори, както налага демократичната легитимност“, подчерта лидерът на опозицията. \r\nМицотакис заяви, че това, което се случва в страната през последните дни, е без аналог: „Коалиционните партньори обявяват срещи и интервюта, които след това отказват или отлагат, превръщайки страната в истинско шоу“. \r\nПревод и редакция:", "date": "2019.01.09", "title": "Кириакос Мицотакис: Каменос е съучастник на Ципрас за Преспанския договор"}
{"url": "http://www.focus-news.net/news/2019/01/09/2610331/blagoevgrad-vremenno-dvizhenieto-po-patya-gotse-delchev-katuntsi-e-ogranicheno-za-mps-nad-10-t-poradi-snegopochistvane.html", "text": "Временно движението по път III - 198 Гоце Делчев - Катунци е ограничено за МПС над 10 т поради снегопочистване. Това съобщиха от  Агенция „Пътна инфраструктура“ . Всички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.01.09", "title": "Благоевград: Временно движението по пътя Гоце Делчев - Катунци е ограничено за МПС над 10 т поради снегопочистване"}
{"url": "http://www.focus-news.net/news/2019/01/09/2610324/makfaks-makedoniya-deputatite-ot-besa-ne-vlyazoha-v-zala-zasedanieto-za-konstitutsionnite-promeni-prodalzhava-v-chetvartak.html", "text": "Опозиционната ВМРО-ДПМНЕ, както и депутатите от опозиционното крило на движение БЕСА, оглавявано от Билал Касами, не влязоха в залата на македонския парламент за продължението на заседанието в сряда, в дневния ред на което е окончателното утвърждаване на промените в Конституцията на страната, произтичащи от договора за името между Атина и Скопие. Пленарната сесия ще продължи в четвъртък, съобщава  македонската агенция „Макфакс“ . \r\nПремиерът Зоран Заев призова депутатите да се издигнат над разделението и да видят как знамето на Македония се вее в Брюксел, а освен това повтори аргументите, че с конституционните промени се гарантират „македонският език и идентичност“. \r\n„Вашият глас е за пълноправно членство, а всеки глас „против“ е за изолация и неизвестност. Светът гледа и очаква държавническа отговорност независимо от партийната принадлежност. Имаме инклузивен процес във всички фази на конституционните промени. Да благодарим на СДСМ и коалицията , ДСИ (Демократичния съюз за интеграция), ДПА (Демократическата партия на албанците), БЕСА и осемте независими депутати от ВМРО-ДПМНЕ“, заяви Заев и добави, че те са конструктивна опозиция, за разлика от останалите от ВМРО-ДПМНЕ, а освен това благодари на Панчо Минов (от ГРОМ, коалиционен партньор на ВМРО) за приноса му в предложенията, включени в конституционните поправки, както и на БЕСА на Билал Касами и „Алианса на албанците“. \r\nПо-рано в сряда председателят на опозиционната партия Християн Мицковски на пресконференция зад парламента заяви, че фракцията няма да даде легитимност на процеса по промяна на Основния закон и ще използва своето право на демократичен протест, след което той и негови съпартийци се включиха в протеста на „Македония блокира“ пред сградата на народното събрание. \r\nЗаседанието за конституционните промени продължава в четвъртък. \r\nПревод и редакция:", "date": "2019.01.09", "title": "„Макфакс“ (Македония): Депутатите от БЕСА не влязоха в зала, заседанието за конституционните промени продължава в четвъртък"}
{"url": "http://www.focus-news.net/news/2019/01/09/2610321/plovdiv-pet-nezakonni-postroyki-sa-saboreni-v-tsiganskata-mahala-na-selo-voyvodinovo-utre-sabaryaneto-prodalzhava.html", "text": "Пет незаконни постройки са съборени в циганската махала на село Войводиново. Това каза за  Агенция „Фокус“  кметът на Община Марица Димитър Иванов. Събарянето на опасните незаконни постройки в циганската махала започна в 16.00 часа. Багерите влязоха в циганската махала, а районът бе отцепен. Полицейското присъствие продължава да е засилено. По-рано през деня кметът на общината  издаде заповед с предварително изпълнение за събаряне на незаконните постройки. Става дума за сградите, които са опасни за живота и здравето както на живеещите в тях, така и на преминаващите. Това са около 15 постройки.  \r\nСитуацията е привидно спокойна. В махалата и днес няма хора,  останали са само кучета и котки в къщите. Утре събарянето ще продължи след 08.00 часа.  \r\nМеждувременно трети ден протестите на местното население срещу циганските своеволия продължават. Пред църквата в този час се събират протестиращи. Очаква се протестът да е най-голям в петък, когато във Войводиново са поканени и колегите на пострадалия ефрейтор Валентин Димов, военослужещите от 68 бригада Специални сили. Днес той бе опериран. По информация от болницата, където е настанен, състоянието му е добро и след няколко дни предстои да бъде изписан.", "date": "2019.01.09", "title": "Пловдив: Пет незаконни постройки са съборени в циганската махала на село Войводиново, утре събарянето продължава"}
{"url": "http://www.focus-news.net/news/2019/01/09/2610333/nimh-oranzhev-kod-za-obilni-valezhi-e-obyaven-v-5-oblasti-na-stranata-za-10-yanuari-zhalt-kod-e-v-sila-za-11-oblasti.html", "text": "Оранжев код за обилни валежи е обявен в 5 области на страната за 10 януари, жълт код за сняг и валежи е в сила за 11 области. Това сочи справка на сайта на  Националния институт по метеорология и хидрология (НИМХ) . Оранжевият код за валежи е в сила за областите Смолян, Кърджали, Хасково, Ямбол и Бургас, като в Смолян се очакват валежи от сняг. Очакваните количества са около 35-50 л/кв.м. Жълт код за валежи от сняг е в сила за областите Видин, Монтана, Враца, София град, Софийска област, Перник. Очаква се снежната покривка да достигне около 10 см, в планинските райони - 15-20 см.  \r\nПредупреждение за валежи от дъжд е обявено за областите Кюстендил, Благоевград, Сливен, Варна и Добрич, като очакваните количества са  25-35 л/кв.м.  \r\nВ сила е и оранжев код за силен вятър за цялото Черноморие. Ще духа силен и бурен вятър от юг-югоизток до 12-17, пориви до 20 м/сек (6-7, пориви 8 бала по Бофорт). Вълнението ще се усили до 4 бала.", "date": "2019.01.09", "title": "НИМХ: Оранжев код за обилни валежи е обявен в 5 области на страната за 10 януари, жълт код е в сила за 11 области"}
{"url": "http://www.focus-news.net/news/2019/01/09/2610335/blagoevgrad-prez-prohoda-papaz-chair-dvizhenieto-na-tovarni-avtomobili-nad-12-tona-e-spryano-i-v-dvete-posoki.html", "text": "През прохода Папаз чаир движението на товарни автомобили над 12 тона е спряно и в двете посоки. Това съобщиха от пресцентъра на  Община Благоевград .", "date": "2019.01.09", "title": "Благоевград: През прохода Папаз чаир движението на товарни автомобили над 12 тона е спряно и в двете посоки"}
{"url": "http://www.focus-news.net/news/2019/01/09/2610334/kazanlak-proizvedeniya-na-balgarski-avtori-sa-sred-naychetenite-prez-2018-godina-v-zaemna-za-vazrastni-v-biblioteka-iskra.html", "text": "Произведения на български автори са сред най–четените през 2018 година в заемна за възрастни в библиотека „Искра”, каза за  Радио „Фокус”  директорът на библиотеката Анна Кожухарова. Тя поясни, че това са разказите на Йордан Йовков, „До Чикаго и назад” на Алеко Константинов, „Под игото” на Иван Вазов. Сред най–четените е и романът на Милен Русков „Чамкория”. Най-много казанлъчани са прочели историческата поредица на автора Токораз Исто - „Тангра”. \r\nВ детско–юношеския отдел на библиотеката в Казанлък най–четената книга през 2018 година е тийнейджърският роман „Дневникът на един Дръндьо”. След него се нареждат „Пърси Джаксън и боговете на Олимп” от Рик Риърдън, „Малкият принц” на Екзюпери, „Приключенията на Том Сойер” и „Пипи дългото чорапче” на Астрид Линдгрен. \r\nСлавяна ГАЙДАРОВА", "date": "2019.01.09", "title": "Казанлък: Произведения на български автори са сред най–четените през 2018 година в заемна за възрастни в библиотека „Искра”"}
{"url": "http://www.focus-news.net/news/2019/01/09/2610326/plovdiv-okolo-300-dushi-sa-se-sabrali-za-treta-poredna-vecher-na-protest-v-selo-voyvodinovo-sreshtu-tsiganskite-svoevoliya.html", "text": "Около 300 души са се събрали за трета поредна вечер на протест в село Войводиново срещу циганските своеволия, предаде репортер на  Радио „Фокус“ - Пловдив . Хората тази вечер се събраха пред църквата в селото и тръгнаха към циганската махала, където пътят им прегради жандармерия. Жителите в селото коментират, че се готвят за голям протест в петък, когато към тях се очаква да се присъединят военнослужещи и рокери и да блокират пътни артерии. Хората от селото настояват за изселване на циганите, които и днес не са в махалата. По непотвърдена информация те са напуснали селото още в понеделник.  \r\nЦветана ТОНЧЕВА", "date": "2019.01.09", "title": "Пловдив: Около 300 души са се събрали за трета поредна вечер на протест в село Войводиново срещу циганските своеволия"}
{"url": "http://www.focus-news.net/news/2019/01/09/2610322/kanal-5-makedoniya-v-makedonskiya-parlament-prisastvat-97-deputati-potvardiha-mandata-na-narodniya-predstavitel-rubin-zemon.html", "text": "От присъстващите 97 депутати в залата на македонския парламент, „за“ потвърждаване на мандата на Рубин Земон гласуваха 78 народни представители, с което докладът и предложението на Комисията за мандатно-имунитетни въпроси бяха приети, съобщава  скопският телевизионен \"Канал 5\" . \r\nРубин Земон идва на мястото на досегашния координатор на депутатската група на СДСМ (Социалдемократическия съюз на Македония) Томислав Тунтев, който бе назначен за генерален директор на Агенцията за гражданска и въздушна навигация. \r\nНа заседанието си в сряда парламентът прие и предложението за изменение на Решението за изпращане на военнослужещи от Армията на Република Македония да участват в операцията „Решителна поддръжка“ в Афганистан. \r\nПревод и редакция:", "date": "2019.01.09", "title": "„Канал 5“ (Македония): В македонския парламент присъстват 97 депутати, потвърдиха мандата на народния представител Рубин Земон"}
{"url": "http://www.focus-news.net/news/2019/01/09/2610338/tsvetan-tsvetanov-pred-gerb-sofiya-pobedim-li-na-evropeyskite-izbori-bsp-shte-izpadne-v-haos.html", "text": "Успех на ГЕРБ на европейските избори през пролетта ще ни създаде много добри условия за работа за местния вот. Ние ще имаме психологическото предимство и нужното спокойствие, а БСП ще изпадне в хаос. Това заяви председателят на ПГ на ГЕРБ и зам.-председател на партията Цветан Цветанов по време на среща със структурата на ГЕРБ-София, съобщиха от пресцентъра на  ПП ГЕРБ . На нея присъстваха районните ръководители на ГЕРБ в столицата, народните представители от ГЕРБ-София, общинските съветници, кметове на столични райони, както и кметове на кметства. Това е първата среща на структурата за 2019 година, с която на практика започва подготовката за предстоящите избори. \r\n„В интерес на ГЕРБ е Корнелия Нинова да остане председател на БСП до европейския вот, защото тя се държи агресивно и недържавнически, а хората го виждат. Загубят ли  евроизборите, в БСП ще стартират необратими процеси. Там има напрежение, което не пожелавам на нито една партия“, сподели Цветанов по време на срещата. Той обясни, че БСП и Нинова ще стават дори по-агресивни, защото изборите наближават, а те нямат какво да покажат. „Те нямат алтернатива. Нямат реална програма, с която да излязат пред хората и да покажат, че са по-добри от нас. Представянето на тяхната „визия“ е било много слабо. На някои места пред хората дори са заставали депутати, които не са от този регион. Какво те знаят за проблемите не местните?“, попита той. \r\n„Ето затова е важно да сме обединени и да бъдем сред хората, където да популяризираме какво правим. Има с какво да се похвалим, нека го покажем. Да противодействаме на фалшивите новини с истински“, призова председателят на ПГ на ГЕРБ. В тази връзка той обясни каква ще бъде основната цел на гражданския диалог „Европа в нашия дом“, който ГЕРБ организира и който започва скоро. „Искаме да покажем какво е направено в България благодарение на европейската солидарност“, допълни той. Цветанов отбеляза, че това ще бъде отговорът на ГЕРБ на компроматната война на БСП, която тепърва ще се разгърне. „Трябва да убедим хората, че именно ЕНП може да изведе Европа до траен растеж и просперитет“, каза още зам.-председателят на ПГ. \r\n„Три неща ще са ключови за успеха ни на предстоящите избори. Това са работата, инициативите и комуникацията. Те вървят ръка за ръка. Ще продължим да работим и да подобряваме средата за живот, а чрез инициативите ще популяризираме резултатите“, обясни кметът на София и зам.-председател на ГЕРБ Йорданка Фандъкова. По думите й от комуникацията на всички от ГЕРБ-София с хората трябва да се направят изводи за интересите и желанията им и на база на тях да се очертаят приоритетите. \r\nОбластният координатор на ГЕРБ-София Цветомир Паунов подчерта, че столичната структура на партията е съставена само от победители и че е уверен, че на предстоящите избори те ще продължат победната серия. Той благодари на зам.-председателя на ГЕРБ Цветан Цветанов за това, че подкрепя всяка една инициатива на софийската структура.", "date": "2019.01.09", "title": "Цветан Цветанов пред ГЕРБ-София: Победим ли на европейските избори – БСП ще изпадне в хаос"}
{"url": "http://www.focus-news.net/news/2019/01/09/2610337/ria-novosti-mvnr-na-rusiya-privika-poslanika-na-yaponiya-zaradi-zayavleniya-na-tokio-za-kurilskite-ostrovi.html", "text": "Руското Министерство на външните работи привика посланика на Япония в Москва Тойохиса Кодзуки и „му обърна внимание“ върху последните изказвания на официално Токио за мирния договор с Русия, предава  РИА Новости . \r\nПо-рано японският премиер Шиндзо Абе в интервю пред телевизионния канал „Асахи“ заяви, че Токио претендира за южните Курили, но няма намерение да изселва руснаците, които живеят там. Освен това бе съобщено, че японското правителство планира да предложи на Русия отказ от взаимните претенции за компенсации, свързани с четирите острова от Курилската верига, за които претендира Токио и ги нарича свои „северни територии“. \r\nПо данни от руското дипломатическо ведомство, по време на срещата заместник-министърът Игор Моргулов е заявил на посланика, че подобни изказвания грубо изкривяват договорките между лидерите на Япония и Русия за ускоряване на преговорния процес на основата на Съвместната декларация от 1956 година и дезориентират обществеността в двете страни относно съдържанието на преговорите. \r\n„На началника на японската дипломатическа мисия е казано, че такива заявления се оценяват като опит за изкуствено нагнетяване на атмосферата около проблемите на мирния договор и налагат на другата страна собствен сценарий за тяхното разрешаване“, подчертават от руското МВнР. \r\nМоргулов отбелязва, че позицията на Русия остава непроменена. По неговите думи, проблемите около мирния договор могат да бъдат решени само в условия на качествено нова атмосфера в руско-японските отношения. Решението трябва да бъде подкрепено и от двете страни. \r\nОсвен това, то трябва да се основава на безусловното признание на всички резултати от Втората световна война от Токио, включително суверенитетът на Русия над Курилските острови. Проблемът около мирния договор \r\nРИА Новости припомня, че отношенията между Русия и Япония са помрачени от дълги години от липсата на мирен договор. Токио претендира за островите Кунашир, Шикотан, Итуруп и Хабомай, позовавайки се на двустранния Трактат за търговията и границите от 1855 година. \r\nПрез 1956 година СССР и Япония подписват Съвместна декларация, в която Москва се съгласява да разгледа възможността за предаване на Япония на Хабомай и Шикотан след сключването на мирен договор, а съдбата на Кунашир и Итуруп изобщо не се засяга. СССР е разчитал, че Съвместната декларация ще постави точка на спора, но Япония е считала, че документът представлява само частично решение на проблема и не се е отказал от претенциите за всички острови. \r\nПозицията на Москва е, че островите са влезли в състава на СССР след края на ВСВ и суверенитетът на Русия над тях не подлежи на съмнение. Срещата в Сингапур \r\nНа 14 ноември м.г. в Сингапур се състоя среща на високо равнище между Владимир Путин и премиера на Япония Шиндзо Абе.  \r\nСлед края на срещата министър-председателят заяви, че страните са се договорили да ускорят преговорния процес по мирния договор на основата на Съвместната съветско-японска декларация от 1956 година. \r\nТова е сериозна отстъпка от страна на Япония, тъй като по-рано официалната й позиция е било искане за връщане на четирите острови и чак след това подписване на мирен договор. \r\nПревод и редакция:", "date": "2019.01.09", "title": "РИА Новости: МВнР на Русия привика посланика на Япония заради заявления на Токио за Курилските острови"}
{"url": "http://www.focus-news.net/news/2019/01/09/2610336/api-patyat-gotse-delchev-satovcha-dospat-e-zatvoren-za-dvizhenie-na-tovarni-avtomobili-nad-12-tona-i-v-dvete-posoki.html", "text": "Пътят Гоце Делчев - Сатовча - Доспат е затворен за движение на товарни автомобили над 12 тона и в двете посоки. Това съобщиха от  пресцентъра на Община Благоевград .", "date": "2019.01.09", "title": "АПИ: Пътят Гоце Делчев - Сатовча - Доспат е затворен за движение на товарни автомобили над 12 тона и в двете посоки"}
{"url": "http://www.focus-news.net/news/2019/01/09/2610339/krasen-stanchev-ikonomist-ot-ikonomicheska-gledna-tochka-2019-g-shte-e-dobra-no-ima-riskove-v-oblastite-koito-zavisyat-ot-pravitelstveni-resheniya.html", "text": "От икономическа гледна точка 2019г. ще е добра, но има рискове в областите, които зависят от правителствени решения. Това каза в обзорното предаване „Това е България“ на  Радио „Фокус“  основателят на Института за пазарна икономика и преподавател в Софийския университет „Св. Климент Охридски“ Красен Станчев. Той обясни, че това, което пречи на българската икономика, е търсенето на привилегии за мести играчи. „Търговете в България се правят така, че да няма голяма конкуренция и всеки, който е близък до някоя от управляващите партии, може да се класира за изработка на ТОЛ системата, касовите апарати и т.н.“ Наблюдаваме ограничаване на международната конкуренция, каза още той. И уточни, че то в сегмента от европейските трансфери у нас е около  2% от БВП, докато с държавен и общински произход – около 16-18%.  Икономическият фалстарт на годината у нас се дължи главно да държавните и общински поръчки и системата бонус-малус. Това според него няма да се отрази на икономика. „Икономиката вероятно ще расте по-бързо отколкото миналата година. Пред България вероятно ще бъдат само Полша и Румъния. Страната има малко рискове извън енергетиката и големи държавни политики. Според фундаменталните данни нещата са по-добре в банковата система, в правителствения и частния дълг и необслужваните заеми, които намаляват. От 20% от кредитния портфейл преди 5 г. сега процентите са около 8 и най-вероятно ще продължат да намаляват“ прогнозира икономистът. Красен Станчев каза още, че резервите на банките са в добро състояние, около 2% от БВП са разпределени за харчене през тази година, което ще даде стимул в икономиката. Вероятно 2020 ще е по-лоша от тази, прогнозира икономистът.  \r\nЦоня СЪБЧЕВА", "date": "2019.01.09", "title": "Красен Станчев, икономист: От икономическа гледна точка 2019 г. ще е добра, но има рискове в областите, които зависят от правителствени решения"}
{"url": "http://www.focus-news.net/news/2019/01/09/2610327/pravitelstvoto-predlozhi-na-narodnoto-sabranie-da-odobri-pregovorite-sas-sasht-za-pokupka-na-iztrebiteli-f-16-obzor.html", "text": "Правителството предложи на Народното събрание да възложи на Министерски съвет да започне преговори със САЩ за купуването на изтребители F-16 за нуждите на българската авиация. Предложено е и да бъдат одобрени т.нар. „отклонения“ от плана, както и в преговорния екип да участват министрите на икономиката, на отбраната, на външните работи и на финансите, а премиерът лично да следи развитието на преговорите. \r\nВицепремиерът и министър на отбрана  Красимир Каракачанов  обясни, че финансовите детайли все още не са уточнени, тъй като по американските закони трябва първо преговорите да започнат, преди да се разкрива секретна информация. Не е даден и таван, до който може да стигне цената за придобиване на поне 8 самолета. Не са обсъждани и други варианти освен разсрочено плащане, както е записано в проекта за инвестиционен разход.  \r\nКаракачанов заяви, че е рано да се каже какви биха били отклоненията във финансовите параметри за F-16 и отказа да коментира дали ще се стигне до взимане на заем от САЩ. „Аз многократно съм казвал за предложената цена от САЩ, че ние сме водили разговори тя да бъде коригирана. Видяхте изявлението на Белия дом, в което се казва, че тя ще бъде сведена до финансовите рамки, които българското правителство предлага. Но дали ще се наложи, и ако се наложи, колко ще бъде отклонението – тоест, с колко милиона лева ще бъде отклонението, това, на този етап, никой не може да отговори преди да са приключили разговорите“, каза още той. По думите му не може да се каже колко време ще продължат преговорите със САЩ, тъй като такива още не са започнати. „Ако условията, които посочат от САЩ, не са изгодни, ще се търсят и разговори с другата фирма“, заяви министърът на отбраната. Той обясни, че другият вариант е бил да се предложи започване на проекта отначало, което според него означава още минимум година и половина да  забавяне на процеса по сключване на договор, а това не е изгодно за българските военновъздушни сили (ВВС).  \r\nСпоред Каракачанов срокът за доставка на самолети вероятно ще бъде по-голям от записания в актуализирания проект за инвестиционен разход – 24 месеца. Вицепремиерът уточни още, че върху него не е налаган политически натиск за придобиването на F-16. \r\nНачалникът на отбраната генерал  Андрей Боцев  коментира, че новият изтребител е крайно необходим за българските ВВС и изрази надежда скоро договорът да се сключи при най-изгодни условия за държавата. Командирът на ВВС генерал-майор  Цанко Стойков  определи решението за придобиване на нов боен самолет като исторически момент за страната, тъй като повече от 10 години се правят отпити да се стигне дотук. \r\nОчаква се предложението на кабинета да бъде разгледано от парламента следващата седмица.  \r\nМеждувременно в свое медийно изявление лидерът на НФСБ Валери Симеонов заяви, че неговото лично мнение е, че процедурата по избор на бойни самолети за авиацията ни трябва да бъде прекратена и да се проведе нов конкурс. Агенция „Фокус“ припомня:  Докладът за избор на нов изтребител за ВВС, който препоръчва преговори със САЩ за F-16, бе внесен на 21 декември 2018 г. от министъра на отбраната Красимир Каракачанов и министъра на икономиката Емил Караниколов. Междувременно на 8 януари 2019 г., от САЩ заявиха, че очакват да продължат разговорите с правителството на България при придвижването на това решение. Според Белия дом F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. От БСП обявиха, че ще гласуват против предложението на Министерски съвет за закупуване на нов боен самолет. Президентът Румен Радев отправи критики към конкурса за придобиване на изтребителите и го определи като удар по България. Според председателя на Комисията по отбрана и депутат от ГЕРБ ген. Константин Попов изборът ако ни е F-16, България ще има най-модерния и най-боеспособния самолет в източната част на Европа. На заседанието кабинетът ще обсъди и Национална програма за превенция и защита от домашното насилие за 2019. Правителството ще приеме също Правилник за устройството и дейността на Националния институт по метеорология и хидрология. \r\nЦветилена СИМЕОНОВА", "date": "2019.01.09", "title": "Правителството предложи на Народното събрание да одобри преговорите със САЩ за покупка на изтребители F-16 (ОБЗОР)"}
{"url": "http://www.focus-news.net/news/2019/01/09/2610341/prof-mihail-konstantinov-na-tozi-etap-nyama-reshenie-za-problema-s-tsiganskata-prestapnost.html", "text": "На този етап няма решение за проблема с циганската престъпност. Това каза за обзорното предаване „Това е България“ на  Радио „Фокус“  анализаторът проф. Михаил Константинов. По думите му в България има 200 000 хиляди цигани, които са не функционално, а напълно неграмотни, и които са обречени да бъдат аутсайдери в обществения живот. Проф. Михаил Константинов обясни, че има достатъчно предложения за преустановяване на тази тенденция, но допълни, че не е ясно, доколко ще дадат резултат. Факт е, че даже не се и прилагат, добави анализаторът. „Настроението в страната е за взимане на твърди мерки в рамките на закона. Много е важно да се промени законът. Непрекъснато четем за хора, които имат по няколко условни присъди. Вижте, какво става в Америка. В много щати има „Закон за трите удара“. Извършиш ли трето престъпление – 25 години в затвора или до живот. Преценяват, че вече не си способен да се върнеш в човешкото общество като нормален гражданин и те изхвърлят от себе си и те затварят до края на живота ти. Тука имаме хора с по десетки и стотици извършени престъпления. Дайте да помислим за въвеждането на правилото за „Трите удара“, предложи професорът. Според проф. Константинов липсата на дългосрочна стратегия за справянето с циганската престъпност се дължи на краткосрочния хоризонт на съвременните политици. Те мислят четири години напред, а много често и две, обобщи анализаторът.  \r\nЦоня СЪБЧЕВА", "date": "2019.01.09", "title": "Проф. Михаил Константинов: На този етап няма решение за проблема с циганската престъпност"}
{"url": "http://www.focus-news.net/news/2019/01/09/2610332/reuters-siriyski-ministar-e-optimist-za-pregovorite-s-kyurdite.html", "text": "Сирийски министър изрази оптимизъм в сряда относно преговорите за политическа сделка с кюрдските групи в Дамаск, като посочи, че в разговорите, под егидата на Русия, е постигнат напредък, предава  Reuters . \r\nКюрдските формирования, които контролират обширни територии в Северна Сирия, подновиха контактите си с Дамаск след обявлението на американския президент Доналд Тръмп, че войските на САЩ се изтеглят от региона и предвид много вероятната офанзива на Турция. \r\nЗаместник-министърът на външните работи на Сирия Файсал Мекдад заяви пред журналистите, че кюрдите призовават Дамаск да разположи военни части по границата с Турция. \r\nПопитан дали е постигнат напредък в преговорите, дипломатът отбеляза: „Мисля, че винаги трябва да сме оптимисти. Опитът от миналото не е окуражаващ. Но сега въпросът е близко до разрешаване“. \r\nТой изрази одобрението си за скорошните изявления на кюрдски групи, че са част от сирийската държава и нация, като подчерта, че „условията“ са подходящи за тяхното завръщане в страната. \r\n„Ето защо съм оптимист... ние насърчаваме тези политически групи да са откровени в диалога, който се води в момента между тях и сирийската държава и да имат предвид, че нямат алтернатива на това“, заяви Мекдад пред малка група журналисти, включително от „Ройтерс“. \r\nВисокопоставен кюрдски политик е заявил пред британската агенция миналата седмица, че групите са представили „пътна карта“ за сделка с Дамаск по време на скорошните им срещи в Министерството на външните работи на Русия в Москва. \r\nМедията коментира, че ако подобна сделка бъде постигната, това ще означава обединение на двете най-големи части от страната, разделени от продължилата осем години война и ще остави само северозападния ъгъл на Сирия в ръцете на антиправителствените бунтовници, подкрепяни от Турция. \r\n„Ройтерс“ обяснява, че приоритетът на кюрдските власти в Северна Сирия е да намерят начин да предпазят региона от Турция, която гледа на кюрдските въоръжени формирования „Отряди за народна самоотбрана“  като на заплаха за националната си сигурност. \r\n„Всички чуждестранни сили ще се изтеглят от Сирия“, категоричен е Мекдад. \r\nПревод и редакция:", "date": "2019.01.09", "title": "Reuters: Сирийски министър е оптимист за преговорите с кюрдите"}
{"url": "http://www.focus-news.net/news/2019/01/09/2610342/api-vremenno-se-ogranichava-dvizhenieto-po-patya-kyustendil-gkpp-gyueshevo-za-mps-nad-12-tona-za-snegopochistvane.html", "text": "Временно се ограничава движението по път I-6 Кюстендил - ГКПП Гюешево за МПС над 12 тона за снегопочистване. Това съобщиха от  Агенция „Пътна инфраструктура“ .", "date": "2019.01.09", "title": "АПИ: Временно се ограничава движението по пътя Кюстендил - ГКПП Гюешево за МПС над 12 тона за снегопочистване"}
{"url": "http://www.focus-news.net/news/2019/01/09/2610340/zoran-zaev-gartsiya-poveche-ne-osporva-pravoto-ni-na-samoopredelenie.html", "text": "Премиерът на Македония се обърна към депутатите от парламента на страната на заседанието, в рамките на което трябва да бъдат окончателно приети конституционните промени, произтичащи от договора за името между Атина и Скопие, пише  македонският „Фокус“ . \r\n„Имаме ясно и недвусмислено потвърждение на македонската идентичност. Гърция повече не оспорва правото ни на самоопределение. Македонският език ще се използва навсякъде, във всички институции, в Европейския съюз, в НАТО. Уважаеми народни представители, на никой нищо не сме подарили. Процесът по промяна на Конституцията трябва да завърши с изменение на Основния закон с квалифицирано мнозинство. Призовавам ви да преодолеем манипулациите. Целият демократичен свят заяви, че този договор е стъпка, която не произтича от миналото и ни отваря вратите към бъдещето. Резултатът от тази сесия ни дава увереност, че през юни ще отворим първите глави, които ще затворим през 2020 година. Защото патриотизъм е когато строиш път за бъдещите поколения. Уважаеми депутати, вашето позитивно решение ще ни отведе в НАТО. Да се издигнем над нашите разделения“, заяви Заев. \r\nТой благодари индивидуално на всички участници в процеса, включително на партиите на Зиядин Села (Алианса на албанците) и Билал Касами (опозиционното крило на движение БЕСА), както и на осемте депутати от ВМРО-ДПМНЕ. Премиерът добави, че се надява депутатите на Касами да подкрепят конституционните промени. \r\nПревод и редакция:", "date": "2019.01.09", "title": "Зоран Заев: Гърция повече не оспорва правото ни на самоопределение"}
{"url": "http://www.focus-news.net/news/2019/01/09/2610362/api-poetapno-shte-se-ogranichava-dvizhenieto-na-mps-nad-12-tona-v-posoka-kulata-poradi-vavedena-zabrana-ot-gratska-strana-za-preminavane-prez-gkpp-kulata.html", "text": "Поради влошени метеорологични условия на територията на Република Гърция и ограничаване на движението на МПС над 12 т. от гръцка страна през ГКПП „Кулата“,  започва поетапно спиране на тежкотоварните автомобили над 12 тона по Северната скоростна тангента и АМ \"Струма\" за областите: София, Перник, Кюстендил, Благоевград, в посока Кулата. Това съобщиха от пресцентъра на  Агенция \"Пътна инфраструктура\" . \r\nТежкотоварните автомобили изчакват на обособените за целта места, като изпълняват указанията на Пътна полиция. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.09", "title": "АПИ: Поетапно ще се ограничава движението на МПС над 12 тона в посока Кулата поради въведена забрана от гръцка страна за преминаване през ГКПП \"Кулата\""}
{"url": "http://www.focus-news.net/news/2019/01/09/2610360/ivanka-stoyanova-zoopark-varna-povecheto-osinoviteli-v-zooparka-sa-s-nas-ot-samoto-nachalo-na-initsiativata.html", "text": "Повечето осиновители в зоопарка са с нас от самото начало на инициативата. Това каза в интервю за  Радио „Фокус“ – Варна  директорът на варненският зоопарк Иванка Стоянова. „Имаме около 20 човека осиновители. Те са още от първите, които се включиха активно и продължават от 5-6 години да са традиционно наши осиновители. Появяват се нови – за 6 месеца, за 2 месец, за 1 година“, обясни Иванка Стоянова. По думите й, има много фирми, които също даряват различни видове храна за животните, като например месо за хищниците. „Намират се и добри хора, но да се надяваме, че за следващата година ще има нови осиновители, и те ще припознаят своя любим и своя питомец. Това са 400 животни в зоопарка и за всеки има, който реши да стане осиновител , има животно“, каза още Иванка Стоянова. Тя допълни, че има много известни личности, които подкрепят зоопарка в неговите инициативи. Иванка Стоянова допълни, че Зоопарк – Варна разполага със собствен бюджет така, че здравословното състояние и комфортът на животните да бъде напълно подсигурен. \r\nБояна АТАНАСОВА", "date": "2019.01.09", "title": "Иванка Стоянова, Зоопарк – Варна: Повечето осиновители в зоопарка са с нас от самото начало на инициативата"}
{"url": "http://www.focus-news.net/news/2019/01/09/2610359/haskovo-ogranichava-se-polzvaneto-na-piteyna-voda-v-selata-svirkovo-i-dryanovo-zaradi-povisheno-nivo-na-uran.html", "text": "Ограничава се ползването на питейна вода в селата Свирково и Дряново в община Симеоновград заради повишено ниво на уран. Това става ясно от съобщение на сайта на  РЗИ – Хасково .  В Зона на водоснабдяване  Свирково – с. Свирково и с. Дряново, община Симеоновград  се ограничава използването на водата за питейни нужди и приготвяне на храна до отстраняване на несъответствието и възстановяване качеството на водата.", "date": "2019.01.09", "title": "Хасково: Ограничава се ползването на питейна вода в селата Свирково и Дряново заради повишено ниво на уран"}
{"url": "http://www.focus-news.net/news/2019/01/09/2610361/kathimerini-gratskiyat-premier-shte-iska-vot-na-doverie-pri-razpada-na-koalitsiyata.html", "text": "Гръцкият премиер ще иска вот на доверие при разпада на коалицията, пише електронното издание на гръцкия вестник  Kathimerini   \r\nГръцкият премиер Алексис Ципрас в сряда се опита да омаловажи спекулациите за предстоящо разпадане на правителството, но заяви, че ако Договорът с бившата югославска република Македония доведе до напускане на коалиционния партньор „Независими гърци“, той ще поиска вот на доверие. \r\nВ интервю за канала Open TV левият премиер каза, че не вярва, че неговият коалиционен партньор Панос Каменос ще \"налее повече вода в мелницата\" и \"ще улесни плановете на нашите политически опоненти\". \r\n„Дори ако нямате 151 депутати, нямате проблем с Конституцията да продължите”, каза Ципрас, добавяйки обаче, че „ще имаме политически проблем”. \r\n\"В такъв случай ще продължа своевременно с предсрочни избори, чийто момент ще зависи от решаващите инициативи, които сме казали, че ще изпълним. Но казвам, че няма такова нещо като безизходица в демокрацията. Ще спечеля вота на доверие. \"  Юлиян Марков", "date": "2019.01.09", "title": "Kathimerini: Гръцкият премиер ще иска вот на доверие при разпада на коалицията"}
{"url": "http://www.focus-news.net/news/2019/01/09/2610363/api-zadalzhitelno-e-dvizhenieto-s-verigi-za-vsichki-mps-po-pat-iii-865-ardino-vehtino-v-oblast-kardzhali.html", "text": "Задължително е движението с вериги за всички МПС по път III-865  Ардино – Вехтино в област Кърджали поради влошени метеорологични условия. Това съобщиха от пресцентъра на  Агенция \"Пътна инфраструктура\" .   \r\nОграничава се движението на тежкотоварните автомобили над 12 тона с ремаркета и полуремаркета. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.09", "title": "АПИ: Задължително е движението с вериги за всички МПС по път III-865  Ардино – Вехтино в област Кърджали"}
{"url": "http://www.focus-news.net/news/2019/01/09/2610364/korea-herald-vizitata-na-kim-chen-un-v-kitay-e-znak-za-predstoyashta-sreshta-s-donald-tramp.html", "text": "Визитата на Ким Чен-ун в Китай е сигнал за предстояща среща с Доналд Тръмп, пише корейското англоезично издание  Korea Herald . \r\nПоследното пътуване на севернокорейския лидер Ким Чен-ун в Китай, четвърто по рода си, вероятно е ход, целящ Ким да постигне споразумение с най-близкия съюзник на Пхенян преди провеждането на втората среща на върха между САЩ и Северна Корея. \r\nТъй като Северна Корея до голяма степен разчита на по-големия си съсед за икономическа и дипломатическа подкрепа, експертите твърдят, че пътуването в понеделник също се разглежда като стратегия за Пхенян да повиши преговорната си сила в преговорите със САЩ. \r\nСеул приветства пътуването на Ким в Пекин и изрази надежда, че преговорите между двете страни ще окажат положително влияние върху преговорите по денуклеаризация на Корейския полуостров. \r\nПървото официално пътуване на севернокорейския лидер в Китай е през март 2018 г., преди първата среща на върха между президента на Южна Корея и севернокорейския лидер през април и срещата на върха Доналд Тръмп – Ким Чен-ун през юни. Следващите две пътувания на Ким до Китай бяха малко преди и след срещата на високо равнище между САЩ и Северна Корея. \r\n\"Въз основа на прецедента, срещата на Ким със Си Дзинпин показва, че срещата на върха на Северна Корея със САЩ е неизбежна\", каза Ко Мюн-хюн, изследовател в Института за политически изследвания. \r\n„Но като се има предвид частичното спиране на дейността на правителството и продължаващите вътрешно-политически проблеми в САЩ, няма да е лесно скоро да се проведе среща на върха. Така че посещението на Ким изглежда идва малко по-рано, но може и да е било планирано предварително“ - добави Ко.  Юлиян Марков", "date": "2019.01.09", "title": "Korea Herald: Визитата на Ким Чен-ун в Китай е знак за предстояща среща с Доналд Тръмп"}
{"url": "http://www.focus-news.net/news/2019/01/09/2610365/sport-monako-se-klasira-za-polufinalite-na-kupata-na-frantsiya.html", "text": "Футбол: Монако се класира за полуфиналите на Купата на Франция. Тимът на Тиери Анри победи Рен след изпълнение на дузпи. В редовното време мачът завърши наравно 1:1, като головете отбелязаха Буриго за гостите от Рен и Рони Лопеш за монегаските. За определяне на победителя бяха необходими 22 дузпи- по 11 за двата тима. В герой на мача се превърна вратарят на Монако Лиок Бадиашил, който спаси три дузпи и вкара решителната 11-та дузпа, която класира отбора на полуфиналите. Завършиха първите полувремена на другите два четвъртфинала : \r\nБордо - Льо Авър  0:0 \r\nПари Сен Жермен - Гингам  0:0", "date": "2019.01.09", "title": "Спорт: Монако се класира за полуфиналите на Купата на Франция"}
{"url": "http://www.focus-news.net/news/2019/01/09/2610330/makfaks-makedoniya-politsiyata-zadarzha-chetirima-demonstranti-pred-makedonskiya-parlament.html", "text": "След завършването на заседанието за промените в Конституцията на Македония, скопската полиция е арестувала четирима протестиращи срещу промяната на името на страната, които предполагаемо са се опитали да прескочат оградата и да се втурнат към парламента, предава  македонската агенция „Макфакс“ . \r\nСлед края на протеста един от организаторите Драган Угриновски заяви, че за демонстрантите митингът е бил успешен, тъй като те не са позволили на депутатите да гласуват конституционните изменения. \r\n„Това е успешен ден за Македония, не им позволихме да гласуват онова, което искаха да гласуват. И понеже не осъществиха намеренията си, искаха да ни провокират с полицията“, заяви Угриновски. \r\nОт „Македония блокира“ насрочиха нов протест срещу промените в Основния закон за четвъртък. Те ще започнат в 12 часа (13 часа българско време). Към демонстрацията пред парламента в Скопие по-рано се включи и председателят на ВМРО-ДПМНЕ Християн Мицковски заедно с депутати от партията. \r\nЗаседанието за конституционните промени продължава в четвъртък от 13 часа (14 часа българско време), когато ще започнат дебатите за внесените предложения. \r\nПревод и редакция:", "date": "2019.01.09", "title": "„Макфакс“ (Македония): Полицията задържа четирима демонстранти пред македонския парламент"}
{"url": "http://www.focus-news.net/news/2019/01/09/2610366/the-new-york-times-donald-tramp-ne-izklyuchi-obyavyavaneto-na-izvanredno-polozhenie-zaradi-stenata-na-yuzhnata-granitsa-na-sasht.html", "text": "Президентът Тръмп предупреди в сряда, че е запазил възможността да обяви извънредно положение , за да изгради стена по границата си без одобрение от Конгреса, пише авторитетното издание  The New York Times .  \r\nПрезидентът, говорейки  един ден след обръщението си към нацията, призна, че дори някои от поддръжниците му признават, че едва ли ще увеличи обществената подкрепа, ако отиде на среща на Капитолийския хълм, за да се опита да убеди  републиканците в Сената, че все още може да се стигне до съгласуване с демократите за сигурността по границите и да сложи край на частичното затваряне на федералното правителство. \r\nЗапитан дали все още обмисля обявяването на национално извънредно положение, извънредна мярка, която рядко се използва от президентите, без да има спешна заплаха за сигурността, Тръмп каза: „Мисля, че можем да сключим сделка, и ако не го направим, мога да отида по този път , Имам абсолютното право да обявя национално извънредно положение, ако искам. \"  Юлиян Марков", "date": "2019.01.09", "title": "The New York Times: Доналд Тръмп не изключи обявяването на извънредно положение заради стената на южната граница на САЩ"}
{"url": "http://www.focus-news.net/news/2019/01/09/2610358/yeni-safak-pregovorite-mezhdu-siriyskite-kyurdi-i-asad-nabirat-momentum-sled-obyavlenieto-za-izteglyane-na-sasht.html", "text": "Преговорите за бъдещето на Сирия между правителството на сирийския президент Башар Асад и кюрдските формирования набират моментум през последните дни, след като САЩ обявиха, че изтеглят военните си от североизточните райони на страната, пише  електронното издание на турския ежедневник Yeni Safak . \r\nДелегация от Дамаск, оглавявана от началника на разузнаването на Сирия Али Мамлюк е пристигнала в Рака в неделя и се е срещнала с високопоставените сирийски кюрди Илхам Ахмад, Елдер Халил и Сипан Хамо, твърди изданието. \r\nПо време на преговорите, които се водят с посредничеството на високопоставен руски военен, както пише вестникът, двете страни са обсъдили предаването на контрола върху контролираната от кюрдите североизточна част на Сирия, на правителствените сили. \r\nМамлюк е посочил, че Дамаск е готов да разположи силите си в региона, простиращ се от Манбидж до границата с Турция при Джарабулус. Според информацията на „Йени Шафак“, някои от исканията на сирийското правителство са сирийските формирования да предадат оръжията си на правителствените сили и всички годни за военна служба да се запишат в сирийската армия. \r\nВ замяна на горепосоченото, Дамаск е предложил висши административни позиции на лидерите на кюрдите след предаването. \r\nДелегацията на Асад, пише изданието, е обещала също да започне да изпраща военни части в районите на Айн ал Араб, Айн иса и Рас ал Айн, в случай, че терористите от ПКК се съгласят да приемат условията на правителството. \r\nСпоред информацията на „Йени Шафак“, сред условията, които кюрдите са поставили на срещата, е признаването на „автономен регион“, базиран в Камишли, и право на гражданство на кюрди от Иран, Ирак и Турция. Освен това те са поискали да запазят контрола си върху сирийските резерви от природен газ и нефт в провинция Хасака. \r\nПо време на продължилата осем часа среща, Мамлюк е гарантирал определени придобивки за кюрдите в новата Конституция на Сирия, ако те се съгласят на условията на Дамаск. \r\nОтново по информация на вестника. Русия е обещала, че ще успее да убеди Турция да предаде регионите, контролирани от „Свободната сирийска армия“ на правителството. \r\nПревод и редакция:", "date": "2019.01.09", "title": "Yeni Safak: Преговорите между сирийските кюрди и Асад набират моментум след обявлението за изтегляне на САЩ"}
{"url": "http://www.focus-news.net/news/2019/01/09/2610368/afp-prezidentat-donald-tramp-e-napusnal-gneven-sreshtata-s-demokratite-bez-da-postignat-sporazumenie.html", "text": "Президентът Доналд Тръмп е напуснал гневен срещата с демократите без да постигнат споразумение, предава  AFP . \r\nПрезидентът Доналд Тръмп излезе от преговорите за финансиране на гранична стена между САЩ и Мексико, когато демократите заявиха, че няма да се съгласят с проекта. \r\n\"Пълна загуба на време\", каза Тръмп за срещата си в Белия дом с водещите лидери на Конгреса от демократите. \"Казах им довиждане, нищо друго не работи!\" \r\nЧък Шумър, лидер на демократите в Сената, заяви пред журналисти: \"Президентът просто стана и излезе.\" \r\nДвете страни се съгласиха, че срещата е приключила внезапно скоро след началото ѝ, но не и кой е виновен. \r\nСпоред поддръжниците на Тръмп на срещата, президентът започна с въпрос към лидерите на Демократическата партия дали те ще се съгласят да финансират проекта му за стена в замяна на това, че той ще сложи край на болезненото затваряне на правителството, което той предизвика като ултиматум. \r\nПредседателят на Камарата на представителите, Нанси Пелоси, \"вдигна ръка и каза\" не, изобщо не“ - разказа Кевин Маккарти, лидер на републиканците в Конгреса. \r\n\"Още веднъж чухме, че лидерите на демократите не желаят дори да преговарят,\" каза вицепрезидентът Майк Пенс. \r\nНо Шумър каза, че Тръмп е този, който е непримирим. \r\nПрезидентът „удари с юмрук по масата“ и си тръгна, каза Шумер. \"Отново видяхме изблик на  гняв, защото не постигна това, което иска\", продължи той.  Юлиян Марков", "date": "2019.01.09", "title": "AFP: Президентът Доналд Тръмп е напуснал гневен срещата с демократите без да постигнат споразумение"}
{"url": "http://www.focus-news.net/news/2019/01/09/2610367/21-tv-makedoniya-vmro-dpmne-obmislya-otpor-i-protesti-sreshtu-konstitutsionnite-promeni.html", "text": "ВМРО-ДПМНЕ обмисля отпор и протести срещу конституционните промени, съобщава скопския телевизионен канал  21 TB .  \r\nПо криминален начин, чрез съдебната власт и прокуратурата, Зоран Заев изнудва депутатите да гласуват за конституционни промени и следователно да променят конституционното им име, въпреки че референдумът не получи легитимност за това от гражданите, заяви лидерът на ВМРО-ДПМНЕ Християн Мицковски, като  казва, че неговата партия  и коалицията \"За по-добра Македония\" няма да участват в това, както той го нарече, криминално дело. Според Мицковски в историята ще остане написано, че името не го променят гражданите, а 80 депутати, осигурени с изнудване и заплахи. \r\n„До промяната на Конституцията, за да се промени конституционното име, се стига не чрез демократични средства, а чрез акт на насилие срещу процедурите, изнудване и заплахи срещу депутати и техните близки. ВМРО-ДПМНЕ и Коалицията \"За по-добра Македония\" няма да участват в този процес и на днешното заседание няма да дадем, като политическа партия, легитимност за промяна на конституцията, защото такива промени нямат легитимност от гражданите ”, каза Християн Мицковски. \r\nСъпротивата и протестите са възможност за ВМРО-ДПМНЕ да се противопостави на правителството в процеса на конституционни промени и промяна на името, казва Мицковски. След като приключи пресконференцията пред парламента, той и неговите членове на партията се присъединиха към демонстрантите пред законодателната власт. Този им ход беше приветстван от протестиращите.  Юлиян Марков", "date": "2019.01.09", "title": "„21 ТВ“ (Македония): ВМРО-ДПМНЕ обмисля отпор и протести срещу конституционните промени"}
