{"url": "http://www.focus-news.net/news/2018/05/21/2524655/sport-volfsburg-zapazi-myastoto-si-v-parva-bundesliga-sled-pobeda-nad-holshtayn-kil.html", "text": "Футбол:Волфсбург запази мястото си в Първа Бундеслига след като победи и във втория мач като гост отбора на Холщайн Кил с 1:0 и с общ резултат 4:1 победи в плей-офа за запазване на мястото си в елита. Голът за Волфсбург отбеляза Робин Кнохе.", "date": "2018.05.21", "title": "Спорт: Волфсбург запази мястото си в Първа Бундеслига след победа над Холщайн Кил"}
{"url": "http://www.focus-news.net/news/2018/05/21/2524631/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.21", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/21/2524628/predstoyashti-mezhdunarodni-novini-za-22-may-agentsiya-fokus.html", "text": "***Среща на външните министри от ЕС, на която ще се обсъжда отговорът на Съюза за увеличаването на митата върху вноса на метали в САЩ\r\n***Стачка на работниците във френския публичен сектор срещу реформите на президента Еманюел Макрон и ниските заплати\r\n***Започва поредната двудневна стачка на железопътните работници във Франция заради планираните от властите в страната реформи\r\n***Президентът на САЩ Доналд Тръмп приема южнокорейския си колега Мун Дже-ин преди ключовата среща на високо ниво с лидера на Северна Корея Ким Чен-ун\r\n***Мемоарите на прочутия Републиканец Джон МакКейн излизат от печат\r\n***", "date": "2018.05.21", "title": "Предстоящи международни новини за 22 май ( Агенция „Фокус“ )"}
{"url": "http://www.focus-news.net/news/2018/05/21/2524627/varna-ne-sa-otkriti-nitrati-v-piteynata-voda-v-grada-pri-posledniya-monitoring.html", "text": "Питейната вода във Варна е стандартна и няма завишение в микробиологичните показатели. Това сочи доклад на Регионалната здравна инспекция (РЗИ) от 17 май. Според последните данни, изследванията за цвят, мътност, остатъчен свободен хлор, нитрити, нитрати и хлориди са без колебания и в норма. Преди седмица РЗИ откри завишени нива на нитрати във водата на 4 селища във Варненска област. По данни на Регионалната здравна инспекция завишение в микробиологичните показатели е открито в питейната вода на селата Генерал Киселово, Левски, Аврен и Ягнило. Във връзка с трайните отклонения по този показател здравните инспектори препоръчаха питейната вода да не се ползва за пиене и приготвяне на храна от бременни жени, кърмачки, кърмачета, хора със заболявания на храносмилателната система и панкреаса", "date": "2018.05.21", "title": "Варна: Не са открити нитрати в питейната вода в града при последния мониторинг"}
{"url": "http://www.focus-news.net/news/2018/05/21/2524632/yeni-safak-balgariya-e-otvorena-za-uchastie-na-rusiya-v-proekta-za-aets-belene.html", "text": "България възобнови плановете си за построяване на АЕЦ „Белене“ и е отворена за участие на Русия в проекта, заяви президентът на страната Румен Радев в понеделник след разговора си с руския премиер Дмитрий Медведев в Москва, пише електронното издание на турския консервативен ежедневник Yeni Safak.\r\nБългария наложи мораториум върху строителството на 2000 мегаватовата централа през 2012-а година, след като не успя да намери инвеститори, коментира изданието. Тя бе подложена на натиск от Вашингтон и Брюксел да намали енергийната си зависимост от Русия, която трябваше да построи електроцентралата.\r\nМиналата седмица българското правителство реши да поиска от парламента да вдигне забрана за развитието на ядрения проект, припомня Yeni Safak.\r\n„Вече бе обявено, че проектът за АЕЦ „Белене“ ще бъде възобновен, което предполага също и руско участие“, заяви Радев пред репортерите в понеделник, след като се срещна с Медведев.\r\nБългария, обяснява турският ежедневник, трябва да плати повече от 620 милиона евро на руската държавна компания „Росатом“ за това, че прекрати проекта „Белене“, но също получи части за два хиляда мегаватови реактора. В резултат, страната трябва да реши какво ще прави с оборудването.\r\nОтделно от това, Радев заяви също, че разговорите за директни доставки на руски газ в България могат да бъдат продължени.\r\n„Йени Шафак“ обяснява, че в България властта се държи от премиера и правителството, а президента има церемониална роля, но може да влияе върху общественото мнение, да назначава посланици и да налага вето на закони. \r\nПревод и редакция:", "date": "2018.05.21", "title": "Yeni Safak: България е отворена за участие на Русия в проекта за АЕЦ „Белене“"}
{"url": "http://www.focus-news.net/news/2018/05/21/2524635/akad-isa-habibbayli-predpriemame-konkretni-krachki-za-satrudnichestvo-mezhdu-institutite-na-azerbaydzhanskata-akademiya-na-naukite-i-na-ban.html", "text": "Предприемаме конкретни крачки за сътрудничество между институтите на Азербайджанската академия на науките и на БАН. Това каза в предаването \"Това е България\" на Радио \"Фокус\" академик Иса Хабиббайли - вицепрезидент на Националната академия на науките на Азербайджан. Той допълни, че е подписано споразумение между институтите по литература на двете държави, както и между тези по археология и етнография. Акад. Хабиббайли допълни, че българският институт по антропология разполага с богат опит, който може да бъде използван и в Азербайджан. \r\n\"Ние взехме решение да реализираме съвместни проекти за доброто на двете академии. И смятаме, че това ще бъде голям принос за развитието на отношенията между двата народа и между двете държави. Също така днес в Археологическия музей бе открита изложба, организирана от Азербайджанската академия на науките. На нея ще бъдат показани снимки, които ще предизвикат голям интерес у българските посетители. Смятам, че чрез проведените научни разговори ще помогнем на българите да опознаят Азербайджан по-добре\", каза още академик Иса Хабиббайли.", "date": "2018.05.21", "title": "Акад. Иса Хабиббайли: Предприемаме конкретни крачки за сътрудничество между институтите на Азербайджанската академия на науките и на БАН"}
{"url": "http://www.focus-news.net/news/2018/05/21/2524629/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.21", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/21/2524633/haskovo-na-gkpp-kapitan-andreevo-trafikat-e-silno-intenziven-na-izhod-za-tovarni-avtomobili.html", "text": "На ГКПП \"Капитан Андреево\" на българо-турската граница трафикът е силно интензивен на изход за товарни автомобили. Това съобщиха от пресцентъра на ГД \"Гранична полиция\".\r\nНа ГКПП \"Калотина\" на българо-сръбската граница трафикът е интензивен на вход за леки автомобили. На ГКПП \"Кулата\" на българо-гръцката граница трафикът е интензивен на вход и на изход за товарни автомобили. На ГКПП \"Дунав мост-Русе\" и на ГКПП \"Дунав мост-Видин\" на българо-румънската граница трафикът е интензивен на  изход за товарни автомобили.\r\nНа българо-македонската граница трафикът е нормален на всички контролно-пропускателни пунктове.", "date": "2018.05.21", "title": "Хасково: На ГКПП \"Капитан Андреево\" трафикът е силно интензивен на изход за товарни автомобили"}
{"url": "http://www.focus-news.net/news/2018/05/21/2524634/na-rabotna-sreshta-v-sdvr-politichesko-obedinenie-planirashto-masovo-meropriyatie-na-22-may-e-uvedomeno-che-protest-e-predviden-za-sashtoto-vreme-i-myasto.html", "text": "В СДВР е проведена работна среща във връзка с постъпило уведомително писмо до Столична община от Политическо обединение „Демократична България“ за провеждане на масово мероприятие на 22 май 2018 г. от 18:30 часа пред сградата на Министерски съвет – протест срещу „Рестарта на проект АЕЦ „Белене“ и предстоящото му гласуване в Парламента“. Това съобщиха от пресцентъра на МВР. На срещата са присъствали представители на Столична община, Дирекция „Сигурност“, СДВР и представител от страна на организатора. По време на работната среща, на организатора е обяснено, че на същата дата за времето от 17:30 до 20:00 часа на пл. „Независимост“ има заявено друго масово мероприятие и са му разяснени разпоредбите на чл. 20, ал. 2 от НАРЕДБА № 1 за обществения ред и опазването на общинските имоти на територията на Столична община, а именно: „Когато са постъпили уведомления от няколко организатори за провеждането на различни прояви в едно и също време, място и път на движение преди изтичането на двадесет и четири часа от постъпването на първото уведомление, съответните органи на общинската администрация съдействат за постигане на съгласие между заинтересованите организатори за безконфликтно провеждане на планираните прояви в различно време или място. Ако съгласие не бъде постигнато, органите на общинската администрация осигуряват провеждането на обществената проява, за която е пристигнало първото уведомление.“\r\nСДВР уточнява, че в своята работа се ръководи единствено от задължението си да спазва законността и да осигурява обществения ред в столицата.", "date": "2018.05.21", "title": "На работна среща в СДВР политическо обединение, планиращо масово мероприятие на 22 май, e уведомено, че протест е предвиден за същото време и място"}
{"url": "http://www.focus-news.net/news/2018/05/21/2524637/sport-pirin-izpadna-vav-vtora-profesionalna-liga-sled-zaguba-ot-bistrishkite-tigri.html", "text": "Пирин поднесе изненадата като загуби от Витоша (Бистрица) с 1:2 в плейоф за изпадане от Първа професионална лига. Въпреки победата си с 1:0 в първия мач край София благоевградчани изпаднаха заради по-малкото голове на чужд терен. Сега на Витоша предстои бараж за влизане или оставане в елитната група с втория във Втора лига Локомотив (София).", "date": "2018.05.21", "title": "Спорт: Пирин изпадна във Втора професионална лига след загуба от Бистришките тигри"}
{"url": "http://www.focus-news.net/news/2018/05/21/2524636/hasan-rouhani-sasht-nyamat-pravo-da-diktuvat-usloviya-na-teheran.html", "text": "САЩ нямат право да диктуват на Иран и целия свят, какво трябва да правят. Това заяви в понеделник иранският президент Хасан Роухани по време на лекция пред професори и лекари от цялата страна, предава ТАСС.\r\n„Днес повече не можем да се съгласим с това, Америка да взима решения от името на независими и суверенни държави“, цитира думите на Роухани иранската агенция Mehr.\r\nТези думи, коментира руската агенция, прозвучаха в отговор на програмната реч на държавния секретар на САЩ Майк Помпео, в която той обрисува новия подход на администрацията на президента Доналд Тръмп спрямо Иран.\r\n„Правителството на САЩ се върна 15 години назад, към времената на заявленията на Джурж Буш-младши от 2003-а година“, заяви Роухани. „Но днес ние не можем да се съгласим с това, Америка да определя съдбата на целия свят и да налага своя подход от позицията на силата, което се отхвърля изцяло от света“.\r\n„Човек, който до вчера работеше в шпионски център, сега се представя в качеството на държавен секретар на САЩ и има намерение да реши съдбата на страната (Иран)“, отбеляза президентът, обръщайки се към Помпео. „Кой си ти, че да разговаряш така с Иран и останалия свят? Времето на вашите заявления свърши. Иранският народ вече се пресити от вашия фалш и никога не го е приемал“.\r\nПревод и редакция:", "date": "2018.05.21", "title": "Хасан Роухани: САЩ нямат право да диктуват условия на Техеран"}
{"url": "http://www.focus-news.net/news/2018/05/21/2524640/varna-traditsionniyat-praznik-na-obshtina-vetrino-shte-se-sastoi-na-26-may-na-lyatna-stsena-vetrino.html", "text": "Традиционният празник на община Ветрино ще се състои на 26 май на лятна сцена – Ветрино. Това съобщиха за Радио „Фокус“ – Варна от Община Ветрино. Празничната програма ще започне в 10.00 часа с празничен концерт с участието на читалищата, училището и детските градини на територията на Общината.\r\nПрограмата предвижда фолклорен празник и с участието на гост изпълнители.\r\nОт 13.30 часа участие в програма ще вземе българският поп певец Панайот Панайотов, а от 14.30 часа лятната сцена ще бъде огласена от звуците на необятната българска народна музика с изпълненията на Виевска фолк група.\r\nМарияна ВАЛЕНТИНОВА", "date": "2018.05.21", "title": "Варна: Традиционният празник на община Ветрино ще се състои на 26 май на лятна сцена – Ветрино"}
{"url": "http://www.focus-news.net/news/2018/05/21/2524639/obshtina-asenovgrad-ou-otets-paisiy-v-selo-topolovo-stana-parvenets-na-mayskata-uchilishtna-shtafeta.html", "text": "ОУ „Отец Паисий” в село Тополово, община Асеновград, стана първенец на майската училищна щафета. Това съобщиха за Радио „Фокус” – Пловдив от пресцентъра на Общината. Отборът на училище „Отец Паисий”- Тополово тази година бе с най-бързите бегачи и взе първото място в ежегодната щафета, която Община Асеновград организира по случай Деня на българския спорт. Останалите отбори от СУ „Св. княз Борис I” и ОУ „Петко Каравелов” взеха съответно второ и трето място. Всеки отбор се състоеше от 10 състезателя. Стартът на щафетата бе даден от паметника на цар Иван Асен II, а маршрутът мина през ул. „Съединение”, железния мост, ул. „Трети март” и финал на пл. „акад. Н. Хайтов”.\r\nМедалите връчи заместник- кмета на общината инж. Мария Вълканова.", "date": "2018.05.21", "title": "Община Асеновград: ОУ „Отец Паисий” в село Тополово стана първенец на майската училищна щафета"}
{"url": "http://www.focus-news.net/news/2018/05/21/2524630/sliven-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в Сливенска област, съобщиха от Областно пътно управление-Сливен. Затворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Няма други въведени ограничения за пътуващите.", "date": "2018.05.21", "title": "Сливен: Сухи и нормално проходими са пътищата в областта"}
{"url": "http://www.focus-news.net/news/2018/05/21/2524217/predstoyashti-sabitiya-v-stranata-za-21-may-agentsiya-fokus.html", "text": "***\r\nОт 05.10 часа в зала 5 на Министерството на образованието и науката ще бъде генериран изпитният вариант за зрелостния изпит по български език и литература за XII клас. Държавният зрелостен изпит по български език и литература започва в 8.00 часа. Авторът и произведението за 41 въпрос ще бъдат обявени по Българското национално радио в 12.00 часа. \r\nОт 8.50 часа ще бъде изтеглен изпитня вариант за изпита след VII клас за националното външно оценяване. Изпитът за седмокласниците започва в 10.00 часа. След 16.00 часа на сайта на министерството ще бъдат публикувани изпитните варианти и ключ с верните отговори и за двата изпита.\r\n***  \r\nОт 09.00 часа министър Лиляна Павлова ще открие Деня на отворените врати в НДК.\r\n***  \r\nОт 11.00 часа в Балната зала на Национална галерия „Двореца“ министърът на културата Боил Банов ще връчи годишните награди на Министерството по случай 24 май – Деня на българската просвета и култура и на славянската писменост.\r\n***  \r\nОт 09.00 часа 5 състав на Специализираният наказателен съд ще заседава по делото срещу Калоян Пр., Любомир С. и Михаил Д. и др., обвинени в образуване и ръководене на организирана престъпна група. \r\n***  \r\nОт 09.30 часа 3-ти състав на Специализирания наказателен съд ще заседава по делото срещу Мирослав Ц. и Ивалин Й., на които са повдигнати обвинения за организиране и ръководене на престъпна група.\r\n***  \r\nОт 09.30 часа 4-ти състав на Специализирания наказателен съд ще заседава по делото срещу Христо А., на когото е повдигнато обвинение за безстопанственост в особено големи размери.\r\n***  \r\nОт 10.00 часа в Национална спортна академия „Васил Левски“ (НСА) ще бъде официално открита Международната научна конференция „Спорт и сигурност“.\r\n***  \r\nОт 10.00 часа 15-и състав на Специализирания наказателен съд ще заседава по делото срещу Иван Р., Димитър К. и Георги Г., на които са повдигнати обвинения за организиране и ръководене на престъпна група.\r\n***  \r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и Венцислав П., на които са повдигнати обвинения за организиране и ръководене на престъпна група.\r\n***  \r\nОт 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на престъпна група.\r\n***  \r\nОт 10.00 часа 12-и състав на Специализирания наказателен съд ще заседава по делото срещу Владимир Т. Тодор С. и др., на които са повдигнати обвинения за организиране и ръководене на престъпна група.\r\n***  \r\nОт 11.00 часа в сградата на Направление „Архитектура и градоустройство“ (ул. „Сердика“ №5)\r\nарх. Здравко Здравков ще представи отчет за свършеното от него през двете години, откакто встъпи в длъжност като главен архитект на Столична община.\r\n***  \r\nОт 11.00 часа в Националния пресклуб на БТА ще се състои пресконференция във връзка с предстоящия 115-ти Фестивал на розата и провеждащият се за първи път в България Международен конкурс за съвременно лютиерство за цигулка, виола, виолончело и китара. В пресконференцията ще вземат участие представител на Министерството на културата, кметът на Община Казанлък Галина Стоянова и казанлъшкият лютиер от международна величина Едрьо Едрев. \r\n***  \r\nОт 11.00 часа в зала А на  Българската търговско-промишлена палата Съветът по иновации при БТПП ще връчи наградите на победителите в Петия конкурс за най-добъриновативен проект и най-успешно иновативно предприятие, внедрило в дейността си нов иновативен продукт през 2017 г.\r\n***  \r\nОт 11.00 часа в Пресклуб „България“ на Национален стадион „Васил Левски“ ще се проведе пресконференция във връзка с предстоящия футболен спектакъл „75 години Георги Аспарухов-Гунди“.\r\n***  \r\nОт 12.00 часа в Националния пресклуб на БТА ще се проведе пресконференция на тема „Имуно-онкологията в лечението на злокачествени заболявания”.\r\n***  \r\nОт 12.00 часа в Пресклуб „България“ на на Националния стадион „Васил Левски“ ще се проведе пресконференция на БФ Модерен петобой и Столична община във връзка с предстоящия от 23 до 27 май Турнир за Световната купа за мъже и жени.\r\n***  \r\nОт 13.00 часа в зала „Сердика“ на София Хотел Балкан ще се състои церемонията по връчването на наградите  „ФУТБОЛИСТ НА ФУТБОЛИСТИТЕ - СЕЗОН 2017/2018“ на Асоциация на българските футболисти. \r\n***  \r\nОт 13.30 часа 9-и състав на Специализирания наказателен съд ще заседава по делото срещу ДЕян М., Мирослав М. и др., на които са повдигнати обвинения за организиране и ръководене на престъпна група.\r\n***  \r\nОт 13.30 часа 11-и състав на Специализирания наказателен съд ще заседава по делото срещу Андрей З, Костадин Г. и др. на които са повдигнати обвинения за организиране и ръководене на престъпна група.\r\n***  \r\nОт 14.00 часа 16-и състав на Специализирания наказателен съд ще заседава по делото срещу Милко М., Росен Д. и др. на които са повдигнати обвинения за организиране и ръководене на престъпна група.\r\n***  \r\nОт 15.00 часа в Министерство на транспорта, информационните технологии и съобщенията ще се проведе кръгла маса, в рамките на която ще бъде обсъден проекта на Закона за пътните превозни средства и в частност Глава пета от него – „Ремонт и техническо обслужване на пътните превозни средства“.\r\n***  \r\nОт 15.00 часа в Аулата на Софийския университет ще се проведе публична лекция за целите на устойчивото развитие на икономиста Майкъл Грийн, изпълнителен директор на Настоятелството за социално развитие.\r\n***  \r\nСтуденти от магистърска програма „Стайлинг“ на Нов български университет ще представят дипломна изложба „Style Forecast“ в парк „Кристал“.\r\n***  \r\nОт 15.30 часа 19-и състав на Софийски градски съд ще заседава по делото, заведено от премиера Бойко Борисов срещу лидера на БСП Корнелия Нинова.\r\n***  \r\nОт 16.00 до 18.00 часа народният представител от „БСП за България“ Стоян Мирчев и общинският съветник в Столичния общински съвет Альоша Даков ще се срещнат с граждани в приемната на БСП в ж.к. “Дианабад” бл. 17 (срещу магазин „BMB“).\r\n***  \r\nОт 16.30 часа в зала „Киев“ на Парк-хотел „Москва“ ще се проведе  международна конференция на тема „Честно за социалния диалог на Балканите“. Събитието е организирано от Конфедерацията на труда „Подкрепа” и Национална Федерация „Земеделие и горско стопанство“, съвместно с Фондация „Фридрих Еберт“. Двудневната конференция ще бъде открита от президента на КТ „Подкрепа“ Димитър Манолов. Своите приветствия ще поднесат Моника Панайотова – заместник-министър за българското председателство и Харалд Виденхофер – генерален секретар на EFFAT /Европейската Федерация на работещите в земеделието, храните, туризма и тютюните/. \r\n***  \r\nОт 18.00 часа в Столична библиотека ще се проведе церемонията по награждаване  на участниците в конкурс по изобразително изкуство, литература и кино на тема „Магията на Созопол и Музите“.\r\n***  \r\nОт 18.30 часа в Гьоте-институт България ще се проведе дискусия на тема „Преводът на Библията като революционен акт: Мартин Лутер и Кирил и Методий днес“. Лектори ще бъдат пастор д-р Райхолд Гестрих (Германия) и д-р Ивайло Найденов (Софийски университет), а модератор - доц. д-р Екатерина Дамянова (Богословски Факултет към Софийския Университет).\r\n***  \r\nОт 19.00 часа в Sopharma Business Towers ще се проведе традиционната среща на финансовите ПР професионалисти и журналисти в рамките на  PR Фестивал 2018 „Създаване и управление на съдържание: Дигиталната еволюция на комуникациите”.\r\n***  \r\nОт 19.00 часа в зала 42 на НДК, ще се проведе благотворителна изложба на карикатури и представяне на книгата „Хвала Пеньо“ за набиране на средства за подкрепа за млади художници.\r\n***  \r\nОт 17.30 часа в зала „22 септември“ в Благоевград ще се проведе Регионална дискусия по актуални въпроси, свързани с политиките на Европейския съюз. В нея са потвърдили участие евродепутатите: Андрей Новаков, Ангел Джамбазки, Момчил Неков, Светослав Малинов и Георги Пирински. \r\n***  \r\nОт 11.00 часа в централата на ГС на БСП – Варна Александър Паунов, народният представител от ПГ „БСП за България“, член на комисиите по енергетика и по транспорт, информационни технологии и съобщения ще приема граждани.\r\n*** \r\nОт 11.00 часа пред Факултета по изобразително изкуство ще бъде официално открита фотоизложбата „За да го кръстиш, трябва да се роди“. \r\n*** \r\nОт 19.00 часа в салона на ПБНЧ „Еленка и Кирил Д. Аврамови – 1856” ще бъде представена  „Горката Франция” – комедия от Жан Ко. Билети на касата на Читалището. \r\n***  \r\nОт 09.30 часа в хотел „Нептун“ ще се проведе първата пресконференция по проект „Дунавско партньорство за мобилност и предприемачество”.\r\n***  \r\nОт 10.00 часа в Държавен куклен театър „Дора Габе“ ще бъде представен спектакълът „Пинокио“.\r\n***  \r\nОт 18.00 часа в Огледална зала „Нели Божкова“ ще се проведе тържествен концерт по случай 24 май – Ден на българската просвета и култура и на славянската писменост.\r\n***  \r\nОт 16.00 часа народният представител от ГЕРБ - Враца и областен координатор на партията инж. Петя Аврамова организира приемна за жителите на община Мизия, която ще се проведе в партийния офис, намиращ се на ул. „Петко Банков“ №1, Младежко общежитие, ет. 1, ап. 113.\r\n***  \r\nОт 17.30 часа в залата на ресторант „Хийт“ романът „Отлъчване“ ще бъде представен от автора Николай Терзийски.\r\n***\r\nВ 11.30 часа на розовия масив между Сопот и град Карлово, омбудсманът Мая Манолова ще се срещне с розопроизводителите, които изпратиха жалби до институцията във връзка с ниската изкупна цена на розовия цвят.\r\n***\r\nОт 09.00 часа в зала 5 на Окръжен съд ще се леда делото срещу Костадин П. и Надежда М., обвинени във взимане и даване на подкуп.\r\n***\r\nОт 09.00 часа в зала 1 на Окръжен съд ще се гледа делото срещу Петър Ю., обвинен в това, че е нарушил правилата за движение и по непредпазливост причинява смъртта на друго лице.\r\n***\r\nОт 09.15 часа в зала 1 на Апелативен съд  ще се гледа делото, което е образувано по жалби на подсъдимия и гражданския ищец и по протест на Окръжна прокуратура срещу присъда на Окръжен съд – Пловдив, с която  подсъдимият Емил Д. е признат за виновен в това, че направил опит умишлено да умъртви М. И.,  като деянието е останало недовършено по независещи от дееца причини.\r\n***  \r\nОт 10.00 часа в зала „Компас“ на Ректората на Пловдивския университет „Паисий Хилендарски“ ще се проведе Национална студентско-докторантска конференция под надслов „Маркетингът и международните икономически отношения в съвремието – тенденции, перспективи и предизвикателства“. \r\n***  \r\nОт 18.00 часа в Музея на Съединението ще се проведе празничен концерт,                                                                                          \r\nпосветен на 100-годишнината от Първата Независима Република Армения 1918-2018.                     \r\n***  \r\nОт 10.30 часа народният представител от ГЕРБ Николай Сираков ще проведе приемен ден в партийния офис на ул. „Стефан Пешев“ №87.\r\n***  \r\nОт 09.30 до 16.30 часа общинските съветници от ГЕРБ Живко Минчев и Димитър Павлов ще се срещнат с граждани в партийния офиса на ул. „Цар Освободител“ № 17.\r\n***  \r\nОт 13.00 часа в общинската зала 203 кметът Живко Тодоров ще се срещне с националната състезателка по бадминтон Мария Делчева, която ще представи Стара Загора през октомври на III-те летни Младежки олимпийски игри в Буенос Айрес, Аржентина.\r\n***  \r\nОт 11.00 часа в Регионалния пресклуб на БТА ще се проведе пресконференция на Инициативен комитет и Федерация за защита на потребителите на тема „Алтернативи пред водоснабдяването в Хасково“.", "date": "2018.05.21", "title": "Предстоящи събития в страната за 21 май (Агенция „Фокус“)"}
{"url": "http://www.focus-news.net/news/2018/05/21/2524638/rumen-petkov-abv-vinagi-se-e-borila-i-shte-se-bori-za-garantirane-na-energiynata-i-natsionalna-sigurnost-na-balgariya.html", "text": "Едната от битките на АБВ е за гарантиране на енергийната и социална сигурност на България. За разлика от всички останали партии, ние винаги сме били последователни, методични и мотивирани в това отношение. И изграждането на АЕЦ „Белене“ и изграждането на „Южен поток“ нямат алтернатива. Това заяви в ефира на БНТ председателят на АБВ Румен Петков, съобщиха от пресцентъра АБВ. „По отношение на газопровода България трябва да се бори да бъде трансмисията на ЕС. Да получава доходите от транзитните такси. Да си гарантира собствената енергийна независимост. За това и една от битките на АБВ е срещу двойните стандарти. Онзи ден госпожа Меркел буквално каза, че на „Северен поток“ винаги са гледали като на икономически проект, а на нас десет години ни обясняват, че „Южен поток“ е зависимост. Точно тези двойни стандарти водят до отвращение към Европейския съюз. Те всъщност са в тежко противоречие с европейската ценностна система и ние трябва да се преборим за нашия национален интерес“, посочи той. \r\nПо отношение на АЕЦ „Белене“ Петков заяви, че централата не просто гарантира национална сигурност, работни места и ръст на икономиката, но и осигурява България енергийно в ера, в която това е жизнено необходимо. „Бях на един много сериозен международен форум, в който един британски политик обясни как в нашия регион след време няма да достигат енергийни мощности.  И ако някой твърди, че това е проект, обрасъл с корупция - нека да извади доказателствата“, категоричен бе председателят на АБВ, който призова всички, които подкрепят енергийното бъдеще на страната да подкрепят митинга на партията в защита на тази кауза. „Искам да се възползвам от трибуната на БНТ да поканя всички, които искат енергийна сигурност да подкрепят нашия митинг утре в 18 часа пред сградата на правителството в София. Това е митинг в подкрепа на изграждането на АЕЦ „Белене“ и за изграждането на газопровода „Южен поток“  през България“. \r\nВ заключение Румен Петков коментира и идеите Р Македония да бъде прекръстена на Илинденска Македония, както и реакциите по темата от страна на политиците в западната ни съседка. „Това е против българския интерес. И не случайно македонският премиер Зоран Заев, сега на 20 май, говори за етносите, които са участвали в Илинденско-преображенското въстание и споменават македонци, албанци, сърби, власи, бошняци и роми, а никой не споменава българи. Първо, това може да се тълкува като знак на отказ от така наречените антични корени на македонската държава. И второ, външният натиск не бива да бъде за сметка на българската история и на българския интерес. Когато наши учени години наред са доказвали българската роля в това въстание, днес да се съгласяваме да бъде потъпквана историята и патриотизма ни е някак нелепо. Да, Гърция сигурно има своите национални интереси, но такива имаме и ние, и ние от АБВ сме против поругаването на българския национален интерес“.", "date": "2018.05.21", "title": "Румен Петков: АБВ винаги се е борила и ще се бори за гарантиране на енергийната и национална сигурност на България"}
{"url": "http://www.focus-news.net/news/2018/05/21/2524238/sport-lionel-mesi-specheli-zlatnata-obuvka-za-peti-pat.html", "text": "Нападателят на Барселона Лионел Меси спечели наградата „Златна обувка“ за най-добър голмайстор в Европа. Това отличие бе пето в кариерата му. Меси завърши сезона с 34 гола, като е най-резултатният футболист в топ 6 първенствата в Европа. Зад него в класирането останаха Мохамед Салах от Ливърпул с 32 гола и Хари Кейн от Тотнъм с 30 гола. Нападателят на Реал Мадрид Кристиано Роналдо остана доста по-назад със своите 26 гола.", "date": "2018.05.21", "title": "Спорт: Лионел Меси спечели „Златната обувка“ за пети път"}
{"url": "http://www.focus-news.net/news/2018/05/21/2524216/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В неделя, 20 май, стана ясно, че търговската война между САЩ и Китай премина в режим „на изчакване“, коментират в редакцията на американското издание Washington Examiner.\r\nМинистърът на финансите на САЩ Стивън Мнучин обяви, че докато Вашингтон и Пекин работят по „по-фините точки от плана“, Китай ще купува значително повече американски стоки и услуги.\r\n„Поставяме търговската война (в режим) на изчакване\", отбеляза Мнучин пред местни медии с намек за предупрежденията на държавния глава на САЩ Доналд Тръмп за налагане на тарифи на стойност 150 милиарда долари върху китайската стомана и алуминий.\r\nСАЩ и Китай съобщиха в събота, че двете страни са съгласували план за „подкрепа на растежа и заетостта\" след двудневни преговори. Но делегацията на САЩ, в която участваха Мнучин, министърът на търговията Уилбър Рос и търговският представител на САЩ Робърт Лайтхизер, не успяха да постигнат целта си да накарат Китай да приеме намаляване на търговския дефицит в САЩ от 200 милиарда долара. \r\nМунчин обаче отхвърли докладите, като заяви, че делегацията на САЩ е поставила конкретни цели, които няма да разкрие на този етап. „Бих искал единствено да кажа, че това не са операции между правителството и правителството\", поясни американският финансов министър.\r\nПо-късно главният икономически съветник на Белия дом Лари Кудлоу заяви, че заплахите на Тръмп не са били на масата, добавяйки, че те са важна част от всички търговски преговори.\r\n*** Държавният глава на САЩ Доналд Тръмп се опитва да застави Германия да се откаже от руския газопровод „Северен поток 2“ с обещание за сделка, чрез която ще бъде избегната трансатлантическата търговска война, пише американското издание The Wall Street Journal, като се позовава на официални източници от двете страни на океана. \r\nПрез април тази година лидерът на Белия дом е заявил на канцлера на ФРГ Ангела Меркел, че Берлин трябва да се откаже от „Северен поток 2“, чрез който руският природен газ ще бъде доставян директно в Европа през Балтийско море. В замяна Вашингтон обещава да започне преговори с Европейския съюз за сключване на ново търговско споразумение. \r\nНатискът от страна на Белия дом отразява и неговата тактика в областта на търговията. Именно подобни стъпки обаче допринесоха за изострянето на напрежението между Европа и САЩ, и породиха опасения в зависимата от експорта Германия за възможна размяна на удари чрез въвеждането на тарифи, които сериозно биха могли да засегнат автомобилната й индустрия.\r\n„Доналд Тръмп обича да сключва сделки… и в този случай е възможно споразумение, ако някой (в Германия) стане и каже: помогнете ни да защитим нашата автомобилна промишленост, защото сме много силни в тази област, а ние ще ви помогнем със „Северен поток 2“, коментира източник, пожелал анонимност, но който – според редакцията, е присъствал на срещата Тръмп-Меркел по-рано тази година. \r\nОпитвайки се още повече да увеличи натиска, американският дипломат Сандра Оуткирк заяви пред журналисти в Берлин, че руският енергиен проект може да попадне под американски санкции и тогава всеки участник в него ще бъде изправен пред съответните рискове. \r\nКремъл отговори незабавно, а говорителят на държавния глава на Руската федерация Дмитрий Песков определи действията на САЩ като „груб опит за намеса в реализирането на международен енергиен проект, който ще изиграе важна роля в гарантирането на енергийната сигурност“.\r\nОчевидно е, че Вашингтон се противопоставя на проекта отчасти и заради Украйна. Към настоящия момент през нейна територия преминава един от главните маршрути за транспортиране на руски природен газ на запад. В Германия пък са убедени, че САЩ биха искали да изместят Русия от ролята й на основен доставчик на газ за Европа. „Принципно сме открити за подобен вариант, но въпросът е в това какво количество и на каква цена ще бъдат американските доставки“, коментира германски политик, пожелал анонимност. \r\nМакар Меркел да не се е отказала от газопровода, по-рано тази седмица се съгласи да предложи на САЩ „по-тясно сътрудничество в газовия отразъл в замяна на безсрочна отмяна на тарифите за алуминий и стомана, които Вашингтон може да наложи на вноса им от ЕС. \r\nОт редакцията припомнят, че администрацията на Тръмп се противопоставя категорично на строителството на „Северен поток 2“, който ще увеличи доставките на руски газ за Европа през територията на Германия.\r\n*** Началникът на Генералния щаб на турската армия генерал Хулуси Акар непряко призова Гърция да не си прави „погрешни изчисления\" на фона на засилването на напрежението между двете съседни страни в Егейско море, пише вестник Hurriyet. \r\n„Можем да провеждаме операции в Африн [в Северозападна Сирия]. Можем да провеждаме операции в източната и югоизточната част на Турция. Ако е необходимо, ние ще изпълним всяко задължение, което може да ни бъде възложено в Средиземноморието и в Егейско море - без колебание. Никой не трябва да си прави погрешни изчисления по този въпрос\", увери Акар. \r\nТурският генерал направи коментарите по време на посещение на боен кораб, задействан във военните учения „Бяла буря“ в Средиземно море. Акар бе придружен от командващите силите на сухопътните, военноморските и военновъздушните части.  \r\nНачалникът на Генералния щаб на турската армия не спомена директно Гърцуя, но забележките му очевидно се отнасят тъкмо към нея, с оглед на изостреното напрежение между двете страни, партньори в НАТО, които оспорват суверенитета на редица острови в Егейско море. \r\nНаскоро Акар проведе лична среща с гръцкия си колега Евангелос Апостолакис в седалището на НАТО в рамките на среща на представители на Алианса. \r\n„От съществено значение са добросъседските отношения, приятелството и зачитането на правата на човека и международното право. Ние изразяваме вижданията си по този въпрос на подходящи платформи. Но ние винаги сме казвали, че сме готови да използваме всички предвидени от закона методи, ако диалогът и сътрудничеството не работят\", подчерта Акар.\r\nГенералът на Анкара също така увери, че Турция „следи отблизо развитието в Черно море\" и е в постоянни разговори за сигурността и стабилността в региона.\r\n„Нашата борба срещу тероризма продължава с решителност през 365 дни от годината със същата интензивност и темпо. Нашите усилия ще приключат след неутрализирането на последния терорист\", заяви Акар с оглед на текущите операции в района на Идлиб и Африн в Сирия.\r\n*** Президентът на САЩ Доналд Тръмп се оплака, че „ловът на вещици“ срещу него се е разпространил глобално, ден след като „The New York Times” докладва, че старши членове на неговия екип от президентската му кампания през 2016 година, са се срещнали със съветници от Близкия изток, които са предложили на Тръмп помощ срещу тогавашния му съперник Хилари Клинтън, пише The Times of Israel.\r\nСпоред доклада, групата от съветници е включвала „израелски специалист по манипулация на социални мрежи“, емисар на двама богати арабски принцове и Ерик Принс, републикански донор и бивш началник на частната охранителна фирма „Blackwater“, чиято сестра Бетси Девос е настоящ министър на образованието.\r\nСпоменатият израелец в доклада, Джоел Замел, е бил разпитан заради скандала и служители на ФБР са заминали за Израел, за да разследват случая.\r\nДоналд Тръмп написа в социалната мрежа „Туитър“: „Нещата стават наистина абсурдни. Провалящият се и корумпиран (но не толкова корумпиран, колкото Хилари Клинтън) New York Times е написал дълга и скучна история, показвайки че най-скъпият лов на вещици в света не е намерил нищо върху Русия и мен, заради което сега търсят в останалата част на света.“\r\n***", "date": "2018.05.21", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/21/2524641/konstantin-prodanov-abv-aets-belene-e-izgoden-neobhodim-i-ikonomicheski-izdarzhan-za-balgariya-proekt.html", "text": "АБВ е единствената формация, която устойчиво във времето е защитавала  позицията си по отношение на необходимостта от изграждането на АЕЦ „Белене“. Това заяви в ефира на БТВ членът на НС на партията Константин Проданов, съобщиха от пресцентъра на ПП АБВ. „Бяхме последователни в позицията си в това отношение във време, в което други политически сили си правиха пиар. Някои от тях дори организираха референдуми по темата, а след това две години изведнъж млъкнаха. На този фон ние не само говорихме, а и действахме. Проведохме един много сериозен енергиен форум с плеада международни и български експерти, по време на който не се говори политически и идеологически. Говори се експертно и се подчерта защо АЕЦ „Белене“ е изгоден, необходим и икономически издържан за България. Това е просто един щрих от нашата битка за реализацията на този проект и от нашата битка за родината ни. Защото, ще ми позволите един здравословен скептицизъм, въпреки че всичко в момента е тръгнало в правилната посока, ние сме длъжни да се уверим, че то ще бъде доведено до край. Защото ГЕРБ, например, се въртят около темата с АЕЦ „Белене“ повече от колкото световно известни балет майстори в постановката „Лебедово езеро“. Сега, по отношение на необходимостта ни от нова ядрена мощност, чуваме от ГЕРБ същите тези неща, които ние от АБВ говорим повече от три години подред. Това според мен са очевидни неща за всеки човек, който има здрав разум и не робува на някакви идеологически предразсъдъци“, посочи той. \r\nПроданов коментира и възможността китайски инвеститор да участва в изграждането на АЕЦ „Белене“ като посочи, че това не представлява никакъв риск за страната ни, особено по отношение на сигурността на съоръжението. Той бе категоричен, че България има нужда от нова ядрена енергийна мощност, ако не иска да изостане в икономическото си развитие в сравнение с другите държави от региона, особено на фона на високотехнологичното развитие на света, което обуславя все по-голямо електропотребление в бъдеще.", "date": "2018.05.21", "title": "Константин Проданов, АБВ: АЕЦ „Белене“ е изгоден, необходим и икономически издържан за България проект"}
{"url": "http://www.focus-news.net/news/2018/05/21/2524218/vzglyad-v-sasht-obsazhdat-kak-da-otmastyat-na-turtsiya-za-s-400.html", "text": "Американският конгресмен Дейвид Чичилин разработи законопроект, който да забрани продажбата на самолети F-35 на Турция; тя ще бъде разрешена само в случай, че Анкара се откаже от ходове, които „разрушават взаимодействието с НАТО и нарушават общата сигурност на страните-членки на Алианса“, пише руското издание „Взгляд“ . \r\nПредложеният от Чичилин законопроект предвижда също забрана за предаване на каквито и да е технически данни на самолетите F-35 на Турция, съобщава Jane’s 360.\r\nКонгресменът заяви, че през последните години президентът на Турция Реджеп Таийп Ердоган става все по-авторитарен лидер, който нарушава свободата на словото и потиска инакомислието.\r\nТурция планира да придобие 100 самолети F-35A.\r\n„Взгляд“ отбелязва, че законопроектът може да бъде свързан на първо място със закупуването на руски системи за ПВО С-400 от Турция, което, според версията на НАТО, е равносилно на разполагане на „очи на Москва“ на територията на Алианса. В северноатлантическия алианс считат, че благодарение на С-400 Русия може да получи информация за F-35, която ще бъде предадена на Турция.\r\nВ края на април, продължава руското издание, американските сенатори предложиха да се бликира доставката на Турция на изтребители F-35  законодателно, заради това, че стратегическите решения на Анкара „все повече противоречат на интересите на САЩ“. Те обосноваха предположението си, включително с това, че турското правителство продължава да се сближава все повече с Русия.\r\nПревод и редакция:", "date": "2018.05.21", "title": "„Взгляд“: В САЩ обсъждат как да отмъстят на Турция за С – 400"}
{"url": "http://www.focus-news.net/news/2018/05/21/2524222/belfast-telegraph-mazh-e-zastrelyan-v-dablin-politsiyata-izdirva-izcheznala-zhena.html", "text": "Мъж е загинал след престрелка с участието на полицията в Дъблин, заяви източник от полицията, предава Belfast Telegraph.\r\nПолицията продължава издирването на изчезнала жена, която се е опасявала от отвличане.\r\nОт полицията заявиха, че са „влезли в контакт“ с водача на превозно средство, за който се смята че е около 40-годишен, около 20:00 в събота вечер и са стреляли с оръжие.\r\nТе са действали по сигнал за жена, която е била насилствено вкарана в автомобил. Полицията все още издирва жената. Йонислав Дочев", "date": "2018.05.21", "title": "Belfast Telegraph: Мъж е застрелян в Дъблин, полицията издирва изчезнала жена"}
{"url": "http://www.focus-news.net/news/2018/05/21/2524224/makfaks-makedoniya-alpinist-ot-makedoniya-e-zaginal-v-himalaite.html", "text": "Македонският алпинист Георги Петков (62) от Гевгели е загинал в неделя от сърдечен удар в Хималаите, докато се е изкачвал към най-високия връх Еверест, предава македонската информационна агенция „Макфакс“.\r\nAFP съобщи, че той е колабирал пред трети лагер от непалската страна на върха, на надморска височина от 7 200 метра.\r\nМестните медии обявиха, че това е четвърти смъртен случай през настоящия пролетен сезон на изкачване на Хималаите.\r\nПо план Георги Петков трябваше да изкачи върха до края на месеца и да стане шестият македонец изкачил най-високия връх в света. Йонислав Дочев", "date": "2018.05.21", "title": "„Макфакс“ (Македония): Алпинист от Македония е загинал в Хималаите"}
{"url": "http://www.focus-news.net/news/2018/05/21/2524227/remontite-na-toploprenosnata-mrezha-v-sofiya-zapochvat-ot-5-yuni-obzor.html", "text": "„Топлофикация София“ ЕАД започва изпълнението на утвърдената от Столичния общински съвет ремонтна и инвестиционна програма за тази година. Ремонтите на топлопреносната мрежа започват от 5 юни. От дружеството обявиха, че ще работят в максимално кратки срокове. Най-много ремонти ще се извършват през август, а според прогнозите трябва да приключат в края на септември. Клиентите на ТЕЦ „София“ от Централната градска част ще останат без топла вода от 20 до 29 август. Ще бъдат засегнати потребителите, които живеят в карето между ул. „История Славянобългарска“, бул. „Данаил Николаев“, ул. „Проф. Милко Бичев“, бул. „Евлоги и Христо Георгиеви“, бул. „Фритьоф Нансен“, бул. „Патриарх Евтимий“, както и булевардите „Прага“, „Пенчо Славейков“, „Ген. Тотлебен“, ул. „Йоаким Кърчовски“, ул. „Дамян Груев“, района на Руски паметник, Зона Б5, Зона Б17, 18 И 19, ул. „Опълченска“, бул. „Княгиня Мария Луиза“, района на Сточна гара, ж.к. „Банишора“, ж.к. „Света Троица“ и ж.к. „Фондови жилища“. Инж. Николай Колев от„Топлофикация“ заяви, че ще бъдат подменени 20 км топлопроводи на стойност около 9 млн. лева. Част от районите, в които ще се работи са: кв.„Младост“ 3, покрай Трета градска болница, ж.к „Света Троица“, Централна градска част. Ще се довършват и участъци в кв. „Обеля“. \r\nЗа новия регулаторен период, от 1 юли до 30 юни 2019 година, „Топлофикация“ предлага увеличение на цената на топлинната енергия с 4%. Крайното решение за цената ще бъде взето от КЕВР.\r\nБиляна ИВАНОВА", "date": "2018.05.21", "title": "Ремонтите на топлопреносната мрежа в София започват от 5 юни (ОБЗОР)"}
{"url": "http://www.focus-news.net/news/2018/05/21/2524228/xinhua-kitay-izprashta-razuznavatelen-satelit-za-da-prouchva-dalechnata-strana-na-lunata.html", "text": "Китай изстреля разузнавателен сателит в ранния понеделник, който да установи връзка между Земята и планираната лунна сонда „Chang’e-4“, която ще изследва далечната страна на Луната, която не може да бъде видяна от Земята, предава Xinhua.\r\nСателитът е бил носен от ракета „Long March-4C“, която е изстреляна в 5:38 местно време от югозападния сателитен център Сичан, съобщи Националната китайска космическа администрация.\r\n„Изстрелването е ключова стъпка за Китай към реализирането на своята цел да бъде първата държава, която ще изпрати проба от мека пръст от далечната страна на Луната“, заяви Жан Лихуа, мениджър на проекта за разузнавателен елит. Йонислав Дочев", "date": "2018.05.21", "title": "Xinhua: Китай изпраща разузнавателен сателит, за да проучва далечната страна на Луната"}
{"url": "http://www.focus-news.net/news/2018/05/21/2524225/the-economist-severna-koreya-pripomni-na-sveta-zashto-predishnite-mirni-pregovori-se-provalyaha.html", "text": "Слънцето огря демилитаризираната зона между двете Кореи на 27 април, денят в който президентът на Южна Корея Мун Дже-ин се срещна с лидера на Северна Корея Ким Чен-ун, в една изненадващо топла среща, в която двамата се съгласиха за „пълното ядрено разоръжаване“ на полуострова, пише британският вестник The Economist.\r\nНа 16 май климатът беше съвсем различен, подобно на новините. Гръмотевични бури удариха Сеул, след като Северът обяви че отменя разговорите на високо равнище с Юга, които самият той беше предложил 24 часа по-рано. Режимът в Пхенян също заплаши да се откаже от срещата на върха между Ким Чен-ун и президентът на САЩ Доналд Тръмп, насрочена за 12 юни в Сингапур.\r\nСеверна Корея даде две причини за своя гняв: постоянните военни учения между САЩ и Южна Корея, към които досега е мълчал, и настояването на САЩ за едностранен отказ от ядрените оръжия на Северна Корея – условието, при което САЩ се съгласи за преговори от самото начало.\r\nИзявленията разменени между официалните информационни агенции на двете страни, показаха много ясно че икономическата подкрепа не би била задоволителна компенсация за ядрено разоръжаване, както самият Ким изглежда, че предлагаше.\r\nНетърпението на Доналд Тръмп да направи история пред световните медии нямаше да убегне на Ким Чен-ун. Нито пък желанието на Южна Корея за мир. \r\nВ Южна Корея изненадващото решение на Пхенян не изглеждаше да нарани оптимизма сред населението. В социалните медии почти никой не упрекна Ким Чен-ун. Много изразиха симпатия. „Ким Чен-ун е прав. Не трябва да притискаме Северна Корея в ъгъл“, гласи едно от популярните мнения.\r\nМинистерството на обединението на Южна Корея заяви, че решението на Севера e такова, „за което може да се съжалява“.\r\nОфисът на Мун Дже-ин дори не стигна толкова далеч, заявявайки че решението е „просто част от процеса“.\r\nБелият дом заяви, че няма индикации за отмяна на срещата в Сингапур.\r\nСеверна Корея твърди, че срещата може да се проведе само, ако САЩ са „искрени“ относно желанието си за подобряване на отношенията. Но искреността на Северна Корея е тази, която винаги е била под въпрос. Най-малкото, тази бъркотия е напомняне, че допреди няколко месеца Ким Чен-ун беше виждан като несигурен и войнствен. Имаме малко причини да си въобразяваме, че се е променил. Йонислав Дочев", "date": "2018.05.21", "title": "The Economist: Северна Корея припомни на света защо предишните мирни преговори се проваляха"}
{"url": "http://www.focus-news.net/news/2018/05/21/2524223/afp-nad-29-miliona-dushi-v-sasht-sa-nablyudavali-kralskata-svatba.html", "text": "Повече от 29 милиона души в САЩ са наблюдавали по телевизията сватбата на британския Принц Хари и американската актриса Меган Маркъл, според рейтинги оповестени в неделя, предава AFP.\r\nПрогнозираните 29,2 милиона зрители надминават бройката зрители на кралската сватба между Принц Уилям и Кейт Мидълтън през 2011 година, когато 22,8 милиона са наблюдавали събитието в САЩ. Йонислав Дочев", "date": "2018.05.21", "title": "AFP: Над 29 милиона души в САЩ са наблюдавали кралската сватба"}
{"url": "http://www.focus-news.net/news/2018/05/21/2524229/emsc-zemetresenie-s-magnitud-49-po-skalata-na-rihter-e-registrirano-v-tunis.html", "text": "Земетресение с магнитуд 4.9 по скалата на Рихтер е регистрирано в Тунис, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 01:18 часа местно време (03:18 българско време) на дълбочина от 40 км.\r\nНяма данни за пострадали и материални щети. Йонислав Дочев", "date": "2018.05.21", "title": "EMSC: Земетресение с магнитуд 4.9 по скалата на Рихтер е регистрирано в Тунис"}
{"url": "http://www.focus-news.net/news/2018/05/21/2524226/boris-dzhonsan-iskame-sdelka-s-es-ne-mitnicheska-bariera.html", "text": "Външният министър на Великобритания Борис Джонсън изпрати прикрито съобщение към британския премиер Тереза Май, че той и другите „брекзитъри“ все още очакват от нея да сключи сделка, която избягва задействането на „бариерата“, която ще задържи Великобритания към митническия съюз и след 2020 година, пише британският вестник The Guardian.\r\nДжонсън изгуби спора във вътрешния кабинет на привържениците на Брекзит, когато мнозинството министри се обединиха върху мнението, че Великобритания ще запази ключови аспекти от митническия съюз, ако не се намери решение на проблема с ирландската граница.\r\nНо той настоя: „Брекзитърите, които се страхуват от предателство по отношение на митническата бариера, трябва да разберат, че министър-председателят беше много ясен че това не е изход който ние искаме; ние искаме сделка с Европейския съюз и ще я доставим.“\r\nВ съобщение явно насочено към самия премиер, както и към колеги от задните седалки, Джонсън заяви: „Убеден съм, че министър-председателят ще удържи на обещанието си за сделка за Брекзит – че ще направи така че Великобритания да излезе от митническия съюз и единния пазар, да има колкото се може по-гладки граници, да отхвърли намесата на европейския съд, да контролира имиграцията и да бъде свободна да сключва безпрепятствени търговски сделки навсякъде по света. Сега трябва да дадем на министър-председателя време и пространство да преговаря за тази визия на Брекзит.“ Йонислав Дочев", "date": "2018.05.21", "title": "Борис Джонсън: Искаме сделка с ЕС, не митническа бариера"}
{"url": "http://www.focus-news.net/news/2018/05/21/2524230/the-independent-velikobritaniya-planira-sobstvena-kosmicheska-programa-sled-konflikta-s-es-varhu-proekta-galileo.html", "text": "Великобритания ще прегледа приноса си към сателитната програма „Галилео“ на Европейския съюз и „планира алтернативна система в тази решаваща сфера“, заяви министърът на отбраната на Великобритания Гавин Уилямсън, докато обявяваше началото на първата Космическа отбранителна стратегия на Великобритания, пише британският вестник The Independent.\r\nХодът идва след разрастващ се конфликт между Лондон и Брюксел заради достъпа на Великобритания до сателитния навигационен проект на Европейския съюз, след като напусне Блока.\r\n„Великобритания е световен лидер в космическата индустрия и нашите учени в сферата на отбраната и военен персонал са играли централна роля в развитието на сателитната програма на ЕС „Галилео“, така че е важно ние също да прегледаме приноса си и това как планираме алтернативни системи в тази решаваща сфера“, заяви Уилямсън.\r\nГлавният преговарящ по Брекзит на ЕС Мишел Барние, заяви миналата седмица, че британските компании не могат да участват директно в нова сателитна навигационна система на Съюза след Брекзит, но Великобритания ще има достъп до нейния сигнал.\r\n„Това не може да бъде регулярен бизнес“, заяви Барние. „Трети страни и техните компании не могат да участват в развитието на въпроси свързани със сигурността.“\r\nВ своята реч, Уилямсън наблегна на това, че Великобритания „трябва да осигури своята готовност да възпира и контрира все по-нарастващите опасности към всекидневния живот, които изникват в космоса.“\r\n„Затова днес обявявам, че Кралските военновъздушни сили поемат лидерството в тази сфера и ще планираме увеличение на бройката персонал покриващ космоса.“\r\nБройката на персонал в сектора космическа отбрана ще се увеличи с 1/5 в следващите пет години и ще достигне повече от 600 души.\r\nГавин Уилямсън добави, че въздушното командване на Кралските военновъздушни сили ще поеме отговорността за „командването и контрола“ на военните космически операции на Великобритания.\r\nШирокообхватната стратегия ще включва планове за защита на Великобритания срещу „изникващи космически заплахи“, като „блокирането на цивилни сателити, използвани за предаване и сателитна навигация за подкрепа на военните възможности“.\r\n„Сателитната технология не е просто решаващ инструмент за нашите въоръжени сили, но и жизненоважна за нашия начин на живот, независимо дали ще бъде достъпът до нашите мобилни телефони, интернетът или телевизията“, допълни Уилямсън.\r\n„От съществено значение е да защитим нашите интереси и активи от потенциални съперници, които търсят как да ни причинят голям разрив и желаят да ни наранят“, заяви още той. Йонислав Дочев", "date": "2018.05.21", "title": "The Independent: Великобритания планира собствена космическа програма след конфликта с ЕС върху проекта „Галилео“"}
{"url": "http://www.focus-news.net/news/2018/05/21/2524231/london-evening-standard-britanskite-vlasti-ne-podnovyavat-vizata-na-sobstvenika-na-chelsi-roman-abramovich.html", "text": "Британските власти тепърва ще подновяват визата на Роман Абрамович, руският милиардер и собственик на английския футболен клуб Челси, след като е изтекла през миналия месец, пише британският вестник London Evening Standard.\r\nЖивеещият в Лондон Абрамович, който закупи Челси през юни 2003 година, в момента е без виза за Великобритания, според „Financial Times“.\r\nТой не беше видян в съботния финал за Купата на Футболната асоциация на Англия между Челси и Манчестър Юнайтед спечелен от „сините“ с 1:0.\r\nДжон Ман, говорител на Роман Абрамович, обяви че това са лични въпроси и няма да има коментар.\r\n„Financial Times“ отбелязва увеличеното геополитическо напрежение между Кремъл и Запада.\r\nНо почти нищо не се казва за връзка със ситуацията с визата на Роман Абрамович, където кандидатурата му за подновяване се бави много повече от обикновеното. Йонислав Дочев", "date": "2018.05.21", "title": "London Evening Standard: Британските власти не подновяват визата на собственика на Челси Роман Абрамович"}
{"url": "http://www.focus-news.net/news/2018/05/21/2524232/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Русия Владимир Путин заяви на срещата си с канцлера на Германия Ангела Меркел, че ще застане срещу всякакви опити на президента на САЩ Доналд Тръмп да блокира руско-германския проект за газов тръбопровод, пише The Moscow Times.\r\nБерлин и Москва са в конфликт откакто Русия анексира Кримския полуостров преди четири години, но споделят общ интерес в проекта за тръбопровода Северен поток 2, който ще позволи на Русия да изнася повече природен газ към Северна Европа.\r\nОфициален представител на правителството на САЩ заяви през тази седмица, че Вашингтон има своите опасения относно проекта и компаниите свързани с руски тръбопроводни проекти бяха поставени пред по-голям риск да бъдат ударени от американски санкции.\r\n„Доналд не е само президентът на САЩ, той е също добър и труден търговец“, заяви Путин на пресконференция заедно с Ангела Меркел.\r\n„Той подпомага интересите на своите бизнеси, за да подсигури продажбата на втечнен природен газ на европейския пазар“, допълни руският президент.\r\n„Разбирам американския президент. Той защитава интересите на своите бизнеси, той иска да прокара своя продукт на европейския пазар. Но от нас зависи как ще изградим отношенията с нашите партньори. Зависи и от нашите партньори в Европа. Вярваме, че тръбопроводът е ползотворен за нас и ще се борим за него“, завърши Путин.\r\nАнгела Меркел също намекна за напрежение между Берлин и администрацията на Доналд Тръмп.\r\n„Северен поток 2 е важен за Владимир Путин най-вече като символ на независимостта на Германия от САЩ“, коментира политическият анализатор Владимир Фролов пред The Moscow Times.\r\n„Предизвикателството пред Путин ще бъде как да използва разрива между Европа и разрушителните политики на Тръмп в САЩ, за да извлече значими отстъпки от Европа в замяна на предоставянето на солидарност в спасяването на ядреното споразумение с Иран и подриването на американските санкции“, допълни Фролов.\r\n*** В нощта срещу 18 май, с шест дни закъснение, Висшата независима избирателна комисия на Ирак обнародва резултатите от парламентарните избори, проведени на 10-12 май. Съгласно официалната информация, блокът „Саирун“ на известния шиитски проповедник Муктада ас Садър получи 54 от 328 депутатски мандата. Проиранският алианс „Фатх“ начело с Хади ал Амири завоюва 47 места, а кандидатите от алианса „Победа“ на настоящия премиер Хайдер ал Абади спечели 42 кресла. ЦИК обяви, че резултатите са окончателни, но те обозначават само пауза в борбата за това, кой ще контролира страната. Резултатите от гласуването показаха еднозначно само едно – противостоянието се изостря, пише в материал на Антон Веселов, публикуван от електронното издание на руското списание „Фонд за стратегическа култура“  и представен без редакторска намеса.\r\nСлед обявяването на резултатите от гласуването, Муктада ас Садър, в духа на съвременните тенденции, излезе със съобщение в „Туитър“. „Ние се обявяваме за мъдрост, за национализъм, за изпълняване на волята на народа, за промени и за новото поколение“. Той заяви, че неговата цел е да създаде работоспособно правителство от специалисти и веднага определи с кой ще води коалиционни преговори: това са „Фатх“, алиансът „Държава на закона“, оглавяван от бившия премиер Нури ал Малики, и „Патриотическия съюз на Кюрдистан“. Нюансът е в това, че самият проповедник не участва в изборите, а това означава, че даже и на теория той не може да претендира за поста министър-председател.              При това сред депутатите, попаднали в парламента от блока „Саирун“, няма никой, който дори да се приближава по популярност до лидера на движението, а и самият процес на формиране на правителството е невъзможен без компромиси.\r\nОпонентите не оставиха демарша на ас Садър без отговор – в Багдад спешно пристигна командващият силите за специални операции „Кудс“ на иранския „Корпус на стражите на ислямската революция“ генерал-майор Касем Сюлеймани – отдавнашен покровител на Хади ал Амери. Предполага се, че неговата задача е да постигне формирането на настроена към сътрудничество с Иран управляваща коалиция в Ирак, както и да способства за това представителите на „Фатх“ да получат ключови постове в новото правителство. Личността Сюлеймани е забележителна: според образното определение на един от потребителите в иракското интернет пространство, „ако американският посланик влиза във високите кабинети в Багдад без да чука, то Сюлеймани отваря вратите им с ритник“.\r\nЛидерът на блока „Държава на закона“, бивш премиер и настоящ вицепрезидент Нури ал Малики, започна преговори с алианса „Победа“ и своя отдавнашен съпартиец и съратник в партията „Ислямски призив“, настоящият премиер Хайдер ал Абади и лидера на „Фатх“ Хади ал Амери. Това е явен опит да се укрепи разклатилото се кресло на действащия премиер и най-ефективният способ за постигането на тази цел е съхраняване на „мътната вода“. Именно затова ал Малики отиде дори по-далеч и призова да се анулират резултатите от изборите и да се проведе ново гласуване. Според думите на представителя на коалицията Аббас Мусави, правителството не може да бъде създадено на основата на спорен резултат от изборите. Мусави подчерта, че ако резултатите не бъдат анулирани, избирателната комисия трябва да преброи всички бюлетини на ръка, или най-малко частта, която предизвиква най-много подозрения.\r\nДемаршът на блока на Нури ал Малики последва, след като на 14 май шест партии от Иракски Кюрдистан – „Коалиция за демокрация и справедливост“ (КДС), „Движение за промяна“ („Горран“), „Ислямска група на Кюрдистан“ („Комала“), Комунистическата партия на Кюрдистан, „Ислямският съюз на Кюрдистан“ и „Ислямското движение на Кюрдистан“ излязоха със съвместно заявление, в което поискаха повторно преброяване на гласовете в Кюрдистан, провинция Киркук и други спорни територии под контрола на международни наблюдатели. На 15 май водещата кюрдска политическа организация – „Демократическата партия на Кюрдистан“ (ДПК) заяви, че тя поддържа призива за ръчно преброяване на бюлетините в региона. Единствената сила, която се обяви против, е „Патриотическият съюз на Кюрдистан“, която именно бе обвинена във фалшификации. Съгласно заявлението на ПСК, ако избирателната комисия направи това, то тя ще бъде длъжна да проведе повторно преброяване в целия Ирак, а не само в провинциите Сюлеймания и Киркук.\r\nВажно е да се отбележи, че специалният представител на Генералния секретар на ООН за Ирак Ян Кубиш също излезе с изявление, в което подчерта: „Комисията трябва да действа оперативно и да разгледа всички жалби, включително при необходимост да проведе частично повторно ръчно преброяване на избрани места и конкретно в Киркук. За повишаването на доверието към процеса е важно това да се осъществи в пълна прозрачност, а свидетели да са заинтересованите страни. ООН е готова да помогне, ако това се налага“. И това при положение, че по-рано ЦИК, по указание на премиера, вече беше взел решение да преброи повторно гласовете на избирателите в провинцията ръчно.\r\nАбсолютно очевидно е, че ръчно преброяване на гласовете в цялата страна няма да има, иначе това би поставило под въпрос не само резултатите, но и самият „процес на волеизявление в условията на новия демократичен Ирак“. И основното лице, което извлича ползи в тази ситуация, се оказва действащият премиер Хайдер ал Абади – никой от заелите водещите позиции не е способен да сформира правителство самостоятелно и колкото по-дълбоко се вкарат в безкрайни консултации и опити за договаряне, толкова по-дълго той ще съхрани поста си.\r\nМеждувременно, фокусът на вниманието отново се пренася към Иракски Кюрдистан. „Демократическата партия на Кюрдистан“ спечели най-много гласове на парламентарните избори и влезе в петицата на най-силните фракции в Ирак. Не е изненадващо, че на 16 май с лидера на ДПК Масуд Барзани се свързаха не само премиерът Абади и президентът на Ирак Фуад Масум, но и Муктада ас Садър, Хади ал Амери и Аммар ал Хаким. А в навечерието на вота в Ербил пристигна и специалният представител на президента на САЩ Брет МакГърк, като на неговата среща с Барзани са се обсъждали въпроси за „следизборния период“.\r\n*** Американският конгресмен Дейвид Чичилин разработи законопроект, който да забрани продажбата на самолети F-35 на Турция; тя ще бъде разрешена само в случай, че Анкара се откаже от ходове, които „разрушават взаимодействието с НАТО и нарушават общата сигурност на страните-членки на Алианса“, пише руското издание „Взгляд“ . \r\nПредложеният от Чичилин законопроект предвижда също забрана за предаване на каквито и да е технически данни на самолетите F-35 на Турция, съобщава Jane’s 360.\r\nКонгресменът заяви, че през последните години президентът на Турция Реджеп Таийп Ердоган става все по-авторитарен лидер, който нарушава свободата на словото и потиска инакомислието.\r\nТурция планира да придобие 100 самолети F-35A.\r\n„Взгляд“ отбелязва, че законопроектът може да бъде свързан на първо място със закупуването на руски системи за ПВО С-400 от Турция, което, според версията на НАТО, е равносилно на разполагане на „очи на Москва“ на територията на Алианса. В северноатлантическия алианс считат, че благодарение на С-400 Русия може да получи информация за F-35, която ще бъде предадена на Турция.\r\nВ края на април, продължава руското издание, американските сенатори предложиха да се бликира доставката на Турция на изтребители F-35  законодателно, заради това, че стратегическите решения на Анкара „все повече противоречат на интересите на САЩ“. Те обосноваха предположението си, включително с това, че турското правителство продължава да се сближава все повече с Русия.\r\n***", "date": "2018.05.21", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/05/21/2524233/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Слънцето огря демилитаризираната зона между двете Кореи на 27 април, денят в който президентът на Южна Корея Мун Дже-ин се срещна с лидера на Северна Корея Ким Чен-ун, в една изненадващо топла среща, в която двамата се съгласиха за „пълното ядрено разоръжаване“ на полуострова, пише британският вестник The Economist.\r\nНа 16 май климатът беше съвсем различен, подобно на новините. Гръмотевични бури удариха Сеул, след като Северът обяви че отменя разговорите на високо равнище с Юга, които самият той беше предложил 24 часа по-рано. Режимът в Пхенян също заплаши да се откаже от срещата на върха между Ким Чен-ун и президентът на САЩ Доналд Тръмп, насрочена за 12 юни в Сингапур.\r\nСеверна Корея даде две причини за своя гняв: постоянните военни учения между САЩ и Южна Корея, към които досега е мълчал, и настояването на САЩ за едностранен отказ от ядрените оръжия на Северна Корея – условието, при което САЩ се съгласи за преговори от самото начало.\r\nИзявленията разменени между официалните информационни агенции на двете страни, показаха много ясно че икономическата подкрепа не би била задоволителна компенсация за ядрено разоръжаване, както самият Ким изглежда, че предлагаше.\r\nНетърпението на Доналд Тръмп да направи история пред световните медии нямаше да убегне на Ким Чен-ун. Нито пък желанието на Южна Корея за мир. \r\nВ Южна Корея изненадващото решение на Пхенян не изглеждаше да нарани оптимизма сред населението. В социалните медии почти никой не упрекна Ким Чен-ун. Много изразиха симпатия. „Ким Чен-ун е прав. Не трябва да притискаме Северна Корея в ъгъл“, гласи едно от популярните мнения.\r\nМинистерството на обединението на Южна Корея заяви, че решението на Севера e такова, „за което може да се съжалява“.\r\nОфисът на Мун Дже-ин дори не стигна толкова далеч, заявявайки че решението е „просто част от процеса“.\r\nБелият дом заяви, че няма индикации за отмяна на срещата в Сингапур.\r\nСеверна Корея твърди, че срещата може да се проведе само, ако САЩ са „искрени“ относно желанието си за подобряване на отношенията. Но искреността на Северна Корея е тази, която винаги е била под въпрос. Най-малкото, тази бъркотия е напомняне, че допреди няколко месеца Ким Чен-ун беше виждан като несигурен и войнствен. Имаме малко причини да си въобразяваме, че се е променил.\r\n*** Външният министър на Великобритания Борис Джонсън изпрати прикрито съобщение към британския премиер Тереза Май, че той и другите „брекзитъри“ все още очакват от нея да сключи сделка, която избягва задействането на „бариерата“, която ще задържи Великобритания към митническия съюз и след 2020 година, пише британският вестник The Guardian.\r\nДжонсън изгуби спора във вътрешния кабинет на привържениците на Брекзит, когато мнозинството министри се обединиха върху мнението, че Великобритания ще запази ключови аспекти от митническия съюз, ако не се намери решение на проблема с ирландската граница.\r\nНо той настоя: „Брекзитърите, които се страхуват от предателство по отношение на митническата бариера, трябва да разберат, че министър-председателят беше много ясен че това не е изход който ние искаме; ние искаме сделка с Европейския съюз и ще я доставим.“\r\nВ съобщение явно насочено към самия премиер, както и към колеги от задните седалки, Джонсън заяви: „Убеден съм, че министър-председателят ще удържи на обещанието си за сделка за Брекзит – че ще направи така че Великобритания да излезе от митническия съюз и единния пазар, да има колкото се може по-гладки граници, да отхвърли намесата на европейския съд, да контролира имиграцията и да бъде свободна да сключва безпрепятствени търговски сделки навсякъде по света. Сега трябва да дадем на министър-председателя време и пространство да преговаря за тази визия на Брекзит.“\r\n*** Великобритания ще прегледа приноса си към сателитната програма „Галилео“ на Европейския съюз и „планира алтернативна система в тази решаваща сфера“, заяви министърът на отбраната на Великобритания Гавин Уилямсън, докато обявяваше началото на първата Космическа отбранителна стратегия на Великобритания, пише британският вестник The Independent.\r\nХодът идва след разрастващ се конфликт между Лондон и Брюксел заради достъпа на Великобритания до сателитния навигационен проект на Европейския съюз, след като напусне Блока.\r\n„Великобритания е световен лидер в космическата индустрия и нашите учени в сферата на отбраната и военен персонал са играли централна роля в развитието на сателитната програма на ЕС „Галилео“, така че е важно ние също да прегледаме приноса си и това как планираме алтернативни системи в тази решаваща сфера“, заяви Уилямсън.\r\nГлавният преговарящ по Брекзит на ЕС Мишел Барние, заяви миналата седмица, че британските компании не могат да участват директно в нова сателитна навигационна система на Съюза след Брекзит, но Великобритания ще има достъп до нейния сигнал.\r\n„Това не може да бъде регулярен бизнес“, заяви Барние. „Трети страни и техните компании не могат да участват в развитието на въпроси свързани със сигурността.“\r\nВ своята реч, Уилямсън наблегна на това, че Великобритания „трябва да осигури своята готовност да възпира и контрира все по-нарастващите опасности към всекидневния живот, които изникват в космоса.“\r\n„Затова днес обявявам, че Кралските военновъздушни сили поемат лидерството в тази сфера и ще планираме увеличение на бройката персонал покриващ космоса.“\r\nБройката на персонал в сектора космическа отбрана ще се увеличи с 1/5 в следващите пет години и ще достигне повече от 600 души.\r\nГавин Уилямсън добави, че въздушното командване на Кралските военновъздушни сили ще поеме отговорността за „командването и контрола“ на военните космически операции на Великобритания.\r\nШирокообхватната стратегия ще включва планове за защита на Великобритания срещу „изникващи космически заплахи“, като „блокирането на цивилни сателити, използвани за предаване и сателитна навигация за подкрепа на военните възможности“.\r\n„Сателитната технология не е просто решаващ инструмент за нашите въоръжени сили, но и жизненоважна за нашия начин на живот, независимо дали ще бъде достъпът до нашите мобилни телефони, интернетът или телевизията“, допълни Уилямсън.\r\n„От съществено значение е да защитим нашите интереси и активи от потенциални съперници, които търсят как да ни причинят голям разрив и желаят да ни наранят“, заяви още той.\r\n*** Британските власти тепърва ще подновяват визата на Роман Абрамович, руският милиардер и собственик на английския футболен клуб Челси, след като е изтекла през миналия месец, пише британският вестник London Evening Standard.\r\nЖивеещият в Лондон Абрамович, който закупи Челси през юни 2003 година, в момента е без виза за Великобритания, според „Financial Times“.\r\nТой не беше видян в съботния финал за Купата на Футболната асоциация на Англия между Челси и Манчестър Юнайтед спечелен от „сините“ с 1:0.\r\nДжон Ман, говорител на Роман Абрамович, обяви че това са лични въпроси и няма да има коментар.\r\n„Financial Times“ отбелязва увеличеното геополитическо напрежение между Кремъл и Запада.\r\nНо почти нищо не се казва за връзка със ситуацията с визата на Роман Абрамович, където кандидатурата му за подновяване се бави много повече от обикновеното.\r\n***", "date": "2018.05.21", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/21/2524235/sumatoha-za-kachestvoto-na-vodata-v-sofiya-obzor.html", "text": "Публикация на депутата от БСП Таско Ерменков, в която се твърди, че водата в София е замърсена, вдигна на крак отговорните институции и предизвика ответна реакция от страна на ГЕРБ, които опровергаха съобщението. В събота късно вечерта народният представител написа в профила си във \"Фейсбук\", че е получил информация, според която водата в столицата е опасна за употреба, тъй като в нея са били изсипани отровни химикали. Съобщението бързо се разпространи в социалната мрежа и стана повод за проверки от страна на Столична община, \"Софийска вода\" и Столичната регионална здравна инспекция. Те увериха, че потребителите нямат основание за притеснение и всички показатели за качество на питейната вода, доставяна на територията на общината, са в норма. В коментар за Агенция \"Фокус\" д-р Ангел Кунчев, главен държавен здравен инспектор, обясни, че водата в столицата преминава през 100 хиляди проверки на година преди да стигне до потребителите. „Искам да уверя всички граждани, че ако има съмнения дори и за най-малки отклонения, тази вода няма да бъде допусната за използване“, подчерта той. По-късно на пресконференция по темата народният представител от ПГ на ГЕРБ Станислав Иванов обяви, че партията ще сезира ДАНС и прокуратурата за публикацията на Таско Ерменков. Иванов призова БСП да поемат отговорност за казаното от Ерменков, защото то представлява заплаха за националната сигурност. Александър Иванов от ГЕРБ апелира от своя страна депутатът от БСП да разкрие \"кой му е хвърлил бомбата, че водата в столицата е замърсена\". Председателят на Комисията по околна среда към Столичния общински съвет и общински съветник от ГЕРБ Лорита Радева също успокои гражданите на София, че отсъстват основания да се твърди, че има промяна в качеството на водата в столицата и определи публикацията на Ерменков като некоректна и недостойна фалшива новина. Народният представител от БСП от своя страна заяви в нов пост в социалната мрежа, че е било негово задължение да реагира на тревогите на гражданите и да сигнализира за тях. Ерменков обърна внимание, че лично председателят на ДАНС го е уведомил, че подобна информация вече от седмица се носи из София, както и, че институциите са се задействали, едва след неговия сигнал.", "date": "2018.05.21", "title": "Суматоха за качеството на водата в София (ОБЗОР)"}
{"url": "http://www.focus-news.net/news/2018/05/21/2524221/ibna-nikos-kodzias-i-nikola-dimitrov-shte-se-sreshtnat-otnovo-na-24-i-25-may-v-nyu-york.html", "text": "Нова среща между външните министри на Гърция и Македония Никос Кодзиас и Никола Димитров ще се състои на 24 и 25 май в Ню Йорк, предава Independent Balkan News Agency.\r\nСлед предложението на правителството на Македония за името „Република Илинденска Македония“ и неговото отхвърляне от Гърция, външните министри на двете страни ще имат ключови срещи през тази седмица в Ню Йорк.\r\nСрещите между Кодзиас и Димитров ще бъдат в присъствието на посредника на ООН Матю Нимиц. Йонислав Дочев", "date": "2018.05.21", "title": "IBNA: Никос Кодзиас и Никола Димитров ще се срещнат отново на 24 и 25 май в Ню Йорк"}
{"url": "http://www.focus-news.net/news/2018/05/21/2524234/reuters-filipinite-predpriemat-diplomaticheski-deystviya-sled-kato-kitay-prizemi-bombardirovachite-si-v-yuzhnokitaysko-more.html", "text": "Филипините предприемат „подходящи дипломатически действия“, за да отстоят претенциите си в Южнокитайско море, след като китайски бомбардировачи са се приземили на острови и рифове в спорния регион, съобщиха от министерството на външните работи на Филипините, цитирани от Reuters.\r\nВоенновъздушните сили на Китай обявиха, че бомбардировачи са се приземили и след това са излетели от островите и рифовете в Южнокитайско море като част от военни учения през миналата седмица, по този начин привличайки гневни реакции от опозицията в столицата Манила. САЩ също изпратиха кораби в спорните райони.\r\nДепартаментът за външни работи във Филипините заяви, че следи развитието на ситуацията.\r\n„Предприемаме подходящите дипломатически действия нужни за защита на нашите претенции и ще продължим да правим така и за в бъдеще“, заяви той в изявление.\r\n„Преповтаряме ангажимента си за защита на всеки инч от нашата територия и области, върху които имаме суверенни права“, се казва в изявлението. Йонислав Дочев", "date": "2018.05.21", "title": "Reuters: Филипините предприемат „дипломатически действия“, след като Китай приземи бомбардировачите си в Южнокитайско море"}
{"url": "http://www.focus-news.net/news/2018/05/21/2524219/nikola-dimitrov-zoran-zaev-i-aleksis-tsipras-imat-silni-otnosheniya-i-iskat-da-reshat-vaprosa-za-imeto.html", "text": "Предложението \"Република Илинденска Македония\" е създадено на министерско ниво по време на срещите с външния министър на Гърция Никос Кодзиас, преди да се обсъжда с министър-председателите, заяви министърът на външните работи на Македония Никола Димитров  в гостуване на телевизия „1 ТВ“, предава македонският „Фокус“.\r\nЗа срещите с Кодзиас македонският министър заяви, че те често се разправят по време на преговорите, но винаги се разделят по приятелски начин.\r\n„Няма министър, който виждам по-често. Ще се срещнем отново тази седмица в Ню Йорк \", заяви Димитров.\r\nПредложението \"Република Илинденска Македония\" укрепва идентичността, според външния министър.\r\n„Думата Илинден присъства и в двата преамбюла на Конституцията. Това са двата стълба на нашата държавност и за нас е трудно да бъдем Македония, а не Илинденската Македония“, заяви той, като добави, че Заев и Ципрас имат силни отношения и искат да решат този въпрос. Йонислав Дочев", "date": "2018.05.21", "title": "Никола Димитров: Зоран Заев и Алексис Ципрас имат силни отношения и искат да решат въпроса за името"}
{"url": "http://www.focus-news.net/news/2018/05/21/2524240/pregled-na-mezhdunarodnite-novini-do-6-chasa-agentsiya-fokus.html", "text": "САЩ няма да признаят резултатите от изборите за президент във Венецуела проведени в неделя, 20 май, съобщи заместник-държавният секретар Джон Съливан пред журналисти.\r\nСАЩ активно обмислят петролни санкции върху Венецуела.\r\nДжон Съливан заяви, че отговор на неделните избори ще бъде обсъден на срещата на държавите от Г20 в Буенос Айрес на 21 май.\r\n*** Хенри Фалкон, основният противник на Николас Мадуро в изборите за президент, отхвърли гласуването в неделя като невалидно и призова за свикване на нови избори по-късно през годината.\r\n„Не признаваме този електорален процес за валиден и за честен. За нас нямаше избори. Трябва да имаме нови избори във Венецуела“, заяви Фалкон по време на пресконференция, обвинявайки правителството в принуда на гласоподавателите.\r\n*** Държавният глава на САЩ Доналд Тръмп се опитва да застави Германия да се откаже от руския газопровод „Северен поток 2“ с обещание за сделка, чрез която ще бъде избегната трансатлантическата търговска война.\r\nПрез април тази година лидерът на Белия дом е заявил на канцлера на ФРГ Ангела Меркел, че Берлин трябва да се откаже от „Северен поток 2“, чрез който руският природен газ ще бъде доставян директно в Европа през Балтийско море. В замяна Вашингтон обещава да започне преговори с Европейския съюз за сключване на ново търговско споразумение. \r\nНатискът от страна на Белия дом отразява и неговата тактика в областта на търговията. Именно подобни стъпки обаче допринесоха за изострянето на напрежението между Европа и САЩ, и породиха опасения в зависимата от експорта Германия за възможна размяна на удари чрез въвеждането на тарифи, които сериозно биха могли да засегнат автомобилната й индустрия.\r\n„Доналд Тръмп обича да сключва сделки… и в този случай е възможно споразумение, ако някой (в Германия) стане и каже: помогнете ни да защитим нашата автомобилна промишленост, защото сме много силни в тази област, а ние ще ви помогнем със „Северен поток 2“, коментира източник, пожелал анонимност, но който – според редакцията, е присъствал на срещата Тръмп-Меркел по-рано тази година. \r\nОпитвайки се още повече да увеличи натиска, американският дипломат Сандра Оуткирк заяви пред журналисти в Берлин, че руският енергиен проект може да попадне под американски санкции и тогава всеки участник в него ще бъде изправен пред съответните рискове. \r\nКремъл отговори незабавно, а говорителят на държавния глава на Руската федерация Дмитрий Песков определи действията на САЩ като „груб опит за намеса в реализирането на международен енергиен проект, който ще изиграе важна роля в гарантирането на енергийната сигурност“.\r\nОчевидно е, че Вашингтон се противопоставя на проекта отчасти и заради Украйна. Към настоящия момент през нейна територия преминава един от главните маршрути за транспортиране на руски природен газ на запад. В Германия пък са убедени, че САЩ биха искали да изместят Русия от ролята й на основен доставчик на газ за Европа. „Принципно сме открити за подобен вариант, но въпросът е в това какво количество и на каква цена ще бъдат американските доставки“, коментира германски политик, пожелал анонимност. \r\nМакар Меркел да не се е отказала от газопровода, по-рано тази седмица се съгласи да предложи на САЩ „по-тясно сътрудничество в газовия отразъл в замяна на безсрочна отмяна на тарифите за алуминий и стомана, които Вашингтон може да наложи на вноса им от ЕС. \r\nОт редакцията припомнят, че администрацията на Тръмп се противопоставя категорично на строителството на „Северен поток 2“, който ще увеличи доставките на руски газ за Европа през територията на Германия.\r\n*** Говорейки в рамките на VI Конгрес на Съюза на европейските турски демократи (UETD) в Олимпийската зала „Зетра“ в Сараево, държавният глава на Турция Реджеп Тайип Ердоган отправи ясно послание към страните от Европейския съюз, като заяви, че те са се провалили на изпита по демокрация.\r\nЕрдоган подчерта, че гостоприемството на Босна и Херцеговина е достойно за похвала. „Европейските страни, които се смятат за люлка на демокрацията, днес се провалиха на изпита. А Босна и Херцеговина доказа, че е демократична държава“, заяви турският лидер в рамките на предизборен митинг в столицата Сараево.\r\n*** Двама мъже са били арестувани в северното пристанище на Солун във връзка с нападението срещу кмета на града Янис Бутарис.\r\nМъжете са били задържани благодарение на видеоматериал от инцидента.\r\nПолицията заяви, че заподозрените са гръцки гражданин на 20 години и грузински гражданин от гръцки произход на 36 години, който има криминално досие в страната.\r\n*** Мило Джуканович днес официално се закле като президент на Черна гора на тържествено събрание в парламента в Цетине и в речта си изтъкна, че Черна Гора вместо провинция на Сърбия се е превърнала в най-развитата икономически държава в Западните Балкани.\r\n\"От възможността да бъдем провинция на разширена Сърбия, предложена ни като алтернатива на президентските избори през 1997 г., Черна гора се превърна в най-икономически развитата страна в Западните Балкани, лидер в реформите и преговорите с Европейския съюз и вероятно първият следващ негов член \", заяви той.\r\n*** Президентът на Русия Владимир Путин заяви на срещата си с канцлера на Германия Ангела Меркел, че ще застане срещу всякакви опити на президента на САЩ Доналд Тръмп да блокира руско-германския проект за газов тръбопровод.\r\nБерлин и Москва са в конфликт откакто Русия анексира Кримския полуостров преди четири години, но споделят общ интерес в проекта за тръбопровода Северен поток 2, който ще позволи на Русия да изнася повече природен газ към Северна Европа.\r\nОфициален представител на правителството на САЩ заяви през тази седмица, че Вашингтон има своите опасения относно проекта и компаниите свързани с руски тръбопроводни проекти бяха поставени пред по-голям риск да бъдат ударени от американски санкции.\r\n„Доналд не е само президентът на САЩ, той е също добър и труден търговец“, заяви Путин на пресконференция заедно с Ангела Меркел.\r\n„Той подпомага интересите на своите бизнеси, за да подсигури продажбата на втечнен природен газ на европейския пазар“, допълни руският президент.\r\n„Разбирам американския президент. Той защитава интересите на своите бизнеси, той иска да прокара своя продукт на европейския пазар. Но от нас зависи как ще изградим отношенията с нашите партньори. Зависи и от нашите партньори в Европа. Вярваме, че тръбопроводът е ползотворен за нас и ще се борим за него“, завърши Путин.\r\nАнгела Меркел също намекна за напрежение между Берлин и администрацията на Доналд Тръмп.\r\n„Северен поток 2 е важен за Владимир Путин най-вече като символ на независимостта на Германия от САЩ“, коментира политическият анализатор Владимир Фролов пред The Moscow Times.\r\n„Предизвикателството пред Путин ще бъде как да използва разрива между Европа и разрушителните политики на Тръмп в САЩ, за да извлече значими отстъпки от Европа в замяна на предоставянето на солидарност в спасяването на ядреното споразумение с Иран и подриването на американските санкции“, допълни Фролов.\r\n*** Лидерът на италианската партия „Лига“ Матео Салвини обяви в неделя, че е постигната договорка с партията „Движение пет звезди“ за номинация за министър-председател на страната.\r\nСалвини заяви, че споразумението включва и изборите за министри.\r\n„Постигнахме споразумение за премиера и министрите на правителството и се надяваме, че никой няма да наложи вето върху избора, който представлява волята на мнозинството италианци“, заяви Салвини, допълвайки че нито той, нито лидерът на „Движение пет звезди“ Луиджи ди Маджо ще заеме поста на министър-председател.\r\nДвете партии съобщиха новината преди срещата си с президента на Италия Серджо Матарела в понеделник, 21 май.\r\n*** Близкоизточната радикална групировка „Ислямска държава“ пое отговорност за нападението срещу църква в Грозни. \r\nВ събота четирима нападатели се опитаха да проникнат в храм в столицата на Чеченската република и да убият всички, които се намират в него. Посетителите на храма обаче успяха да залостят вратите му отвътре, в резултат на което планът на екстремистите бе осуетен. Жертви на атаката станаха двама души, охранявали религиозния обект, както и един минувач. Пострадаха двама представители на органите на реда.\r\nНападателите бяха ликвидирани в хода на спецоперация. Самоличността им вече е установена.\r\n*** Филипините предприемат „подходящи дипломатически действия“, за да отстоят претенциите си в Южнокитайско море, след като китайски бомбардировачи са се приземили на острови и рифове в спорния регион, съобщиха от министерството на външните работи на Филипините.\r\nВоенновъздушните сили на Китай обявиха, че бомбардировачи са се приземили и след това са излетели от островите и рифовете в Южнокитайско море като част от военни учения през миналата седмица, по този начин привличайки гневни реакции от опозицията в столицата Манила. САЩ също изпратиха кораби в спорните райони.\r\nДепартаментът за външни работи във Филипините заяви, че следи развитието на ситуацията.\r\n„Предприемаме подходящите дипломатически действия нужни за защита на нашите претенции и ще продължим да правим така и за в бъдеще“, заяви той в изявление.\r\n„Преповтаряме ангажимента си за защита на всеки инч от нашата територия и области, върху които имаме суверенни права“, се казва в изявлението.\r\n***", "date": "2018.05.21", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/21/2524243/sputnik-vazdushnata-otbrana-na-sauditska-arabiya-prihvana-balistichna-raketa-nad-grad-dzhizan.html", "text": "Въздушната отбрана на Саудитска Арабия е прихванала и унищожила балистична ракета над южния град Джизан, според „Saudi TV“, предава Sputnik.\r\nТелевизията на йеменските хусити съобщи, че хуситските сили са изстреляли балистична ракета „Badr-1“ към летището в Джизан.\r\nХуситските сили преди това отново изстреляха балистична ракета към Джизан, целейки се в изследователския център „Aramco Fuel“. Тази ракета също е била унищожена от Саудитските сили. Йонислав Дочев", "date": "2018.05.21", "title": "Sputnik: Въздушната отбрана на Саудитска Арабия прихвана балистична ракета над град Джизан"}
{"url": "http://www.focus-news.net/news/2018/05/21/2524239/emsc-zemetresenie-s-magnitud-55-po-skalata-na-rihter-e-registrirano-v-indiyskiya-okean.html", "text": "Земетресение с магнитуд 5.5 по скалата на Рихтер е регистрирано в департамент Майот, отвъдморска територия на Франция, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 05:47 часа местно време (05:47 българско време) на дълбочина от 10 км.\r\nНяма данни за пострадали и материални щети, нито за цунами. Йонислав Дочев", "date": "2018.05.21", "title": "EMSC: Земетресение с магнитуд 5.5 по скалата на Рихтер е регистрирано в Индийския океан"}
{"url": "http://www.focus-news.net/news/2018/05/21/2524236/afp-osnovniyat-oponent-na-nikolas-maduro-vav-venetsuela-prizova-za-novi-izbori.html", "text": "Хенри Фалкон, основният противник на Николас Мадуро в изборите за президент, отхвърли гласуването в неделя като невалидно и призова за свикване на нови избори по-късно през годината, предава AFP.\r\n„Не признаваме този електорален процес за валиден и за честен. За нас нямаше избори. Трябва да имаме нови избори във Венецуела“, заяви Фалкон по време на пресконференция, обвинявайки правителството в принуда на гласоподавателите. Йонислав Дочев", "date": "2018.05.21", "title": "AFP: Основният опонент на Николас Мадуро във Венецуела призова за нови избори"}
{"url": "http://www.focus-news.net/news/2018/05/21/2524220/the-moscow-times-vladimir-putin-tarsi-obshta-kauza-s-angela-merkel-sreshtu-donald-tramp.html", "text": "Президентът на Русия Владимир Путин заяви на срещата си с канцлера на Германия Ангела Меркел, че ще застане срещу всякакви опити на президента на САЩ Доналд Тръмп да блокира руско-германския проект за газов тръбопровод, пише The Moscow Times.\r\nБерлин и Москва са в конфликт откакто Русия анексира Кримския полуостров преди четири години, но споделят общ интерес в проекта за тръбопровода Северен поток 2, който ще позволи на Русия да изнася повече природен газ към Северна Европа.\r\nОфициален представител на правителството на САЩ заяви през тази седмица, че Вашингтон има своите опасения относно проекта и компаниите свързани с руски тръбопроводни проекти бяха поставени пред по-голям риск да бъдат ударени от американски санкции.\r\n„Доналд не е само президентът на САЩ, той е също добър и труден търговец“, заяви Путин на пресконференция заедно с Ангела Меркел.\r\n„Той подпомага интересите на своите бизнеси, за да подсигури продажбата на втечнен природен газ на европейския пазар“, допълни руският президент.\r\n„Разбирам американския президент. Той защитава интересите на своите бизнеси, той иска да прокара своя продукт на европейския пазар. Но от нас зависи как ще изградим отношенията с нашите партньори. Зависи и от нашите партньори в Европа. Вярваме, че тръбопроводът е ползотворен за нас и ще се борим за него“, завърши Путин.\r\nАнгела Меркел също намекна за напрежение между Берлин и администрацията на Доналд Тръмп.\r\n„Северен поток 2 е важен за Владимир Путин най-вече като символ на независимостта на Германия от САЩ“, коментира политическият анализатор Владимир Фролов пред The Moscow Times.\r\n„Предизвикателството пред Путин ще бъде как да използва разрива между Европа и разрушителните политики на Тръмп в САЩ, за да извлече значими отстъпки от Европа в замяна на предоставянето на солидарност в спасяването на ядреното споразумение с Иран и подриването на американските санкции“, допълни Фролов. Йонислав Дочев", "date": "2018.05.21", "title": "The Moscow Times: Владимир Путин търси обща кауза с Ангела Меркел срещу Доналд Тръмп"}
{"url": "http://www.focus-news.net/news/2018/05/21/2524246/nimh-v-po-golyamata-chast-ot-stranata-shte-bade-slanchevo-s-maksimalni-temperaturi-mezhdu-21-i-26.html", "text": "Днес преди обяд над по-голямата част от страната ще преобладава слънчево време. По-значителна облачност ще има на Югозападна България. След обяд и до полунощ отново ще се развива купеста и купесто-дъждовна облачност и на места ще има краткотрайни валежи, придружени с гръмотевици. По-интензивни ще са явленията в Западна България, където има условия за градушки. Ще духа до умерен североизточен вятър, който след обяд ще се ориентира от изток-югоизток. Максималните температури ще са между 21° и 26°. Атмосферното налягане е и ще остане близко до средното за май. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология. Над Черноморието преди обяд ще е предимно слънчево. След обяд ще се развива купеста облачност, но вероятността за валежи е много малка. Ще духа умерен вятър от север-североизток, който след обяд ще се ориентира от изток-югоизток. Максималните температури ще са 18°-21°. Температурата на морската вода е 18°-23°. Вълнението на морето ще бъде 2-3 бала. Над планините преди обяд ще има разкъсана, над Рило-Родопската облачнст предимно значителна облачност. След обяд ще се развива купеста и купесто-дъждовна облачност. На много места ще има краткотрайни валежи с гръмотевици, като по-значителни ще са валежите в масивите от Западна България. Ще духа умерен до силен югоизточен вятър, по билата – от югозапад. Максималната температура на височина 1200 метра ще е около 15°, на 2000 метра – около 8° .", "date": "2018.05.21", "title": "НИМХ: В по-голямата част от страната ще бъде слънчево, с максимални температури между 21° и 26°"}
{"url": "http://www.focus-news.net/news/2018/05/21/2524241/afp-nikolas-maduro-beshe-ofitsialno-obyaven-za-pobeditel-v-prezidentskite-izbori-vav-venetsuela.html", "text": "Настоящият президент на Венецуела Николас Мадуро беше офицаилно обявен за победител в изборите, проведени в неделя, съобщава AFP.\r\nС повече от 90 процента от гласовете вече преброени, Мадуро получава 67.7 процента от тях, докато неговият основен противник Хенри Фалкон взима 21.2 процента, съобщи председателят на Националния избирателен съвет Тибисай Лусена.\r\nПротивниците на Мадуро бойкотираха изборите и призоваха за свикване на нови. Според тях, настоящите избори са манипулирани, а хората принуждавани да гласуват за настоящия президент. Йонислав Дочев", "date": "2018.05.21", "title": "AFP: Николас Мадуро беше официално обявен за победител в президентските избори във Венецуела"}
{"url": "http://www.focus-news.net/news/2018/05/21/2524245/predstoyashti-sabitiya-v-stranata-za-21-may-agentsiya-fokus.html", "text": "***\r\nОт 05.10 часа в зала 5 на Министерството на образованието и науката ще бъде генериран изпитният вариант за зрелостния изпит по български език и литература за XII клас. Държавният зрелостен изпит по български език и литература започва в 8.00 часа. Авторът и произведението за 41 въпрос ще бъдат обявени по Българското национално радио в 12.00 часа. \r\nОт 8.50 часа ще бъде изтеглен изпитня вариант за изпита след VII клас за националното външно оценяване. Изпитът за седмокласниците започва в 10.00 часа. След 16.00 часа на сайта на министерството ще бъдат публикувани изпитните варианти и ключ с верните отговори и за двата изпита.\r\n***  \r\nОт 09.00 часа министър Лиляна Павлова ще открие Деня на отворените врати в НДК.\r\n***  \r\nОт 11.00 часа в Балната зала на Национална галерия „Двореца“ министърът на културата Боил Банов ще връчи годишните награди на Министерството по случай 24 май – Деня на българската просвета и култура и на славянската писменост.\r\n***  \r\nОт 09.00 часа 5 състав на Специализираният наказателен съд ще заседава по делото срещу Калоян Пр., Любомир С. и Михаил Д. и др., обвинени в образуване и ръководене на организирана престъпна група. \r\n***  \r\nОт 09.30 часа 3-ти състав на Специализирания наказателен съд ще заседава по делото срещу Мирослав Ц. и Ивалин Й., на които са повдигнати обвинения за организиране и ръководене на престъпна група.\r\n***  \r\nОт 09.30 часа 4-ти състав на Специализирания наказателен съд ще заседава по делото срещу Христо А., на когото е повдигнато обвинение за безстопанственост в особено големи размери.\r\n***  \r\nОт 10.00 часа в Национална спортна академия „Васил Левски“ (НСА) ще бъде официално открита Международната научна конференция „Спорт и сигурност“.\r\n***  \r\nОт 10.00 часа 15-и състав на Специализирания наказателен съд ще заседава по делото срещу Иван Р., Димитър К. и Георги Г., на които са повдигнати обвинения за организиране и ръководене на престъпна група.\r\n***  \r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и Венцислав П., на които са повдигнати обвинения за организиране и ръководене на престъпна група.\r\n***  \r\nОт 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на престъпна група.\r\n***  \r\nОт 10.00 часа 12-и състав на Специализирания наказателен съд ще заседава по делото срещу Владимир Т. Тодор С. и др., на които са повдигнати обвинения за организиране и ръководене на престъпна група.\r\n***  \r\nОт 11.00 часа в сградата на Направление „Архитектура и градоустройство“ (ул. „Сердика“ №5)\r\nарх. Здравко Здравков ще представи отчет за свършеното от него през двете години, откакто встъпи в длъжност като главен архитект на Столична община.\r\n***  \r\nОт 11.00 часа в Националния пресклуб на БТА ще се състои пресконференция във връзка с предстоящия 115-ти Фестивал на розата и провеждащият се за първи път в България Международен конкурс за съвременно лютиерство за цигулка, виола, виолончело и китара. В пресконференцията ще вземат участие представител на Министерството на културата, кметът на Община Казанлък Галина Стоянова и казанлъшкият лютиер от международна величина Едрьо Едрев.\t\r\n***  \r\nОт 11.00 часа в зала А на Българската търговско-промишлена палата Съветът по иновации при БТПП ще връчи наградите на победителите в Петия конкурс за най-добъриновативен проект и най-успешно иновативно предприятие, внедрило в дейността си нов иновативен продукт през 2017 г.\r\n***  \r\nОт 11.00 часа в Пресклуб „България“ на Национален стадион „Васил Левски“ ще се проведе пресконференция във връзка с предстоящия футболен спектакъл „75 години Георги Аспарухов-Гунди“.\r\n***  \r\nОт 12.00 часа в Националния пресклуб на БТА ще се проведе пресконференция на тема „Имуно-онкологията в лечението на злокачествени заболявания”.\r\n***  \r\nОт 12.00 часа в Пресклуб „България“ на на Националния стадион „Васил Левски“ ще се проведе пресконференция на БФ Модерен петобой и Столична община във връзка с предстоящия от 23 до 27 май Турнир за Световната купа за мъже и жени.\r\n***  \r\nОт 13.00 часа в зала „Сердика“ на София Хотел Балкан ще се състои церемонията по връчването на наградите „ФУТБОЛИСТ НА ФУТБОЛИСТИТЕ - СЕЗОН 2017/2018“ на Асоциация на българските футболисти. \r\n***  \r\nОт 13.30 часа 9-и състав на Специализирания наказателен съд ще заседава по делото срещу ДЕян М., Мирослав М. и др., на които са повдигнати обвинения за организиране и ръководене на престъпна група.\r\n***  \r\nОт 13.30 часа 11-и състав на Специализирания наказателен съд ще заседава по делото срещу Андрей З, Костадин Г. и др. на които са повдигнати обвинения за организиране и ръководене на престъпна група.\r\n***  \r\nОт 14.00 часа 16-и състав на Специализирания наказателен съд ще заседава по делото срещу Милко М., Росен Д. и др. на които са повдигнати обвинения за организиране и ръководене на престъпна група.\r\n***  \r\nОт 15.00 часа в Министерство на транспорта, информационните технологии и съобщенията ще се проведе кръгла маса, в рамките на която ще бъде обсъден проекта на Закона за пътните превозни средства и в частност Глава пета от него – „Ремонт и техническо обслужване на пътните превозни средства“.\r\n***  \r\nОт 15.00 часа в Аулата на Софийския университет ще се проведе публична лекция за целите на устойчивото развитие на икономиста Майкъл Грийн, изпълнителен директор на Настоятелството за социално развитие.\r\n***  \r\nСтуденти от магистърска програма „Стайлинг“ на Нов български университет ще представят дипломна изложба „Style Forecast“ в парк „Кристал“.\r\n***  \r\nОт 15.30 часа 19-и състав на Софийски градски съд ще заседава по делото, заведено от премиера Бойко Борисов срещу лидера на БСП Корнелия Нинова.\r\n***  \r\nОт 16.00 до 18.00 часа народният представител от „БСП за България“ Стоян Мирчев и общинският съветник в Столичния общински съвет Альоша Даков ще се срещнат с граждани в приемната на БСП в ж.к. “Дианабад” бл. 17 (срещу магазин „BMB“).\r\n***  \r\nОт 16.30 часа в зала „Киев“ на Парк-хотел „Москва“ ще се проведе международна конференция на тема „Честно за социалния диалог на Балканите“. Събитието е организирано от Конфедерацията на труда „Подкрепа” и Национална Федерация „Земеделие и горско стопанство“, съвместно с Фондация „Фридрих Еберт“. Двудневната конференция ще бъде открита от президента на КТ „Подкрепа“ Димитър Манолов. Своите приветствия ще поднесат Моника Панайотова – заместник-министър за българското председателство и Харалд Виденхофер – генерален секретар на EFFAT /Европейската Федерация на работещите в земеделието, храните, туризма и тютюните/. \r\n***  \r\nОт 18.00 часа в Столична библиотека ще се проведе церемонията по награждаване на участниците в конкурс по изобразително изкуство, литература и кино на тема „Магията на Созопол и Музите“.\r\n***  \r\nОт 18.30 часа в Гьоте-институт България ще се проведе дискусия на тема „Преводът на Библията като революционен акт: Мартин Лутер и Кирил и Методий днес“. Лектори ще бъдат пастор д-р Райхолд Гестрих (Германия) и д-р Ивайло Найденов (Софийски университет), а модератор - доц. д-р Екатерина Дамянова (Богословски Факултет към Софийския Университет).\r\n***  \r\nОт 19.00 часа в Sopharma Business Towers ще се проведе традиционната среща на финансовите ПР професионалисти и журналисти в рамките на PR Фестивал 2018 „Създаване и управление на съдържание: Дигиталната еволюция на комуникациите”.\r\n***  \r\nОт 19.00 часа в зала 42 на НДК, ще се проведе благотворителна изложба на карикатури и представяне на книгата „Хвала Пеньо“ за набиране на средства за подкрепа за млади художници.\r\n***  \r\nОт 17.30 часа в зала „22 септември“ в Благоевград ще се проведе Регионална дискусия по актуални въпроси, свързани с политиките на Европейския съюз. В нея са потвърдили участие евродепутатите: Андрей Новаков, Ангел Джамбазки, Момчил Неков, Светослав Малинов и Георги Пирински. \r\n***  \r\nОт 11.00 часа в централата на ГС на БСП – Варна Александър Паунов народният представител от ПГ „БСП за България“, член на комисиите по енергетика и по транспорт, информационни технологии и съобщения ще приема граждани.\r\n*** \r\nОт 11.00 часа пред Факултета по изобразително изкуство ще бъде официално открита фотоизложбата „За да го кръстиш, трябва да се роди“. \r\n*** \r\nОт 19.00 часа в салона на ПБНЧ „Еленка и Кирил Д. Аврамови – 1856” ще бъде представена  „Горката Франция” – комедия от Жан Ко. Билети на касата на Читалището. \r\n***  \r\nОт 09.30 часа в хотел „Нептун“ ще се проведе първата пресконференция по проект „Дунавско партньорство за мобилност и предприемачество”.\r\n***  \r\nОт 10.00 часа в Държавен куклен театър „Дора Габе“ ще бъде представен спектакълът „Пинокио“.\r\n***  \r\nОт 18.00 часа в Огледална зала „Нели Божкова“ ще се проведе тържествен концерт по случай 24 май – Ден на българската просвета и култура и на славянската писменост.\r\n***  \r\nОт 16.00 часа народният представител от ГЕРБ - Враца и областен координатор на партията инж. Петя Аврамова организира приемна за жителите на община Мизия, която ще се проведе в партийния офис, намиращ се на ул. „Петко Банков“ №1, Младежко общежитие, ет. 1, ап. 113.\r\n***  \r\nОт 17.30 часа в залата на ресторант „Хийт“ романът „Отлъчване“ ще бъде представен от автора Николай Терзийски.\r\n***\r\nВ 11.30 часа на розовия масив между Сопот и град Карлово омбудсманът Мая Манолова ще се срещне с розопроизводителите, които изпратиха жалби до институцията във връзка с ниската изкупна цена на розовия цвят.\r\n***\r\nОт 09.00 часа в зала 5 на Окръжен съд ще се леда делото срещу Костадин П. и Надежда М., обвинени във взимане и даване на подкуп.\r\n***\r\nОт 09.00 часа в зала 1 на Окръжен съд ще се гледа делото срещу Петър Ю., обвинен в това, че е нарушил правилата за движение и по непредпазливост причинява смъртта на друго лице.\r\n***\r\nОт 09.15 часа в зала 1 на Апелативен съд  ще се гледа делото, което е образувано по жалби на подсъдимия и гражданския ищец и по протест на Окръжна прокуратура срещу присъда на Окръжен съд – Пловдив, с която подсъдимият Емил Д. е признат за виновен в това, че направил опит умишлено да умъртви М. И., като деянието е останало недовършено по независещи от дееца причини.\r\n***  \r\nОт 10.00 часа в зала „Компас“ на Ректората на Пловдивския университет „Паисий Хилендарски“ ще се проведе Национална студентско-докторантска конференция под надслов „Маркетингът и международните икономически отношения в съвремието – тенденции, перспективи и предизвикателства“. \r\n***  \r\nОт 18.00 часа в Музея на Съединението ще се проведе празничен концерт,                                                                                          \r\nпосветен на 100-годишнината от Първата Независима Република Армения 1918-2018.                     \r\n***  \r\nОт 10.30 часа народният представител от ГЕРБ Николай Сираков ще проведе приемен ден в партийния офис на ул. „Стефан Пешев“ №87.\r\n***  \r\nОт 09.30 до 16.30 часа общинските съветници от ГЕРБ Живко Минчев и Димитър Павлов ще се срещнат с граждани в партийния офиса на ул. „Цар Освободител“ №17.\r\n***  \r\nОт 13.00 часа в общинската зала 203 кметът Живко Тодоров ще се срещне с националната състезателка по бадминтон Мария Делчева, която ще представи Стара Загора през октомври на III-те летни Младежки олимпийски игри в Буенос Айрес, Аржентина.\r\n***  \r\nОт 11.00 часа в Регионалния пресклуб на БТА ще се проведе пресконференция на Инициативен комитет и Федерация за защита на потребителите на тема „Алтернативи пред водоснабдяването в Хасково“.\r\n***\r\nОт 14.00 часа в зала 203 на Общината ще се проведе Консултативен съвет.", "date": "2018.05.21", "title": "Предстоящи събития в страната за 21 май (Агенция „Фокус“)"}
{"url": "http://www.focus-news.net/news/2018/05/21/2524247/predstoyashti-mezhdunarodni-sabitiya-za-21-may-agentsiya-fokus.html", "text": "Открива се Общото събрание на Световната здравна организация (СЗО).\r\n*** Държавният секретар на САЩ Майк Помпео ще изнесе реч за политиката спрямо Иран след оттеглянето на съгласието на Вашингтон за споразумението за ядрената програма на Иран.\r\n*** Проследяване на развитието по спора за името на Македония.\r\n*** Навършват се 20 години от падането на диктатора Сухарто.\r\n*** Индийският премиер Нарендра Моди пристига в Сочи за преговори с президента на Руската федерация Владимир Путин.\r\n***", "date": "2018.05.21", "title": "Предстоящи международни събития за 21 май (Агенция „Фокус“)"}
{"url": "http://www.focus-news.net/news/2018/05/21/2524249/ministar-lilyana-pavlova-shte-otkrie-denya-na-otvorenite-vrati-v-ndk.html", "text": "Министър Лиляна Павлова ще открие Деня на отворените врати в НДК в 9.00 часа днес, когато всеки гражданин ще може стане „делегат“ на Българското председателство и да седне в стола на европейските лидери като германския канцлер Ангела Меркел или френския президент Еманюел Макрон. Това съобщиха от пресцентъра на Министерството за Българското председателство на Съвета на ЕС 2018. „В Деня на отворените врати най-важните гости в Дома на Българското председателство ще са гражданите. Те ще могат да участват в организирани обиколки на сградата, чрез които ще представим как протичат срещите от календара на първото Българско председателство и как ЕС работи за бъдещето на Европа, за да продължи тя да бъде най-доброто място за живеене в света“, заяви министър Павлова. Тя подчерта, че в този ден специално внимание ще се обърне на „най-младите делегати“ – децата и учениците. Събитието се организира в партньорство със Съвета на ЕС и Европейската комисия като гостите ще имат възможност да получат информация и материали за Европейския съюз. По време на обиколката в понеделник всеки един гост ще може да разгледа залите 7 и 9, както и знаковата зала 3, където на 17 май се проведе Срещата на върха ЕС-Западни Балкани. Точно там е и кръглата маса, около която заседаваха лидерите на общността и партньорите от Западните Балкани. В Деня на отворените врати всеки посетител ще може да избере къде да се снима, в чий стол да седне и да усети духа на Българското председателство. \r\nНДК отваря врати точно в 9.00 часа, когато ще приеме първите посетители, а последната група ще влезе в 16.00 часа. Обиколките ще продължават по 45 минути и ще завършват във фоайето на НДК, където на разположение на гостите ще са информационните материали на Българското председателство, Съвета на ЕС и Европейската комисия. Посетителите ще могат да се включат и в знаковите за всяко председателство \"семейни снимки\". В тях ще могат да участват всички желаещи. Снимките ще бъдат публикувани в галерия на сайта на Българското председателство, както подобава за всички срещи на високо ниво. Събитието е публично и ако не желаете да бъдете снимани или снимките да се публикуват, информирайте изрично своя гид преди началото на обиколката. Ще се радваме да споделите впечатленията си в снимки с хаштаговете #EU2018BG и #NDKOpenDoors във Фейсбук, Туитър и Инстаграм, а в края на деня ще съберем най-интересните от тях в албум на страницата на Българското председателство. Гидове на групите ще бъдат служители на Министерството за Българското председателство на Съвета на ЕС, които от първо лице ще разказват за провели се събития и ще могат да отговарят на въпроси и за организацията на историческата за България Среща на върха ЕС – Западни Балкани. Най-голямото събитие от Българското председателство беше посетено от рекордния брой от 800 български и чуждестранни журналисти, дошли от 40 държави от 4 континента. По време на обиколката гражданите ще се запознаят и с някои от произведенията на изкуството, изработени специално за интериора на НДК, неизменна част от атмосферата на политическите срещи. При влизането си всички посетители ще преминават през проверка за сигурност, задължителна за всяко събитие от Българското председателство. За да преминете по-бързо, не носете остри и опасни предмети, обемни раници, багажи или храна. Гардеробът на Зала 1 ще бъде на разположение на посетителите на Деня на отворените врати. За да се избегнат затруднения с намирането на места за паркиране, съветваме гражданите да ползват градския транспорт.", "date": "2018.05.21", "title": "Министър Лиляна Павлова ще открие Деня на отворените врати в НДК"}
{"url": "http://www.focus-news.net/news/2018/05/21/2524244/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес на места сутринта в равнините и низините ще има ниска облачност или мъгла. След обяд и до полунощ отново ще се развива купеста и купесто-дъждовна облачност и на места ще има краткотрайни валежи, придружени с гръмотевици. По-интензивни ще са явленията в Западна България, където има условия за градушки. Ще духа до умерен североизточен вятър, който след обяд ще се ориентира от изток-югоизток. Максималните температури ще са между 21° и 26°, по Черноморието - малко по-ниски.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600. Движението се осъществява двупосочно в  платното посока Варна. Срок 20.12.2018 г.\r\nДвижението по от км 36+770 до км 36+710 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nОбласт Варна: \r\nДвижението в участъка Невша – Варна от км 375+800 до км 425+500 се осъществява с повишено внимание поради косене на тревни площи. Движението се осъществява съобразно ВОБД . Срок до 22.05.2018 г.\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 21.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\nобласт Плевен: Движението по път I-3 Бяла-Ботевград в района на разклон Славяново и местност ,,Шумата‘‘ от км 67+000 до км 70+600 се осъществява с в една лента поради ремонт на асфалтовата настилка. Срок до 21.05.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора: Движение в една лента по път Стара Загора – с. Ягода от км 213+800 до км 225+600, поради ръчно косене на тревни площи. Движението в района се регулира от сигналисти. Срок до 23.05.2018 г.\r\nОбласт Хасково: \r\nДвижението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 28.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 21.05.2018г.\r\n\tОбласт Кюстендил: \r\n        Движението в участъка ГКПП “Гюешево” – Драгомирово от км 0+375 до км 42+000 се осъществява с повишено внимание, поради косене на тревни площи и изсичане на храсти. Участъкът е сигнализиран с пътни знаци. Срок  до 22.05.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра:\r\nДвижението по път Силистра – Шумен в участъка Силистра/ ГКПП/ – с.Черковна от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\n- Движението по път I-9 Варна – Бургас в градската част на Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно платно. Строителните работи се осъществяват, като скоростта на движението се намаля до 50 км/час в едното пътно платно. Организацията на движение е сигнализирана с пътни знаци. Срок до 21.05.2018 г.\r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път I-9 в участъка Слънчев бряг – Ахелой от км 205+00 до км 208+000 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\n- движението по път I-9 в участъка Поморие – Сарафово от км 222+000 до км 224+900 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\n Път III-795: Движението по път III-795 Вълчаново-Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-908: Движението по път III-908 п.кр.Богданово - п.кр.път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-27: Движението по път II-27 Нови пазар – Добрич в района на с. Орлова могила от км 50+300 до км 50+500 се осъществява с повишено внимание поради ремонт на мостово съоръжение. Участъкът е сигнализиран с пътни знаци. Срок до 21.05.2018 г.\r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 25.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът II-35: Движението по път II-35 Плевен – Кърнаре в град Троян от км 71+990 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът III-358: Движението по път III-358 Шипково – Гложене в участъка от км 22+380 до км 62+000 се осъществява с повишено внимание поради частични ремонти на асфалтовата настилка. Срок 21.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 22.05.2018 г.\r\nПът ІІ-11: Движението по път ІІ-11 Ковачица - Орсоя от км 42+850 до км 57+690 се осъществява в едната лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nПът ІІ-81: Движението по път ІІ-81 Бързия - Лом от км 70+329 до км 145+104, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nПът ІІІ-112: Движението по път ІIІ-112 Петрохан – Бързия от км 51+840 до км 70+785 се осъществява двупосочно в една лента поради ръчен и механизиран земен изкоп. Движението се регулира от сигналисти. Срок до 21.05.2018 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 31.05.2018 г.\r\nПът ІІІ-112: Движението по път ІІІ-112 Смирненски–Славотин при км 19+960, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nПът ІІІ-114: Движението по път ІІІ-114 Лом – Дондуково от км 0+800 до км 17+404, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nПът ІІІ-1121: Движението по път ІІІ-1121 Дондуково – Крива бара от км 5+420 до км 5+600, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nПът ІІІ-8104:  Движението по път ІІІ-8104 Замфирово–Пърличево, от км 5+390 до км 11+099, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-118: Движението по път ІІІ-118 Гулянци - Долна Митрополия в района Гулянци - Подем от км 0+000 до км 14+000 се осъществява с повишено внимание поради частични ремонтни дейности на асфалтовата настилка. Срок до 21.05.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 30.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІ-23: Движението по път ІІ-23 Исперих – Дулово в участъка с. Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nПът ІІ-71: Движението по път ІІ-71Силистра – Добрич в участъка с. Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-207: Движението по път ІІІ-207 Тервел – Алфатар в участъка с. Алеково – с. Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-213: Движението по път ІІІ-213 с. Айдемир – с. Калипетрово в участъка с. Айдемир – Силистра от км 1+820 до км 9+010 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-216: Движението по път ІІІ-216 с .Ситово – Дулово в участъка с. Добротица – Дулово /градска част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-218: Движението по път ІІІ-218 с. Проф.Иширково – Дулово в участъка с. Проф.Иширково – с. Водно от км 10+185 до км 28+100  се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 25.05.2018 г.;\r\nПът II-197: Движението по път ІIІ-197 Доспат – Борино от км 60+000 до км 68+000 се осъществява с повишено внимание, съобразно създадената организация на движение поради оформяне на пътен окоп. Срок до 25.05. 2018 г.;\r\nПът II-866: Движението по път ІIІ-197 път ІIІ-866 Стойките - Девин, от км 27+000 до км 50+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 25.05. 2018 г.;\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 25.05.2018 г.\r\nПът II-18: Движението по път II-18 /Софийски околовръстен път/ в участъка Казичене – АМ \"Тракия\" от км 34+513.34 до км 35+577 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок 21.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента по път II-66 в района на разклон гр.Чирпан от км 92+400 до км 94+300 поради частични ремонтни дейности на асфалтова настилка .Движението в района се регулира от сигналисти. Срок до 21.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202: Движение с повишено внимание по път III-202 „Опака – Попово” от км 52+553 до км 66+144 поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-707: Движението по път III-707 в участъка Петолъчката – Стралджа от км 2+000 до км 6+000 се осъществява двупосочно в една лента, поради полагане на напречна маркировка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 21.05.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.21", "title": "Актуална пътна обстановка"}
{"url": "http://www.focus-news.net/news/2018/05/21/2524250/ministarat-na-kulturata-boil-banov-shte-vrachi-godishnite-nagradi-po-sluchay-24-may-denya-na-balgarskata-prosveta-i-kultura-i-na-slavyanskata-pismenost.html", "text": "Министърът на културата Боил Банов ще връчи годишните награди по случай 24 май – Деня на българската просвета и култура и на славянската писменост, на официална в Национална галерия „Двореца“. Това съобщиха от пресцентъра на Министерството на културата. Престижните отличия на Министерството на културата ще получат творци и артисти от различни области на изкуствата за техния принос в развитието на българската култура и духовност. Церемонията ще се състои в Балната зала на Двореца, а началният час на събитието е 11.00.", "date": "2018.05.21", "title": "Министърът на културата Боил Банов ще връчи годишните награди по случай 24 май – Деня на българската просвета и култура и на славянската писменост"}
{"url": "http://www.focus-news.net/news/2018/05/21/2524252/ministar-ekaterina-zaharieva-rakovodi-delegatsiyata-na-es-na-sreshtata-na-vanshnite-ministri-na-g-20-v-buenos-ayres.html", "text": "Вицепремиерът и министър на външните работи Екатерина Захариева е на посещение в Аржентина за участие в срещата на външните министри на страните от Г-20, която започна вчера в Буенос Айрес. Това съобщиха от пресцентъра на МВнР. Екатерина Захариева ръководи делегацията на ЕС. В рамките на участието си във форума в Буенос Айрес вицепремиерът Екатерина Захариева провежда и двустранни срещи със свои колеги от държавите от Г-20. Групата на Г-20 е учредена през 1999 г. като формат за среща на финансовите министри и управителите на централните банки. Тя включва 19-те страни с най-големите икономики в света - Австралия, Аржентина, Бразилия, Великобритания, Германия, Индия, Индонезия, Италия, Канада, Китай, Мексико, Русия, Саудитска Арабия, САЩ, Турция, Франция, Южна Корея, Южна Африка, Япония и Европейския съюз. Членовете на Групата заедно представляват 85% от световния брутен национален продукт, генерират 75% от международната търговия и съставляват две трети от световното население. Аржентина е настоящият ротационен председател на Г-20. Приоритетите, избрани от аржентинското председателство на Г-20 за 2018 г. са бъдеще на заетостта, развитие на инфраструктурата за развитие и устойчивото бъдеще на прехраната.", "date": "2018.05.21", "title": "Министър Екатерина Захариева ръководи делегацията на ЕС на срещата на външните министри на Г-20 в Буенос Айрес"}
{"url": "http://www.focus-news.net/news/2018/05/21/2524237/voa-redzhep-tayip-erdogan-tarsi-glasove-v-bosna-sled-nalozhenata-zabrana-za-predizborni-deynosti-drugade.html", "text": "Президентът на Турция Реджеп Тайип Ердоган направи опит да удари европейските държави, които му забраниха да води предизборната си кампания върху своите територии, след като призова, по време на митинг в Босна, всички турци от турската диаспора в чужбина да гласуват за него и управляващата Партия на справедливостта и развитието на изборите през следващия месец, предава Voice of America.\r\nПрезидентските и парламентарни избори на 24 юни ще донесат на Турция промяна към силна, изпълнителна президентска система, която беше одобрена на референдум през миналата година.\r\n„Като европейски турци вие винаги сте ни подкрепяли в голям обхват. Сега отново се нуждаем от вашата подкрепа на изборите на 24 юни“, заяви Ердоган по време на митинг в спортната зала на Сараево, където поддръжниците му развяваха турски и босненски знамена.\r\n„Във време когато прославени европейски държави, твърдейки че са люлката на цивилизация, се провалиха, Босна и Херцеговина показаха, позволявайки ни да се съберем тук, че е истинска демокрация, а не фалшива“, заяви Ердоган пред тълпа от около 15 000 души. Йонислав Дочев", "date": "2018.05.21", "title": "VOA: Реджеп Тайип Ердоган търси гласове в Босна, след наложената забрана за предизборни дейности другаде"}
{"url": "http://www.focus-news.net/news/2018/05/21/2524251/zamestnik-ministar-valentin-yovev-shte-uchastva-v-balkanski-inzheneren-forum.html", "text": "Заместник-министърът на регионалното развитие и благоустройството Валентин Йовев ще участва в Балкански Инженерен Форум на тема „Регионално сътрудничество за устойчива и консолидирана европейска перспектива на инженерните организации на Западните Балкани“. Това съобщиха от пресцентъра на министерството. Той ще се проведе в Националния дворец на културата в София. Организираното от Европейския Съвет на строителните инженери събитие е част от календара на Българското председателство на Съвета на ЕС и ще се проведе под патронажа на Министерството на регионалното развитие и благоустройството. То е в контекста на 2018-а, която е обявена за Европейска година на строителните инженери.", "date": "2018.05.21", "title": "Заместник-министър Валентин Йовев ще участва в Балкански Инженерен Форум"}
{"url": "http://www.focus-news.net/news/2018/05/21/2524248/prezidentat-rumen-radev-e-na-rabotno-poseshtenie-v-ruskata-federatsiya.html", "text": "Президентът Румен Радев е на работно посещение в Руската федерация днес и утре, съобщиха от прессекретариата на държавния глава. В рамките на визитата си българският държавен глава ще проведе среща със своя руски колега президента Владимир Путин, с министър-председателя Дмитрий Медведев и ще участва в отбелязването на Дните на българската култура в Москва. По време на посещението си в Русия българският президент ще бъде придружаван от своята съпруга. \r\nСред темите за разговор, по време на срещите на държавния глава, се очаква да бъдат перспективите за развитие на двустранните отношения между България и Русия в сферите на икономиката, енергетиката, образованието и културата, както и актуални въпроси на международната сигурност. \r\nДнес в Москва президентът Радев ще разговаря с министър-председателя на Руската федерация Дмитрий Медведев. По-късно през деня в Большой театър президентът ще присъства на оперната постановка „Зигфрид“ от Рихард Вагнер на Софийската опера и балет. В сградата на българското посолство в руската столица Румен Радев ще разговаря с видни български и руски културни дейци и общественици. \r\nНа 22 май в Сочи българският държавен глава ще се срещне със своя руски колега Владимир Путин. Двамата президенти ще проведат среща, след което ще ръководят пленарните разговори на двете официални делегации. \r\nРумен Радев и Владимир Путин ще направят съвместни изявления за представителите на медиите. \r\nВ официалната делегация на българския държавен глава участват съпредседателят на „Групата за приятелство България - Русия“ в Народното събрание Красимир Велчев, председателят на Комисията по икономическа политика и туризъм в българския парламент Петър Кънев, представители на местната власт, учени, общественици и културни дейци.", "date": "2018.05.21", "title": "Президентът Румен Радев е на работно посещение в Руската федерация"}
{"url": "http://www.focus-news.net/news/2018/05/21/2524253/sport-sporting-lisabon-zagubi-finala-za-kupata-na-portugaliya.html", "text": "Спортинг Лисабон допусна загуба от отбора на Авеш с 1:2 във финала за Купата на Португалия. Спортинг, който беше абсолютен фаворит преди мача, не успя да се пребори с отбора на Авеш и до 85-тата минута изоставаше с 0:2. Купата на Португалия е първото голямо отличие в историята на Авеш.", "date": "2018.05.21", "title": "Спорт: Спортинг Лисабон загуби финала за Купата на Португалия"}
{"url": "http://www.focus-news.net/news/2018/05/21/2524256/sofiyskiyat-gradski-sad-shte-gleda-deloto-boyko-borisov-sreshtu-korneliya-ninova.html", "text": "Софийският градски съд ще гледа делото между премиера Бойко Борисов и лидера на БСП Корнелия Нинова. Това съобщиха от съда. Делото ще се гледа от 15.30 часа.\r\nБойко Борисов заведе дело срещу Корнелия Нинова за думите й: „Крадецът вика: „Дръжте крадеца“. Лидерът на БСП пък заведе дело срещу премиера заради думите, че е „Госпожа лъжа“ и твърдението, че е била сред активистите на СДС. Двете жалби са обединени в едно. \r\nПредявеният иск от Борисов е за 26 хил. лева, а от Нинова- за 30 хил. лева.", "date": "2018.05.21", "title": "Софийският градски съд ще гледа делото Бойко Борисов срещу Корнелия Нинова"}
{"url": "http://www.focus-news.net/news/2018/05/21/2524258/narodniyat-predstavitel-ot-bsp-za-balgariya-stoyan-mirchev-i-obshtinskiyat-savetnik-alyosha-dakov-shte-provedat-priemna-za-grazhdani-v-sofiya.html", "text": "От 16.00 до 18.00 часа народният представител от „БСП за България“ Стоян Мирчев и общинският съветник в Столичния общински съвет Альоша Даков ще бъдат на разположение на гражданите в приемната на БСП в ж.к. “Дианабад” бл. 17 (срещу магазин „BMB“). Това съобщиха от ГС на БСП София.", "date": "2018.05.21", "title": "Народният представител от „БСП за България“ Стоян Мирчев и общинският съветник Альоша Даков ще проведат приемна за граждани в София"}
{"url": "http://www.focus-news.net/news/2018/05/21/2524257/cnn-eksperimentalna-vaksina-sreshtu-ebola-shte-bade-razprostranena-v-kongo.html", "text": "Здравните власти ще започнат разпространението на експериментална ваксина срещу вируса „Ебола“ в град Мбандака, Демократична република Конго, предава CNN.\r\nРазпространението на ваксината ще започне в понеделник.\r\nПотвърждението на първият заразен в Мбандака, град с население от 1.2 милиона души, повиши тревогата от по-бързо разпространяване на вируса от очакваното.\r\nВаксината най-вероятно ще бъде разпространена до между 8 000 и 10 000 души.\r\nТя ще бъде давана на хора, които са имали контакт с инфектирани с „Ебола“ хора. Йонислав Дочев", "date": "2018.05.21", "title": "CNN: Експериментална ваксина срещу „Ебола“ ще бъде разпространена в Конго"}
{"url": "http://www.focus-news.net/news/2018/05/21/2524260/vratsa-narodniyat-predstavitel-ot-gerb-petya-avramova-organizira-priemna-za-grazhdani-v-miziya.html", "text": "Народният представител от ГЕРБ - Враца и областен координатор на партията инж. Петя Аврамова организира приемна за жителите на община Мизия. Това съобщиха от пресцентъра на ПП ГЕРБ. Приемният ден ще се проведе от 16.00 часа в офиса на ГЕРБ - Мизия, намиращ се на ул. \"Петко Банков\" №1, Младежко общежитие, ет. 1, ап. 113. Записвания и информация - на място в офиса на партията или на телефон 0884 800 095.", "date": "2018.05.21", "title": "Враца: Народният представител от ГЕРБ Петя Аврамова организира приемна за граждани в Мизия"}
{"url": "http://www.focus-news.net/news/2018/05/21/2524259/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.05.21", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/05/21/2524242/reuters-kitay-pohvali-pozitivnite-stapki-v-targovskiya-spor-sas-sasht.html", "text": "Китайските държавни медии в понеделник похвалиха намаляването на търговското напрежение с Вашингтон, заявявайки че Пекин е удържал своята позиция и че двете страни имат огромен потенциал за бизнес отношения с двустранна печалба, предава Reuters.\r\nОфициалният „China Daily“ заяви, че всички могат да си отдъхнат заради успокояването на реториката и цитира главният преговарящ на Китай, вицепремиерът Лиу Хе, който заяви че разговорите са се доказали като „позитивни, прагматични, конструктивни и продуктивни.“\r\n„Въпреки всичкият натиск, Китай не се прегъна, докато президентът на САЩ Доналд Тръмп наблюдаваше. Вместо това, Китай стоеше твърд и на няколко пъти изразяваше готовността си за разговор“, написа англоезичният вестник. Йонислав Дочев", "date": "2018.05.21", "title": "Reuters: Китай похвали позитивните стъпки в търговския спор със САЩ"}
{"url": "http://www.focus-news.net/news/2018/05/21/2524262/chlenove-i-predsedatelyat-na-komisiyata-po-vatreshna-sigurnost-v-ns-tsvetan-tsvetanov-shte-provedat-zasedanie-s-komisiyata-po-otbrana-v-kamarata-na-predstavitelite-v-rumaniya.html", "text": "Председателят на Комисията по вътрешна сигурност и обществен ред в Народното събрание (НС) Цветан Цветанов и членове на комисията са на двудневно работно посещение в Румъния. В рамките на посещението те ще проведат съвместно заседание с Комисията по отбрана, обществен ред и национална сигурност в Камарата на представителите в Румъния. Това съобщиха от пресцентъра на Народното събрание. Основни теми на срещата ще бъдат парламентарното сътрудничество и Българското председателство на Съвета на ЕС. Заседанието ще се проведе в сградата на парламента в Букурещ от 10.30 часа днес. По време на заседанието председателите на двете Комисии ще подпишат декларация за сътрудничество. В 11.30 часа Цветан Цветанов и членовете на Комисията ще се срещнат с председателя на Камарата на представителите. За 12.00 часа е насрочено посещение в Центъра за правоприлагане за Югоизточна Европа. Час по-късно те ще посетят и Генералния инспекторат на Гранична полиция. В 16.00 часа Цветан Цветанов ще има работна среща с министъра на вътрешните работи на Румъния. В 17.00 часа е предвидено посещение в Генералния инспекторат на румънската Жандармерия. \r\nПредседателят на Комисията по вътрешна сигурност и обществен ред Цветан Цветанов ще се срещне от 19.00 часа с председателя на Комисията по отбрана, обществен ред и национална сигурност Дорел Къпрар. \r\nНа 22 май от 10.30 часа е предвидено посещение в Бреговата охрана в Констанца. В 11.30 часа ще има посещение в SCOMAR - Комплексна система за наблюдение и контрол на трафика в Черно Море. \r\nЧас по-късно на Цветан Цветанов и представителите на Комисията ще им бъде представен адмиралският плавателен съд на Министерство на вътрешните работи - Ștefan cel Mare. \r\nВ 16.30 часа е насрочено посещение и в Доброгеа – Инспекторат за спешни случаи, окръг Констанца.", "date": "2018.05.21", "title": "Членове и председателят на Комисията по вътрешна сигурност в НС Цветан Цветанов ще проведат заседание с Комисията по отбрана в Камарата на представителите в Румъния"}
{"url": "http://www.focus-news.net/news/2018/05/21/2524261/denyat-21-may-v-balgarskata-istoriya.html", "text": "2014 г. \r\nГеорги Аспарухов е награден посмъртно от президента Росен Плевнелиев с орден „Стара планина“ първа степен „за изключително големите му заслуги в областта на спорта“.\r\nВаня Гешева е наградена от президента Росен Плевнелиев с орден „Стара планина“ първа степен „за изключително големите ѝ заслуги в областта на спорта“.\r\nИвана Тодорова е наградена от президента Росен Плевнелиев с орден „Стара планина“ първа степен „за изключително големите ѝ заслуги в областта на спорта“.\r\nСтоян Хранов е награден от президента Росен Плевнелиев с орден „Стара планина“  втора степен „за изключително големите му заслуги в областта на спорта“.2012 г. \r\nВ Чикаго приключва най-голямата в историята на НАТО среща на върха. Българският президент Росен Плевнелиев обявява, че България ще финансира Афганистанските сили за сигурност с 500 хил. долара годишно след 2014 г.2008 г. \r\nКонстантин Павлов е награден с орден Св. св. Кирил и Методий“ огърлие „за особено значимите му заслуги за развитието на културата и изкуството“2006 г. \r\nЧленове на партия “Атака” се събират в Пловдив, в очакване привържениците на Мендерес Кунгюн да се появят в хотел “Тримонциум”, където се очаква да бъде учредена организация на турското малцинство. Активистите на “Атака”, водени от Павел Шопов, очакват пресконференцията на Кунгюн, който обаче не се е появява. На 19 февруари 2006 г. в декларация до парламента и посланиците на всички европейски държави у нас сдружението \"Миллет Тракия\" и Националната асоциация на малцинствата искат регламентиране чрез нарочен запис в Конституцията на турско национално малцинство в България. Авторът на декларацията Мендерес Кунгюн заявява, че в България има етническа криза, а ДПС е \"туморно образувание в политическата система, което трябва да бъде отстранено хирургически преди влизането ни в ЕС\". Някои от основните искания в декларацията са турският език да стане втори официален език в държавата, правителството публично да декларира, че българските граждани имат право на свободно народностно самоопределение, статутът на политическите права и задълженията на малцинствата да се уреди със специален закон за малцинствата, да отпадне конституционната забрана за учредяване на етнически партии, да се открие Държавен турски университет с цел закрилата на езиковото и културното наследство на турското малцинство и изучаването на турски език да стане задължително за всички български граждани, които се самоопределят като турци. Скоро след обявяване на подписката ВМРО сезира прокуратурата и прокурорът Димитър Димитров образува преписка по този сигнал. В началото на май тази година Мендерес Кунгюн обявява, че в края на месеца в Пловдив ще бъде създадена нова организация на турското малцинство, която няма да има нищо общо нито с Движението за права и свободи, нито с добилата лоша слава националистическа партия на Адем Кенан “Турска демократична партия”. Учредители на новото политическо сдружение са Мендерес Кунгюн и още 50 души. Кунгюн е бивш активист на СДС и съветник от НДПС. Новото турско обединение има за цел да защитава интересите на малцинствата и да се бори за тяхната интеграция в обществото. Според инициаторите организацията \"стъпва\" изцяло върху Европейската конвенция за малцинствата.\r\nНа 18 май 2006 г. областният организатор на ВМРО - Пловдив Георги Шопов изпраща сигнал до Главния прокурор на Република България, Районна прокуратура Пловдив, началника на РДВР - Пловдив и кмета на район \"Централен\", за опитите на Мендерес Кунгюн да учреди на 21 май, от 12 часа, в зала \"Пълдин\" на хотел \"Тримонциум\", национална организация на турското малцинство в България. Протестът е срещу опита за създаване на организация на етнически признак, което води до подклаждане на етническа и религиозна омраза. Част от ръководството на ВМРО се срещна с главния прокурор Борис Велчев. Той казва, че не толерира подобни прояви и те ще бъдат следени.\r\nНа 20 май 2006 г. ръководството на хотел “Тримонциум” обявява, че няма да разреши в него да се състои срещата за учредяване на партията, инициирана от Кунгюн.2006 г. \r\nВ 10.00 часа в София официално е открит католическият храм “Свети Йосиф”. Гост на откриването на катедралата в София е държавният секретар на Ватикана Анджело Судано. На церемонията присъстват вицепрезидентът Ангел Марин, министрите Меглена Кунева, Радослав Гайдарски и Стефан Данаилов, столичният кмет Бойко Борисов, Видинският митрополит Дометиан, Русенският митрополит Неофит, главният секретар на Светия синод архимандрит Наум, ръководителят на делегацията на Европейската комисия в България Димитрис Куркулас, апостолическият нунций Джузепе Леанца, заместник-главният мюфтия Шенол Али, български католически епископи и свещеници, дипломати, католици от страната и чужбина.2005 г. \r\nЛидерът на БЗНС Анастасия Мозер е удостоена с указ на президента на Франция Жак Ширак с ордена “Лежион Донер” за забележителна политическа кариера и приносите й на политик за европейската кауза.2002 г. \r\nПрезидентът Георги Първанов награждава с орден \"Стара планина\" - първа степен академик Благовест Сендов - за заслугите му към Република България в областта на образованието и науката и по случай неговата 70-годишнина, Вили Цанков - за изключителния му принос към българската култура и по повод неговата 50-годишна творческа дейност, Марко Ганчев - за изключителния му принос към българската култура и по повод неговата 70-годишнина, акад. Николай Тодоров – за изключителния му принос за развитието на българската наука, за активната му преподавателска и обществена дейност и по повод неговата 80-годишнина, акад. Никола Попов – за изключителния му принос за развитието и съхраняването на българската наука и висше образование, за активната му научна, преподавателска и обществена дейност, по повод неговата 80-годишнина и по случай 24 май – Деня на българската просвета и култура и на славянската писменост, Любка Рондова – за изключителния й принос към българската култура, по повод навършването на 40 години творческа дейност и по случай 24 май – Деня на българската просвета и култура и на славянската писменост, Лиляна Барева – за цялостното й творчество в областта на музикалното изкуство и по повод нейната 80-годишнина и на Йосиф Цанков (посмъртно) - за изключителните му заслуги към българското музикално изкуство. Орденът получава неговата дъщеря Анастасия Стоянова. Президентът награждава с орден “Стара планина”- втора степен, Любен Кулишев - за неговите заслуги към външната политика на Република България и по повод 80 години от рождението, и Елка Деспотова – за големите й заслуги в областта на преподавателската дейност и по случай 24 май – Деня на българската просвета и култура и на славянската писменост.\r\nОрден “Мадарски конник” – първа степен получава Марк Войлстеке – генерален директор на Колежа на Европа в Брюж. Орденът му се връчва за големите му заслуги за подготовката на българската администрация в процеса на присъединяването на страната към Европейския съюзи и по повод неговата 55 годишнина.2001 г. \r\nСлед поправките в закона за достъпа до досиетата на бившата Държавна сигурност Комисията по досиетата оповестява, че 129 народни представители в парламентите от 1990 г. до момента са били щатни или нещатни сътрудници на ДС или на Разузнавателното управление при Генералния щаб на армията. Безспорни доказателства за принадлежност към бившата ДС има за 52-ма депутати. За 51 картотекирани лица липсват лични и работни дела. За 21 няма безспорни доказателства за принадлежност към бившата ДС. Проверени са 1225 народни представители от VII Велико народно събрание и от XXXVI, XXXVII и XXXVIII обикновено народно събрание. Съгласно закона е решено да бъдат огласени имената на лицата с безспорни доказателства. За тези хора са намерени подписани от тях декларации за сътрудничество, написани лично агентурни донесения и разписки за получени от ДС възнаграждения.1997 г. \r\nXXXVIII Народно събрание гласува новия кабинет, оглавен от лидера на СДС Иван Костов. Иван Йорданов Костов е икономист, математик, политически и държавен деец. Роден е на 23 декември 1949 г. в София. През 1974 г. завършва висше образование във Висшия икономически институт \"Карл Маркс\" - София. Същата година става асистент в същото учебно заведение. Пет години по-късно става главен асистент в катедра \"Научен комунизъм\" на Висшия машинно-електротехнически институт \"Вл. Илич Ленин\", София. През 1982 г. завършва второ висше образование в СУ \"Св. Климент Охридски\", специалност \"Математическо моделиране на икономическите процеси\".\r\nСлед 10 ноември 1989 г. се включва активно в обществено-политическия живот на страната. Избран е за председател на Националния координационен съвет на Съюза на демократичните сили (СДС) в края на април 1994 г., а на XI национална конференция (2000 г.) е преизбран. Заема и отговорни държавни постове: министър на финансите в правителството на Димитър Попов (1990-1991 г.). Същия пост заема и в правителството на Филип Димитров (1991-1992 г.). Депутат е в VII Велико народно събрание и в ХХXVII, ХХXVIII и ХХXIX Народно събрание. Министър-председател е на България (1997-2001 г.). След загубата на парламентарните избори от ОДС през юни 2001 подава оставка и от лидерския пост на СДС. След като за лидер на СДС е избрана Надежда Михайлова, през 2004 г. Иван Костов оглавява групата народни представители, които се отделят от СДС в нова парламентарна група на ОДС, а по-късно основава партията Демократи за силна България, която участва в парламентарните избори през 2005 г. От 11 юли 2005 г. е депутат в XL НС, председател е на ПГ “Демократи за Силна България”.1939 г. \r\nФиларет Ловчански е избран за ловчански митрополит. Светското му име е Атанас П. Атанасов. Той е роден във Варна на 26 октомври 1901 г. Духовникът завършва гимназия в родния си град и Богословския факултет в СУ \"Св. Климент Охридски\". Служи като проповедник във Варненско-Преславската митрополия. В края на януари 1930 г. приема монашество и от есента на 1933 г. е протосингел при неврокопския митрополит. През 1935 г. и първата половина на 1936 г. Филарет Ловчански е на специализация в Страсбург. След завръщането си е протосингел в Софийската митрополия. В края на октомври 1938 г. е ръкоположен за епископ Знеполски. Умира на 28 юни 1960 г.1930 г. \r\nЗа първи път се отбелязва деня на Пазарджик. Празникът на града се чества в деня на Св. св. Константин и Елена.1922 г. \r\nПред дома му в центъра на София е убит Александър Греков, председател на Народния сговор и директор на в. \"Слово\". Той е роден в София на 5 декември 1884 г. и е син на Димитър Греков. Завършва право в Париж и се отдава на дипломатическа дейност. След приключването на Междусъюзническата война 1913 г. е включен в състава на българската делегация, която води преговорите в Цариград за подписване на мирен договор между България и Турция. След началото на Първата световна война 1914–1918 г. Греков оглавява Българската легация в Париж, а по-късно в Стокхолм. След подписването на Солунското примирие 1918 г. той е български дипломатически представител в Берн. През 1919 г. е изпратен като комисар към щаба на междусъюзническото управление в Западна Тракия. Поради несъгласие с политиката на БЗНС си подава оставката през 1920 г. и насочва вниманието си към журналистическата и обществената дейност. През 1921 г. е един от създателите на Народния сговор. В организацията влизат безпартийни дейци и запасни офицери, които са против управлението на БЗНС и левите сили. Ролята на централно ръководство играе Софийският комитет, начело на който застава Греков. В края на 1921 г. и началото на 1922 г. се учредяват местни групи и в редица други градове на страната, в които има военни гарнизони. Официалното оповестяване на организацията става на 15 март 1922 г., а на 10 април започва да излиза и печатният и орган – в. \"Слово\". След убийството на Ал. Греков през май 1922 г. на негово място е издигнат проф. Ал. Цанков. Заедно с Военния съюз Народният сговор участва в подготовката и извършването на държавния преврат на 9 юни 1923 г. и поема управлението на страната до 21 юни 1931 г.1920 г. \r\nСъставено е самостоятелно правителство на БЗНС начело с Александър Стамболийски. Кабинетът съществува до 9 юни 1923 г. В него Стамболийски е и министър на външните работи и изповеданията и управляващ Министерството на войната.1894 г. \r\nВестник \"Свободно слово\" публикува програмата на правителството на Съединената легална опозиция начело с Константин Стоилов: демократизиране на управлението и възстановяване на гражданските права. Когато на 18 май княз Фердинанд приема 15-тата оставка на Стефан Стамболов, опозиционните сили в страната са ясно очертани. Крайните русофили, които са противници на режима, са в криза, тъй като Драган Цанков е в емиграция, а Петко Каравелов в затвора. През 1893 г. обаче се създава и нов опозиционен център, групиран около Константин Стоилов, Григор Начович и Димитър Тончев. Още преди май 1894 г. монархът постепенно създава контакти с тези политически дейци. След 1892 г. Фердинанд вече не иска до стои в сянката на Стамболов. Така той установява контакт с опозицията и извършва известна предварителна подготовка за идването й на власт. След преговори и консултации е съставен коалиционен кабинет начело с Константин Стоилов. Липсата на единодействие между коалиционните партньори личи и на парламентарни избори през септември. Голяма част от депутатите обявяват принадлежността си към формираната през лятото Народна партия. В продължение на 5 години тя управлява страната, чрез назначения през декември втори кабинет на Константин Стоилов.1865 г. \r\nСформира се чета в жилището на Георги Раковски, в която участват Раковски, Стефан Караджа, Хаджи Димитър и други.1853 г. \r\nСлед като изтича даденият в руския ултиматум срок, княз Александър Меншиков напуска Цариград с целия персонал на руското посолство. На 1 май 1853 г. представители на цариградските българи му предават прошение, в което поставят въпроса за независима българска църква и право на обучение на български език. В средата на май князът връчва ултиматум на Високата порта, в който се настоява Русия да получи правото да покровителства православната църква в Османската империя. В ултиматума се настоява и за смяна на министъра на външните работи Фуад паша, който е обвинен в некоректно отношение към Петербург. На следващия ден Висшият съвещателен съвет на Османската империя, председателстван от Мустафа Решид паша, отхвърля руските искания. От 46 светски и духовни сановници, участвали в заседанието, само трима гласуват за изпълнение на руския ултиматум. На основата на взетото решение Високата порта отказва да изпълни исканията на Николай І, което на практика означава нова война между Русия и Турция. Руският адмирал Меншиков е адютант на Александър I през 1812 г. Заема и длъжностите вицеадмирал, губернатор на Финландия през 1831 г и министър на войната през 1836 г. В началото на Кримската война (1853-1855 г.) княз Меншиков е назначен за губернатор на Крим. Войските му търпят поражение в битките при Алма и Акерман.На тази дата са родени:1965 г. \r\nРоден е Димитър Воев, български поет и музикант.1943 г. \r\nРоден е Кирил Любомиров Топалов - български литературен критик, белетрист и драматург. Завършва българска филология в СУ “ Св. Климент Охридски” (1968 г.). Автор на сценариите на игралните филми “Бъди благословена” (1978 г.), “Бягай … обичам те” (1979 г.) и пиесите: “И есен идат щъркели”, “Притча за Философа”. Съчинения: “Споделено за поезията” (1975 г.), “Бягай … обичам те” (1976 г.), “Бунтовна светлина” (1978 г.), “Бъди благословена” (1979 г.), “Петко Славейков” (1979 г.), “Проблеми на възрожденската поетика” (1979 г.), “Оттук до хоризонта” (1979 г.).1907 г. \r\nРоден е Константин Петров Попов – български езиковед. През 1934 г. завършва славянска филология в СУ “Св. Климент Охридски”. Специализира славистика в Германия (1942-1943 г.). Автор е на: \"Говорът на с. Габаре, Белослатинско\" (1956 г.), \"Лексика и фразеология на П. Р. Славейков\" (1958 г.), \"Съвременен български език. Синтаксис\" (1962 г., 4 изд. 1979 г.), \"Синтактичното съгласуване в българския език\" (1964 г.), \"По някои основни въпроси на българския книжовен език\" (1973 г.), \"Местните имена в Разложко\" (1979 г.), \"Научното дело на видни български езиковеди от миналото\" (1981 г.) и др.1938 г. \r\nРоден е Павел Иванов Герджиков – оперен певец. Образованието си той получава в Музикалната академия в София, специалност \"Оперно пеене\" при Анна Тодорова и Илия Йосифов. На сцената на Националния академичен театър за опера и балет дебютира през 1960 г. в ролята на Георги Грозника в \"Янините девет братя\" от Л. Пипков. Герджиков талантливо съчетава певческото с драматичното изкуство. Тридесет години той е солист в Националната опера. От 1972 г. е хоноруван преподавател по актьорско майсторство в Международната академия. Герджиков има над 100 роли в различни опери. По-известни от тях са Фигаро в \"Сватбата на Фигаро\" от Моцарт, Дон Жуан в \"Дон Жуан\" от Моцарт, Папагено в \"Вълшебната флейта\" от Моцарт, Дон Алфонсо в \"Така правят всички\" от Моцарт, Д-р Бартоло и Дон Базилио в \"Севилският бръснар\" от Росини, Мустафа в \"Италианката от Алжир\", Дандини в \"Пепеляшка\" от Росини, Дулкамара в \"Любовен елексир\", Мефистофел в \"Фауст\" от Гуно, Галицки в\"Княз Игор\" от Бородин, Гремин в \"Евгений Онегин\", Варлаам в \"Борис Годунов\", Фолстаф във \"Фолстаф\", Ивайло в \"Ивайло\" от М. Големинов, Крумов в \"Антигона’43\" от Л. Пипков, Найден в \"Майстори\" от П. Хаджиев и др. Има десетки грамофонни записи, компактдискове и стотици записи в БНР и чужди радиостанции. Гастролира в почти всички европейски страни, Япония и Австралия. Като режисьор Герджиков поставя над 40 заглавия в оперетни театри в София, Варна, Русе и Бургас. Присъдени му са международните награди \"Енеску\" през 1961 г., \"Млади оперни певци\" през 1963 г. и \"Еркел\" в Будапеща през 1965 г.1894 г. \r\nРоден е Константин Стефанов Янков - български поет, критик и преводач. Завършва право в СУ “Св. Климент Охридски” през 1920 г. В периода 1937-1938 г. е кмет на Плевен. Константин Янков е автор на студии за Теодор Траянов, Асен Златаров и др. Превежда и пише статии за Фридрих Ницше, Уилям Шекспир, Джордж Байрон, Оскар Уайлд и др. В отделна книга излиза преводът му на пиесата “Соната на призраците” (1976 г.) от А. Стриндберг.1884 г. \r\nРоден е Димитър Манолов Нейков– български политик, един от ръководителите на БРСДП.1883 г. \r\nРоден е Борис Иванов Бакалов – български поет и юрист. Автор е на антологията \"Отломки\" (1908 г., псевдоним Б. Ясенов). Негови творби са още \"Помен\" (1930 г.), \"Некролог\" (1931 г.), \"Тъга\" (1938 г.).1870 г. \r\nРоден е Тодор Марков Марков - генерал-майор от българската армия. През 1888 г. той завършва Пловдивската мъжка гимназия, през 1891 г. Военното училище в София, през 1893 г. топографска и кавалерийска школа и висш офицерски курс три години по-късно. През 1902 г. завършва Николаевската академия на Генералния щаб в Санкт Петербург. Започва службата си като офицер в 1. конен Софийски полк през 1891-1899 г. През Балканската война (1912-1913 г.) Марков е началник-щаб на конната дивизия. Произведен е в звание полковник на 1 ноември 1913 г. и е изпратен като военен аташе в Цариград. Там остава до 1916 г. След това е командир на 5. конна бригада, с която воюва в Добруджа, при Тутракан и Силистра. От 1916 г. е началник-щаб на Първа армия воюва на Македонския фронт. От юли 1917 г. до края на войната е началник на 1. конна дивизия и инспектор на кавалерията.На тази дата умират:1941 г. \r\nУмира Златина Иванова Недева – българска актриса. Участва в пиесите: \"Възкресение\" \"Призраци\" и др. Като режисьор в Народния театър поставя пиесите: \"Сафо\", \"Съвест\", \"Медея\", \"Възкресение\", \"Терез Ракен\" и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.21", "title": "Денят 21 май в българската история"}
{"url": "http://www.focus-news.net/news/2018/05/21/2524264/sofiyska-voda-vremenno-shte-prekasne-vodosnabdyavaneto-v-kv-dimitar-milenkov.html", "text": "Софийска вода” временно ще прекъсне водоснабдяването в кв. „Димитър Миленков“ днес. Това съобщиха от пресцентъра на дружеството. Връзка с диагностика на уличен водопровод в кв. „Димитър Миленков“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на кв. „Димитър Миленков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: №203. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.21", "title": "„Софийска вода” временно ще прекъсне водоснабдяването в кв. „Димитър Миленков“"}
{"url": "http://www.focus-news.net/news/2018/05/21/2524267/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ – Сливен организират приемни за граждани през месеците май и юни. Това съобщиха от пресцентъра на ПП ГЕРБ. От 9.30 до 16.30 часа с проблемите на хората ще се запознаят Живко Минчев и Димитър Павлов. Срещата на Силвия Маринова и Здравко Костадинов с жители на Сливен е насрочена за 28 май от 9.30 до 16.30 часа. На 4 юни от 9.30 до 16.30 часа ще приемат Георги Николаев и Димитър Митев\r\nПриемните се провеждат в офиса на  ГЕРБ в Сливен на адрес: ул. \"Цар Освободител\" № 17. Предварително записване - на тел. 044/63 32 23.", "date": "2018.05.21", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/05/21/2524265/glavniyat-arhitekt-na-sofiya-zdravko-zdravkov-shte-otchete-rabotata-si.html", "text": "В сградата на Направление „Архитектура и градоустройство“, ул. „Сердика“ №5, ет.3 от 11.00 часа, Главният архитект на Столична община арх. Здравко Здравков ще отчете изпълнените от него ангажименти, както и на  поставените пред НАГ предизвикателства за решаване с цел подобряване на градската среда на столицата ни и превръщането на София в едно по-приветливо и уютно място, както за жителите , така и за гостите на града. Това съобщиха от пресцентъра на НАГ. На 16 май се навършиха две години от встъпването в длъжност на арх. Здравко Здравков като Главен архитект на Столична община.", "date": "2018.05.21", "title": "Главният архитект на София Здравко Здравков ще отчете работата си"}
{"url": "http://www.focus-news.net/news/2018/05/21/2524254/dnes-se-provezhdat-maturite-po-balgarski-ezik-i-literatura-za-vii-i-xii-klas.html", "text": "Днес се провеждат матурите по български език и литература за VII и XII клас. Това съобщиха от пресцентъра на Министерството на образованието и науката. Държавният зрелостен изпит по български език и литература за XII клас започва в 8.00 часа. Авторът и произведението за 41 въпрос ще бъдат обявени по Българското национално радио в 12.00 часа. В 8.50 часа в МОН ще бъде изтеглен изпитният вариант по български език и литература за изпита след VII клас за националното външно оценяване. Изпитът за седмокласниците започва в 10.00 часа. След 16.00 часа на сайта на министерството ще бъдат публикувани изпитните варианти и ключ с верните отговори и за двата изпита.\r\n55 167 зрелостници са заявили участие в държавния зрелостен изпит по български език и литература днес. 44 850 са заявили участие във втория задължителен изпит по предмет по избор, който ще се проведе 23 май 2018 г. Най-много ученици – 13 820, са пожелали биология за втория си зрелостен изпит. Английски език са посочили 13 744, а география и икономика – 6 904. За изпита по философия са подадени 3 893 заявления. На матура по математика желаят да се явят 2 479 зрелостници, а по история и цивилизация – 1 305. Изпити по химия и физика се очаква да положат съответно 246 и 282 дванадесетокласници. Най-малко бъдещи абитуриенти са поискали да се явят на изпит по италиански език – 86. \r\n10 421 младежи са предпочели възможността в дипломите им да се впише средноаритметичната оценка от двата държавни изпита за придобиване на професионална квалификация вместо оценка от втора матура по общообразователен предмет. \r\nЗа трети зрелостен изпит по желание са кандидатствали 782 ученици. Изпитите по желание ще са в периода от 29 май до 1 юни по график.", "date": "2018.05.21", "title": "Днес се провеждат матурите по български език и литература за VII и XII клас"}
{"url": "http://www.focus-news.net/news/2018/05/21/2524270/gabrovo-narodniyat-predstavitel-ot-gerb-nikolay-sirakov-organizira-priemen-den-v-sevlievo.html", "text": "Народният представител от ГЕРБ - Габрово Николай Сираков ще проведе приемен ден в Севлиево. Това съобщиха от пресцентъра на ПП ГЕРБ. Той ще бъде от 10.30 часа до 12.30 часа в офиса на ГЕРБ - Севлиево на ул. „Стефан Пешев“ №87.", "date": "2018.05.21", "title": "Габрово: Народният представител от ГЕРБ Николай Сираков организира приемен ден в Севлиево"}
{"url": "http://www.focus-news.net/news/2018/05/21/2524271/plovdiv-okrazhniyat-sad-shte-gleda-deloto-sreshtu-zam-kmet-na-kuklen-za-vzemane-na-podkup.html", "text": "Окръжният съд ще гледа делото срещу зам.-кмета на Куклен Костадин П. за вземане на подкуп и срещу Надежда М за предлагане на подкуп. Това съобщиха от пресцентъра на Окръжен съд – Пловдив.  Делото ще се гледа от 9.00 часа в зала 5 на Съда. Докладчик е Св. Станева. Срещу зам.-кмета на Куклен Костадин П. са повдигнати 5 обвинения. Той е обвинен за това, че през периода месец април – 14 май 2013 г. в град Куклен, в качеството си на зам.-кмет на Община Куклен, изпълняващ длъжността „кмет на Община Куклен“, е приел подкуп в размер на 3000 лева от Надежда М., за да извърши друго престъпление във връзка със службата си. Второто обвинение е за това, че на 14 май 2013 г. в град Пловдив и град Куклен в качеството си на заместник-кмет на Община Куклен е превишил властта и правата си по чл. 36а, ал.2 от ЗОП – при осъществяване на контрола по ал.1 възложителят проверява само съдържанието на съставените от комисията протоколи за съответствие с изискванията на закона и предварително обявените условия на обществената поръчка, като е отворил пликовете, съдържащи ценовите оферти на участниците, запознава се със съдържанието им, сверил ги е с ценовата оферта на „Надежда 2000“ ЕООД, в обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“ с цел да набави за другиго – „Надежда 2000“ ЕООД – гр. Пловдив, облага – парични средства в размер на 74 327  лева, представляващи стойността на едногодишен договор по обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“ и от това са могли да настъпят немаловажни вредни последици, изразяващи се в сериозно накърняване на авторитета и доверието в местната власт – Община Куклен и Общински съвет Куклен. Третото обвинение е за това, че на 14 май 2013 г. в град Куклен е скрил чужди документи – ценови предложения на „Надежда – 2000“ ЕООД – гр. Пловдив, внесени от кандидата „Надежда 2000“ ЕООД – гр. Пловдив, в община Куклен по обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“ с цел да набави за себе си и за „Надежда – 2000“ ЕООД – гр. Пловдив. Четвъртото обвинение е за това, че на 10 юни 2014 г. в гр. Куклен е приел от Надежда М. подкуп в размер на 1200 лева, за да упражни влияние при вземане на решение (определяне на изпълнител по договор за обществена поръчка) от длъжностно лице – правоспособен юрист А. С., член на комисия за провеждане на процедура по възлагане на обществена поръчка, във връзка със службата му (по провеждане на открита процедура по ЗОП с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“, назначена със заповед №429/27.05.2014 г. на  зам.-кмет, изпълняващ длъжността кмет на община Куклен – Костадин  П.). Петото обвинение е за това, че на 10 юни 2014 г. в гр. Куклен е скрил ценови предложения на „Надежда 2000“ ЕООД – гр. Пловдив, внесени от кандидата „Надежда 2000“ ЕООД – гр. Пловдив в община Куклен по „открита процедура“ с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“, с цел да набави за себе си и за „Надежда 2000“ ЕООД – гр. Пловдив, облага.\r\nСрещу Надежда М. са повдигнати 2 обвинения. Първото е за това, че през периода април – 14 май 2013 г. в гр. Куклен е дала подкуп в размер на 3000 лева на Костадин П., заместник-кмет на Община Куклен, изпълняващ длъжността „кмет на Община Куклен“, за да извърши действия по служба, в качеството му на възложител по обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“, за провеждане на „открита процедура“ по ЗОП за възлагане на обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“, като осигури спечелването на обществената поръчка на „Надежда 2000“ ЕООД – гр. Пловдив. Второто обвинение срещу нея е за това, че на 10 юни 2014 г. в гр. Куклен е дала подкуп в размер на 1200 лева на Костадин П., който е твърдял, че може да упражни влияние при вземане на решение (определяне на изпълнител по договор за обществена поръчка) от длъжностно лице във връзка със службата му, а именно на членовете на комисията по провежданата в община Куклен „ открита процедура“ по ЗОП с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“.\r\nДелото е насрочено и за 22 май 2018 г. от 9.00 часа в 5 зала.", "date": "2018.05.21", "title": "Пловдив: Окръжният съд ще гледа делото срещу зам.-кмет на Куклен за вземане на подкуп"}
{"url": "http://www.focus-news.net/news/2018/05/21/2524268/dosegashniyat-kmet-na-pazardzhishkoto-selo-semchinovo-plamen-temelkov-specheli-chastichnite-mestni-izbori.html", "text": "Със свое решение Общинската избирателна комисия в град Септември обяви за избран за кмет на село Семчиново на първи тур - Пламен Темелков, съобщиха за Радио \"Фокус\" – Пазарджик от ОИК- Септември. Издигнатият от Инициативен комитет независим кандидат Темелков е получил 666 действителни гласа от 1188 гласували. „Фокус“ припомня, че до частичните местни избори за кмет на село Семчиново, община Септември, се стигна, след като пълномощията като кмет на Пламен Темелков бяха предсрочно прекратени, а решението за това бе потвърдено от Върховния административен съд. Причината за прекратяването на пълномощията му бе неявяване на работа през определен период от време, в което той, заедно с още 7 души бе екстрадиран в Испания в изпълнение на Европейска заповед за арест, с обвинения за участие в организиране престъпна група, трафик на хора и склоняване към проституция. Другият кандидат за кмет на  селото, който губи изборите, е Димитър Джамов. Той вече е бил кмет на Семчиново през периода 2007-20111 година.\r\nВаня НИКОЛОВА", "date": "2018.05.21", "title": "Досегашният кмет на пазарджишкото село Семчиново - Пламен Темелков, спечели частичните местни избори"}
{"url": "http://www.focus-news.net/news/2018/05/21/2524266/denyat-21-may-v-svetovnata-istoriya.html", "text": "2015 г. \r\n„Ислямска държава“ превзема историческия сирийски град Палмира.2014 г. \r\nГазпром и China National Petroleum Corporation подписват дългосрочен договор за 400 милиарда долара за доставка на 38 млрд. куб. м. газ на година за Китай за период от 30 години. Първите доставки започват през 2018 г. на цена 360-400 долара за 1000 кубика.2006 г. \r\nПровеждат се парламентарни избори в Република Кипър. Това са деветите поред избори в 46-годишната история на държавата. Те са първите след влизането на Република Кипър в Европейския съюз на 1 май 2004 г. и след провеждането на референдума (24 април 2004 г.), в който 76% от кипърските гърци отхвърлят плана “Анан” за обединение на острова. 500 606 са официално регистрираните гласоподаватели в страната. Данните показват, че спрямо предишните избори избирателната активност е спаднала с 3,84%. На парламентарните избори през 2001 г. са гласували 91,75% от гласоподавателите. Най-висока е избирателната активност във Фамагуста – 91,79%. В столицата Никозия е регистрирана 86,36% избирателна активност. Гласуването в Република Кипър е задължително. На парламентарните избори през 2006 г. за първи път гласуват кипърски турци, които живеят в южната част на острова. Регистрирани са 266 кипърски турци, които имат право да гласуват. Неше Яшън е единствената представителка на турската общност, която е кандидатирана за депутатско място в парламента. За първи път на изборите гласуват и затворници. 487 кандидати се борят за 56 места в парламента на Република Кипър. 111 от кандидатите са жени. Избират се и трима представители на трите религиозни общности на острова – на арменците, маронитите и латините. За избирателите, които живеят в признатата само от Анкара Севернокипърска турска република са предвидени четири избирателни секции.2006 г. \r\nВ Черна гора се провежда референдума за независимостта на страната. Гражданите на Черна гора трябва да решат дали да се запази държавното обединение Сърбия и Черна гора. 484 718 гласоподаватели в 1124 избирателни секции ще трябва да отговорят на въпроса “Желаете ли Черна гора да бъде независима държава с пълно международно признание?\". За излизане от държавното обединение е необходимо да гласуват повече от 50% от гласоподавателите в Черна гора и 55% от гласувалите да се обявят за независимостта на страната.2006 г. \r\nДвадесет души загиват, а 63 са ранени в резултат насилия в Ирак. От Вътрешното министерство на Ирак съобщават, че 13 души са загинали, а 18 са ранени при самоубийствен атентат в ресторант в квартал Карада, в центъра на иракската столица. Трима цивилни иракчани загиват, а 22 са ранени при експлозия на самоделна бомба близо до джамия в квартал в източната част на иракската столица, цивилен е убит, а 15 души за пострадали при експлозия на кола-бомба в шиитския квартал Шуала, в северната част на Багдад. Петима цивилни са ранени при експлозия на самоделно взривно устройство и при преминаването на полицейски патрул в южен Багдад. Трима цивилни са пострадали при експлозия на бомба в източната част на Киркук, а телата на две убити жени са открити в Наджаф. Насилията в Ирак са факт само ден след сформирането на иракско правителство на националното единство.2005 г. \r\nГръцката певица Елена Папаризу печели 50-тото издание на конкурса за популярни песни “Евровизия” с песента “My number one”. Конкурсът е проведен в столицата на Украйна Киев. На второ място е класирана песента на Малта. В надпреварата участват общо 23 песни.2004 г. \r\nРуският полковник Станислав Петров е награден с награда “Гражданин на Света”, заради това че през 1983 г. предотвратява опасността от ядрена война и евентуална Трета световна война.2003 г. \r\nПри земетресение в северен Алжир загиват над две хиляди души. Според алжирския Център за астрономия и геофизика трусът е със сила 5,8 по скалата на Рихтер, а според американски експерти магнитудът е с една степен по-висок. Епицентърът на земетресението е на 60 километра източно от столицата Алжир. Основният трус продължава около пет минути.2000 г. \r\nДатският режисьор Ларс фон Триер получава \"Златна палма\" в Кан за филма си “Танцьорка в мрака”. Главната роля се изпълнява от певицата Бьорк. Филмът е награден и с Европейската награда за най-добър филм на годината, а Бьорк е призната за най-добра актриса. Датският режисьор и сценарист Ларс фон Триер е роден в Копенхаген на 30 април 1956 г. Някои от по-известните му филми са: “Европа\", \"Порейки вълните\" \"Идиотите\", \"Догвил\" (с Никол Кидман).1998 г. \r\nЕдин ден след като убива родители те си, 15-годишен ученик стреля в училище в Спрингфийлд, убивайки две деца и ранявайки 23.1980 г. \r\nВ кината излиза филма “Империята отвръща на удара” - пети епизод от поредицата “ Междузвездни войни” .1969 г. \r\nВ САЩ палестинецът Сирхан Сирхан е осъден на смърт за убийството на Робърт Кенеди. В последствие присъдата е заменена с доживотен затвор. Робърт Френсис Кенеди е убит на 6 юни 1968 г. в Лос Анджелис в разгара на предизборната си кампания. Той се кандидатира за поста президент на САЩ от Демократическата партия. Политикът е роден на 20 ноември 1925 г. в Бостън и е брат на Джон Ф. Кенеди. Робърт Кенеди завършва право и от 1957 г. заема отговорни длъжности в държавния апарат на САЩ. През 1961 г. е министър на правосъдието в кабинета на брат си. Известно време, до 1964 г., е на този пост и в кабинета на Л. Б. Джонсън. От 1965 г. Робърт Кенеди е сенатор от щата Ню Йорк. Той е един от лидерите на либералното крило на Демократическата партия и открито се обявява против виетнамската политика на правителството на Джонсън.1950 г. \r\nДвама души загиват в силната буря и торнадо, които опустошават Южна Англия. Няколко са ранените от светкавици и силния вятър. Огромни щети са нанесени в Лондон. Най-много са пораженията от торнадото, което се появява в късния следобед в графство Бъкингамшир. В селцето Линслейд за по-малко от час, след действието на торнадото са разрушени стотици къщи. Десетки са хората, остават без домове. Много дървета са изкоренени, отнесени във въздуха и изхвърлени надалече. Торнадото отнася паркирани коли, добитък, коне и ги изхвърля в съседните полета. Нанесените щети са на стойност стотици британски лири.1927 г. \r\nАмериканецът Чарлз Линдберг завършва в Париж първия самостоятелен полет без кацане през Атлантическия океан.1924 г. \r\nНейтън Лиъполд Мл. и Ричард Лоуб – студенти от Университета в Чикаго убиват 14-годишно момче. На 22 май 1924 г. железничари откриват труп на момче - четиринайсетгодишния Боби Франкс - в канал до жп линия край Чикаго. Момчето било жестоко удряно по главата. Един от работниците намира наблизо очила с рогова рамка. Оптическа фирма в Чикаго идентифицира рамките - оказва се, че са специални и такива се доставят само на трима клиенти. Така полицията стига до Нейтън Лиъполд Мл., деветнайсетгодишен любител орнитолог. Той признава, че очилата са негови. Лиъполд казва, че трябва да ги е изгубил преди седмици, докато наблюдавал птици. Когато го разпитват, той прибавя, че е бил с няколко момичета и своя приятел и състудент Ричард Лоуб. Лоуб не издържа разпита и признава престъплението. Самопризнания прави и Лиъполд.1904 г. \r\nВ Париж е основана Международната федерация на футболните асоциации (ФИФА).1881 г. \r\nАмериканската медицинска сестра Клара Бартън, която работи от името на Червения кръст по време на Френско-пруската война, основава първия отдел на дружеството в САЩ.1840 г. \r\nНова Зеландия е обявена за колония на Великобритания. Страната има площ 270.5 хил. кв. км и е разположена в югозападната част на Тихия океан на два големи острова - Северен (113.7 хил. кв. км) и Южен (151.7 хил. кв. км), разделени от пролива на Кук, както и на редица малки съседни острови (Стюард, Чатъм, Кермадек, Кембъл и др.). Получава пълна самостоятелност през 1931 г. Нова Зеландия днес е независима нация в рамките на британската общност. Макар че по конституция английската кралица е държавен глава, тя не играе активна роля в управлението на правителството на Нова Зеландия.1725 г. \r\nИмператрица Екатерина I учредява орденът “Александър Невски”. Той съществува до преврата на болшевиките през 1917 г. Учредяването на ордена е замислено от император Петър I по време на подготовката на похода в Персия. Този орден има една степен. Знакът му е златен кръст с червен емайл, с четири златни двуглави орела в четирите му края. В средата на кръста е изобразен Свети Александър Невски на кон. Звездата на ордена е сребърна, върху нея е монтиран кръстът на ордена. В центъра на звездата върху окръжност със златни букви е написан девизът на ордена \"За трудû и отечество\". Лентата на ордена е червена и се носи през лявото рамо.1499 г. \r\nЗаради доноси Христофор Колумб е лишен от длъжността губернатор на Еспаньола (Хаити). Островът е открит от Колумб през 1492 г. Испанският мореплавател го нарича Еспаньола.На тази дата са родени:1937 г. \r\nРодена е Софико Чиаурели – грузинска актриса. Снима се в: “Хевсурска балада” (1966 г.), “Не тъгувай!”(1969 г.), “Граници” (1970 г.), “Цветът на нара” (1970 г.), “Топлината на твоите ръце” (1972 г.), “Мелодиите на Верийския квартал” (1973 г.), “Дървото на желанията” (1977 г.), “Няколко интервюта по лични въпроси” (1979 г.), “Търсете жената” (тв, 1982 г.), “Легенда за Сурамската крепост” (1984 г.), “Покаяние” (1984 г.), “Блуждаещи звезди” (1991 г.), “Обещах и ще си отида” (1992 г.).1924 г. \r\nРоден е Шарл Азнавур - френски певец, композитор и киноактьор. Автор е на над 600 песни (от 1960 г. аранжирани от П. Мориа), на музика за филми, оперети и участва в над 30 филма. Негови книги: \"Азнавур за Азнавур\" (1970 г.) и \"Вчера, когато бях млад\" (1979 г.).1793 г. \r\nРоден е Пол Шарл дьо Кок – френски писател. Автор е на повече от 400 произведения - романи, мелодрами, комедии, водевили, стихове.1855 г. \r\nРоден е Емил Верхарен - белгийски поет, драматург и критик. Той завършва Юридическия факултет в Лувен и работи като адвокат. Първата му книга - \"Фламандки\" (1883 г.), е посветена на селския живот. В стихосбирката \"Монаси\" (1886 г.) създава стилизирани образи на средновековни монаси. Верхарен е автор на стихосбирките \"Вечери\" (1887 г.), \"Крушения\" (1888 г.) и \"Черните факели\" (1890 г.). Автор е на пиесата \"Зори\" (1888 г.). По време на Първата световна война Верхарен пише патриотични стихове - \"Червените криле на войната\" (1916 г.). Автор е и на много критически статии за фламандските художници Рембранд, Рубенс, за писателите Шекспир, Расин, Юго, за френските и белгийските символисти. Поезията на Верхарен оказва влияние и на някои от българските символисти- Д. Бояджиев, П. Яворов, Н. Лилиев. Поетът умира на 27 ноември 1916 г. в Руан.1759 г. \r\nРоден е Жозеф Фуше - френски държавник. Той получава духовно образование. През 1791 г. става член на Якобинския клуб в Нант, а на следващата година е избран в Конвента. Отначало Фуше споделя възгледите на жирондистите, но по-късно преминава към якобинците. Той гласува за екзекутирането на Луи ХVI. Политикът организира жестокото потушаване на контрареволюционните метежи в редица департаменти, наказва виновните и активно провежда политика на дехристиянизация. През юли 1794 г., след като Фуше се сближава с ебертистите, е изключен от Якобинския клуб. Той е един от организаторите и ръководителите на Термидорския преврат от 27-28 юли 1794 г. Като министър на полицията, в годините 1799-1802 г., 1804-1810 г., 1814-1815 г., Фуше организира широка мрежа за политическо разузнаване, шпионаж и провокации. Постепенно става една от най-влиятелните личности в страната. След повторното сваляне на Наполеон той оглавява Изпълнителната комисия на Временното правителство и се заема с подготовката на втората реставрация на Бурбоните. След завръщането на Луи ХVIII през 1815 г. е посланик в Дрезден, Саксония. След декрета от 1816 г. за изгонените от Франция “цареубийци” Фуше напуска посланическото място и заминава за Триест, където приема австрийско поданство. Там на 26 декември 1820 г. се самоубива.1527 г. \r\nРоден е Филип II - крал на Испания от 1556 г. и на Португалия от 1580 г. Той е представител на династията на Хабсбургите. Син е на Карл V. С политиката си съдейства за укрепването на абсолютизма. Монархът е фанатичен привърженик на католицизма и Инквизицията. С негова помощ Мария I Тюдор, за която се жени през 1554 г. преследва протестантите в Англия. През 1571 г. Филип II оглавява Свещената лига и заедно с венецианския флот разбива турския флот на 7 октомври при Лепанто. Кралят нахлува в Англия с “Непобедимата армада”, създадена през 1588 г. Безславната й гибел подрива могъществото на Испания. Филип II подкрепя с войски френските католици в Религиозните войни, а през 1591 г. в Париж е разположен испански гарнизон. През юни 1595 г. испанските войски са разбити от Анри Наварски. В 1598 г. испанският крал е принуден да признае Анри IV за крал на Франция и да подпише мирен договор. Това става във Вервен през май 1598 г. Непрекъснатите военни действия изтощават Испания. За да покрие огромните разходи, Филип II увеличава данъците, конфискува златото, среброто и скъпоценните камъни, докарани от Америка. През 1557, 1575 и 1598 г. обявява държавен банкрут, което още повече разстройва стопанството на страната. Кралят умира на 13 септември 1598 г. в Ескориал.На тази дата умират:2000 г. \r\nУмира английският актьор и режисьор Джон Гилгуд. Той е роден на 14 април 1904 г. Джон Гилгуд е на сцената от седемнадесет годишен. В Шекспировия мемориален театър е дългогодишен водещ актьор. Справя се блестящо като изпълнител на Шекспиров и Чехов репертоар. В киното Гилгуд дебютира през 1924 г. с \"Кой е този човек?\". През 30-те години се снима по-рядко, предимно във филми на големи режисьори - \"Добрите приятелки\" (1932 г.), \"Тайният агент\" (1936 г.), \"Министър-председателят\" (1941 г.), \"Юлий Цезар\" (1953 г.), \"Ричард III\" (1955 г.), \"80 дни около света\" (1956 г.), \"Света Йоанна\" (1957 г.), \"Баретите от Уимпоул стрийт\" (1957 г.), \"Томас Бекет\" (1964 г.). Режисьор е на филмовия спектакъл \"Хамлет\" (1964 г.). От края на 60-те и началото на 70-те години участва в едни от най-добрите англо-американски филми: \"Бъни Лейк го няма\" (1965 г.), \"Камбани в полунощ\" (1966 г.), \"Атака на леката кавалерия\" (1968 г.), \"О, каква прекрасна война!\" (1970 г.), \"Убийство в “Ориент експрес\" (1974 г.), \"Джоузеф Андрюс\" (1976 г.), \"Един мост повече\" (1977 г.), \"Големите асове\" (1977 г.), \"Привидение\" (1977 г.), \"Особени задължения\" (1978 г.), \"Диригентът\" (1979 г.), \"Човекът слон\" (1980 г.), \"Лъвът на пустинята\" (1980 г.), \"Калигула\" (1980 г.), \"Артър\" (1981 г.), \"Огнените колесници\" (1981 г.), \"Сфинкс\" (1981 г.), \"Ганди\" (1982 г.), \"Вагнер\" (1982 г.), \"Далечните шатри\" (1984 г.), \"Ловна стръв\" (1985 г.), \"Петър Велики\" (тв, 1986 г.), \"Спомени за войната\" (тв, 1988 г.), \"Любовен проблясък\" (1991 г.), \"Книгата на Просперо\" (1991 г.), \"Стопанинът на къщата\" (1992 г.), \"Последният рицар\" (1995 г.), \"Преследван\" (1995 г.), \"Блясък\" (1996 г.), \"Портрет на дама\" (1996 г.), \"Елизабет\" (1997 г.), \"The Ticchborne Claiment\" (1998 г.), \"Катастрофа\" (2000 г.).1991 г. \r\n46-годишният бивш министър-председател на Индия Раджив Ганди е убит при бомбен атентат. Раджив Ганди /1944-1991/ е индийски държавник, генерален секретар на партията Индийски национален конгрес (2 ноември 1984 г. - 21 май 1991 г.), министър-председател на Индия (31 декември 1984 г. - 1 декември 1989 г.). Той е роден на 20 август 1944 г. в Бомбай и е син на Индира и Фероз Ганди. По време на предизборната си кампания за най-големите в света демократични избори, мощна бомба, поставена в кошница с цветя избухва и убива Раджив Ганди. Най-малко още 14 души загиват по време на атаката в град Шриперумбудур, близо Мадрас - столицата на южния Индийски щат Тамил Наду. Никой не поема отговорността за убийството, но се предполага, че атентатът е дело на тамилски терористи.1960 г. \r\nУмира Юрий Николаевич Рьорих - руски учен. Автор е на съчинения по етнография, върху материалната култура на народите от Централна Азия, тибетската историография и езикознание, по иконография, будистка философия и религия. Превежда най-голямото историческо съчинение от ХV в. - \"Синият тептхер\" (ч. 1-2, 1949-1953 г.).1935 г. \r\nУмира Хюго де Фриз – холандски ботаник. През 1901 г. създава мутационната теория.1919 г. \r\nУмира Евграф Степанович Фьодоров – руски учен, минералог. Издава трудовете: “Начала на учението за фигурите” (1885 г.), “Симетрия на правилните системи от фигури” (1890 г.), “Теодолитният метод в минералогията и петролографията”, (1893 г.), “Курсове по кристалография” (1891, 1897, 1901 г.).1919 г. \r\nУмира Евграф Степанович Фьодоров – руски учен, минералог. Издава трудовете: “Начала на учението за фигурите” (1885 г.), “Симетрия на правилните системи от фигури” (1890 г.), “Теодолитният метод в минералогията и петролографията”, (1893 г.), “Курсове по кристалография” (1891, 1897, 1901 г.).1894 г. \r\nУмира Август Адолф Едуард Еберхард Кунд - германски физик. Автор е на изследвания върху скоростта на звука във въздушните тела и върху разпръскването на светлината.1786 г. \r\nУмира Карл Вилхелм Шееле – шведски химик. Открива много нови органични и неорганични вещества. Доказва, че пиролузитът, смятан за разновидност на магнитното желязо, е съединение на неизвестен метал (1774 г.). Получава хлор (1774 г.), глицерин (1778 г.), открива тетрафлуорид на силиция (1771 г.), окис на бария (1774 г.), редица киселини: винена (1769 г.), млечна (1780 г.), циановодородна (1782 г.) и др.1647 г. \r\nУмира Питър Корнелис Хофт – холандски писател. Автор е на пиесите: “Ахил и Поликсена”, “Тезей и Ариадна” (1614 г.). Създава трагедиите “Герард ван Велзен” (1613 г.) и “Бато, или Произход на холандците” (1626 г.). Автор е на “Нидерландски истории” (кн. 1-20, 1642 г.) обхващащи историята на нидерландската провинция от 1555 до 1587 г.1639 г. \r\nУмира Томазо Джовани Доменико Кампанела - италиански философ, поет и политик. Той е роден на 5 септември 1568 г. в Стило, Италия. През 1598-1599 г. оглавява в Калабрия заговор срещу испанското владичество, но е заловен и осъден на доживотен затвор. През 1626 г. благодарение на покровителството на папа Урбан VIII, заинтересован от астрологичните му познания, Кампанела е предаден на разпореждане на римската Инквизиция. Три години по- късно е освободен и оправдан. През 1634 г. заминава за Франция. Там под покровителството на кардинал Ришельо успява да публикува част от своите съчинения. В своите философски трудове Кампанела отстоява необходимостта от опитното познание и развива учението за “двойното” откровение. Защитавайки позицията на Г. Галилей, той не приема учението за безкрайността на Вселената.1471 г. \r\nУмира крал Хенри VI. Той е роден на 6 декември 1421 г. в Уиндзор. Представителят на династията Ланкастър заема престола от 1422 до 1461 г. Синът на Хенри V е провъзгласен за крал когато е едва на 9-месечна възраст. По време на войната на Червената и Бялата роза е свален от крал Едуард IV Йорк. След временна реставрация от 3 октомври 1470 – 11 април 1471 г. е вторично свален от престола.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.21", "title": "Денят 21 май в световната история"}
{"url": "http://www.focus-news.net/news/2018/05/21/2524263/the-guardian-podkrepata-za-brekzit-v-severna-irlandiya-spada-ryazko.html", "text": "Северна Ирландия би гласувала поразително в полза на оставане в Европейския съюз, ако подобен референдум се проведе сега, се разкрива в изследване, пише британският вестник The Guardian.\r\nПрез 2016 година регионът гласува с 56 процента за оставане и 44 процента за излизане, но подкрепата за излизане от Блока е спаднала с 13 пункта до 31 процента, подривайки продължителните усилия на Демократичната юнионистка партия за подкрепа на Брекзит.\r\n„Пропорцията искаща оставане се е покачила от референдума през 2016 година насам, тъй като повече хора са информирани за възможните разходи и неудобства от излизането от Европейския съюз, като граждани и като служители или работодатели“, заяви Брендън О‘Лиъри, професор по политически науки в Кралския университет в Белфаст.\r\nИзследването също показва значителните нива на подкрепа за нелегални или дори екстремни протести срещу каквито и да е гранични проверки на границата с Ирландия, най-вече сред католиците, които доминират граничните общности.\r\nВ изследването се разбира, че две години след референдума за излизане, подкрепата за оставане се е повишила до 69 процента, а тази за излизане е намаляла до 31 процента. Йонислав Дочев", "date": "2018.05.21", "title": "The Guardian: Подкрепата за Брекзит в Северна Ирландия спада рязко"}
{"url": "http://www.focus-news.net/news/2018/05/21/2524274/pregled-na-osnovnite-temi-v-dobrudzhanskiya-pechat.html", "text": "„Посланици на българския фолклор в Токио“, съобщава на първа страница вестник „Нова добруджанска трибуна“. Четирима младежи от Представителна детска танцова студия „Добруджа“ са за две седмици в японската столица. Те са там за участие във Фестивал на розата. Те са гости на ръководителя на ансамбъла за български песни и танци „Кога“ Ириса Наото и неговата съпруга Ейко. Според ръководителя на студията Стоян Господинов за първи път българчета от Добрич гостуват в Япония и със сигурност те ще представят достойно страната ни и нейния фолклор. Всекидневникът отделя обширно място на провелия се в града празник на хляба, организиран от Община град Добрич. Подобно събитие се организира в добруджанския град за първи път, като идеята е била гостите на фестивала да се запознаят с историята на хляба и неговата роля в културата не само на нашата страна, но въобще в света в една историческа ретроспекция. От спортната страница – „Отборът на Дама купа спечели и трите си срещи от отборния шампионат по тенис на маса“. В Спортен комплекс „Русалка“ са завършили срещите от финалния турнир на държавния шампионат по тенис маса в група „В1“ на Североизточна България. Добричлии са завоювали правото да участват в квалификациите за по-горна група. \r\n„Хлябът от праисторически времена до наши дни представиха на фест в Добрич“ е водеща тема за другия регионален вестник „Добруджанска трибуна“. Малки и големи са се включили в месенето на хляб, в работилници за изработване на различни неща от тесто и макаронени изделия. Събитието е организирано от Община град Добрич и партньори – Регионален исторически музей и Художествена галерия. „Историческият музей в Добрич отбеляза 65 години от създаването си“, съобщава изданието. Годишнината бе отбелязана заедно с европейската инициатива „Нощ на музеите“. Музеят е създаден в далечната 1953 година и за това време се е превърнал в една от най-авторитетните институции в града. „За втора поредна година певец от Казахстан заслужи Гран При от конкурса „Сарандев“, съобщава всекидневникът. Девет награди са грабнали талантите от добричката музикална школа. Големият победител в тазгодишния песенен конкурс се казва Айдън Жумабаев. Наградите на победителите е връчил лично кметът на Добрич Йордан Йорданов.", "date": "2018.05.21", "title": "Преглед на основните теми в добруджанския печат"}
{"url": "http://www.focus-news.net/news/2018/05/21/2524276/sitel-makedoniya-sedmitsa-na-prisadi-ochakvat-se-resheniyata-po-delata-sreshtu-zoran-zaev-i-nikola-gruevski.html", "text": "За Зоран Заев в понеделник, а за Никола Груевски в сряда – в Македония се очертава седмица на присъди, коментира скопският телевизионен канал „Сител“.\r\nСлед почти три години делото „Подкуп\" стигна до етап на съдебно решение. Обвиняем в процеса е настоящият министър-председател Зоран Заев (СДСМ), уличен във взимането на рушвети докато е заемал поста кмет на Струмица. По-късно прокурорите поискаха преквалифициране на делото и настояха Заев да бъде осъден за искане, а не заполучаване на подкупи, престъпление за което е предвидена присъда от една до пет години лишаване от свобода.\r\nВ сряда съдът ще обяви първата присъда за бившия премиер Никола Груевски (ВМРО-ДПМНЕ). Делото „Танк“ на Специализираната прокуратура започна преди по-малко от четири месеца, а въз основа на показания на 30-тина свидетели и прихванати телефонни разговори, Специализираната прокуратура поиска присъда за Груевски и бившия заместник-министър в Министерството на вътрешните работи Гоко Поповски.\r\nВ заключителните думи бившият министър-председател на Македония заяви, че съдът действа под политически натиск. \r\nВъв вторник предстои обявяването на решението по делото „Триста“ за доставките на нови автомобили за полицията.Тереза Герова", "date": "2018.05.21", "title": "„Сител“ (Македония): Седмица на присъди – очакват се решенията по делата срещу Зоран Заев и Никола Груевски"}
{"url": "http://www.focus-news.net/news/2018/05/21/2524269/stara-zagora-kmetat-zhivko-todorov-shte-se-sreshtne-s-natsionalnata-sastezatelka-po-badminton-mariya-delcheva.html", "text": "Кметът Живко Тодоров ще се срещне с националната състезателка по бадминтон Мария Делчева в 13.00 часа днес в общинската зала 203. Делчева ще представи Стара Загора през октомври на III-те летни Младежки олимпийски игри в Буенос Айрес, Аржентина. Това съобщиха от пресцентъра на Община Стара Загора. 17-годишната ученичка от София е възпитаничка на именитата старозагорска школа в бадминтона. Неин наставник и треньор от 4 години е известният старозагорски бадминтонист Слънчезар Цанков. Мария бе избрана за „Най-перспективен състезател“ на Стара Загора за 2017 година. \r\nПрез уикенда състезателката на старозагорския Спортен клуб „Бадминтон“ участва в Балканиадата за мъже и жени, която се проведе в гръцкия град Орестиада. През септември ѝ предстои друго голямо изпитание - участие в Европейското първенство в Естония, а през ноември - Световно първенство в Торонто - Канада.\r\nМария завърши най-успешната в спортната си кариера 2017 г. - №1 в Европейската ранглиста и №5 в Световната ранглиста за девойки до 19 г. Тя завоюва 12 първи, 4 втори и 3 трети места, има и много други призови класирания от редица международни състезания. Сега нейната цел е призово класиране на самата Олимпиада.\r\nМария Делчева е лауреат на тазгодишните Десети награди \"Успелите деца на България – 2017“ на Фондация \"Димитър Бербатов\".", "date": "2018.05.21", "title": "Стара Загора: Кметът Живко Тодоров ще се срещне с националната състезателка по бадминтон Мария Делчева"}
{"url": "http://www.focus-news.net/news/2018/05/21/2524273/vezhdi-rashidov-kam-iliana-benovska-na-sledvashtoto-zasedanie-na-pk-po-kultura-i-medii-na-23-may-kazusat-s-otnetata-vi-ot-prezidenta-akreditatsiya-shte-se-razgleda.html", "text": "На следващото заседание на ПК по Култура и медии на 23 май казусът с отнетата Ви от президента акредитация ще се разгледа. Това каза Вежди Рашидов от ГЕРБ в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.\r\n„В коментара си споменах и Вашето име, като председател на комисията по културата и медиите, по причина, не знам официално ли е това, разбрах от един мейл, който беше изпратен до мен от служител на президента, че ми е отнета поименната акредитация и изобщо всякакъв вид акредитация до президентството поради, цитирам буквално: „поведение, несъвместимо с  журналистическата етика”. Сезирала съм ВАС с редица въпроси, но един от въпросите, по които искам да сезирам и Вашата комисия, е – аз не зная да има някъде документ, било в президентството, било в МС, било в други институции, за които се издават акредитации, Народното събрание например, що е „поведение, несъвместимо с журналистическата етика” и какви са санкциите срещу това поведение и що е „поведение, съвместимо с журналистическата етика” и какви са наградите? Може да се връчи орден, или медал, или похвала, или някаква парична премия. Казвам го без ирония, защото Вие знаете, че наказанията и наградите се регламентират. Какво е Вашето становище за това ограничава ли се правото на свободното слово от президента Радев, който го защитаваше преди няколко дни? И ограничава ли се правото на различни гледни точки и правото най-вече различни медии да информират избирателя с неподправени, а от мястото на събитието, както правим ние в „Радио К2”, новини и преки излъчвания, за да може избирателят да си направи сам своя информиран конституционен избор за политиците, за които ще гласува?”, попита водещата Илиана Беновска. Вежди Рашидов отговори, че не е в течение на конкретния случай, защото по това време е бил в Москва на откриването на в „Балшой театър” на постановки на българската опера. Според него обаче, ако някой е забранил акредитацията, това не е добре. Народният представител обаче изрази мнение, че не винаги в такива случаи премиерът или президентът са преките виновници за такива актове. Рашидов заяви, че по-скоро президентът Румен Радев трябва да обърне сериозно внимание на своя екип, на хората, чиято отговорност е това. „Аз имам точно обратното обвинение към Бойко Борисов, че той до такава степен толерира свободата, че тя е преминала в свободия в някои моменти. Така че трябва да се намери тънката граница. Дълбоко не вярвам, че президентът лично е казал – не, това няма да стане. Той не би посмял да го направи по една проста причина – много са му високи отговорностите! Но който го е направил трябва да си понесе отговорността!”, заяви Вежди Рашидов. Вежди Рашидов добави, че в момента е много модерно да се говори за свободата на словото. Той продължи, че в България никой не е забранявал свободата на словото, напротив, той и колегите му са се борили за нея, защото е твърдо убеден, че свободата не е привилегия на една или друга каста, а свещено право на всички. „Това е толкова неприятно, което ми казвате, че Ви е отнета акредитацията. Ако това е така, то е много неприятен момент, колкото е неприятно и едни хора, ако 10 години те плюят от един екран, нито един път да не са те поканили да имаш и правото на отговор! Надявам се президентът да вземе много бързи мерки и това не бива да се допуска!”, каза още народният представител.\r\n„Аз искам много правилно да ме разберете, не използвам Вашето присъствие тук, за да си направя личен пиар и не се оневинявам косвено по някакъв начин, ако съм извършила нещо, което е нарушило, цитирам в кавички точно както го получих – „нарушила принципите на журналистическата етика”! Но нека да си обясним с какво! Дали защото подарих на президента Радев ябълка?”, попита водещата Илиана Беновска. Събеседникът ѝ отговори: „Три пъти съм вземал ябълка и съм ги изял, да Ви кажа, и са вкусни! Надявам се, че тази метафора не е обида за никого”. Водещата обясни, че метафората се е появила по повод обвинението на бившия френски посланик у нас Ксавие Лапер дьо Кабан към българските политици, че са гнили ябълки. „Можеше на него друго да му дадете, но какво да се прави, сигурно в Южна Африка ще му дадат! Ябълка на такъв велик човек не е нужно”, отвърна народният представител. \r\n„Искам да довърша, защото ще искам и парламентарната комисия да се произнесе. По никакъв друг начин не съм нарушила журналистическата етика или правилата на добро поведение, защото когато аз коментирам или отправям въпроси към президента Радев, го правя с цялото ми уважение и следвайки фактите. Неслучайно другият ми въпрос днес е – президентът Радев беше на визита при президента на Франция Еманюел Макрон, който е най-горещият защитник на ограничаване правата на българските превозвачи чрез този транспортен пакет, не съм чувала президентът Радев да се е застъпил по някакъв президентски начин по този въпрос, а всичко се стоварва в момента върху Бойко Борисов и се очаква с магическа пръчка да реши този проблем”, коментира водещата Илиана Беновска. Събеседникът ѝ отговори: „Живеем в държава, в която вече 15 години Бойко Борисов е виновен за всичко, дори за дъжда, който вчера валя! Казвам го разбира се с една ирония, защото Борисов е като гръмоотвод, не му е лесна ролята, аз съм работил 10 години с този човек. Дълбоко се надявам, че това не е Радев, защото ще Ви кажа нещо честно, избягвам да коментирам нещата, които не са в моята сфера по една проста причина – целият ми живот мина да намеря форма как да уважавам собствените си институции, защото аз ще умра в България и много искам това да е една нормална, правова държава”. Народният представител обеща на водещата още на следващото заседание на парламентарната комисия по култура и медии казусът с отнетата ѝ акредитация да се разгледа. Той подчерта, че свободата на словото е необходима както за журналистите, така и за политиците, защото последните са клиенти на журналистите. „Защото искаме или не, ние сме част от цялата тази история. Аз съм Ви събеседник, Вие водите и ние двамата участваме в създаването на едно понятие журналистика!”, обясни народният представител.\r\nВежди Рашидов се обърна към водещата: „Още нещо, да Ви направя една четка и ще го направя най-приятелски разбира се. Това, че имате остър език е хубаво, това, че имате характер е още по-хубаво! Това не бива да бъде повод за никого да смята, че това не е правилно. Онова, което е приятно и четката е, че Вие сте опитен човек и много дългогодишен журналист! Е, всеки има свой стил на поведение, това причина ли е да бъде нещо лошо?”. Илиана Беновска отговори: „Благодаря, дано съм заслужила тази оценка!”.Трябва ли обществените медии да получават външно финансиране от чужди фондации\r\n„Да не хабим повече време по тази маловажна тема, излизам от личното и минавам към общото. Както казахте, ще обсъждате проблеми по отношение свободата на словото и законови промени. Преди малко споменахте и мисля, че се досещам защо, че някои медии дори не дават право на отговор. Визирате случая отпреди година или две, един конкретен случай спрямо Вас, БНТ и сутрешния блок?”, попита водещата Илиана Беновска. Вежди Рашидов отговори, че според него БНТ има голям проблем и трябва на всяка цена да стане обществена телевизия. „Как се казваше този сутрешен блок?”, продължи водещата. Събеседникът ѝ отговори: „Денят започва с нещо, не искам да го споменавам. Място, където за „Лувъра” няма тема, за славата на България говоря! За Българската опера в Москва няма тема! Защото аз съм я закарал операта! За Истанбулската църква, където неимоверни усилия положихме аз и премиерът след 120 години гниене да стане и то стана, мисля, че за това не е достойно да се говори! Да не говорим лично за мен, изложбите ми, реализацията ми! Това е най-малкият проблем. Но формите да лишиш някого от свобода на словото са много. Формата ти да не бъдеш канен, но да бъдат канени хора, които бавно и винаги те нападат! Те не ти дават правото да отговориш, това също са форми на ограничаване на свободата!”.\r\n„По повод правото на гражданското общество да разпространява всякакви фалшиви новини или едностранна гледна точка, защото всеки се е превърнал в автор в момента, всеки може да снима клипове, да пише, да дава своето мнение. Ролята на журналиста, на медиатора е сведена до нула. И кое се цели, да се каже, че Илиана Беновска е извършила едикакво си, или че Вежди Рашидов е извършил едикакво си, а не да се похвалят добрите постижения, които са в полза на повечето хора! Какви мерки можете да вземете вие като законодател в тази посока, не говоря за ограничаване на свободата на словото!”, постави водещата въпроса за разпространяването на фалшиви новини в социалните мрежи и езика на омразата. Вежди Рашидов отговори, че законодателството е тип оръжие, но то е демократично оръжие. Той цитира една мисъл, възникнала след Френската революция, че „демокрацията не е бардак, а низ законови уредби, които създават правила в интерес на обществото”. Народният представител обясни, че например законът може да се разпростре дотам дали обществените медии могат да получават финансиране от външни фондации. „Ако питате лично мен, човек, който взема външни пари, върши някаква работа, това е някаква поръчка! Тогава къде изчезва свободата на словото, тя не може да бъде гарантирана с външни пари!”, заяви Рашидов. „Държавата донор ли е на обществените медии?”, попита водещата Илиана Беновска. Събеседникът ѝ отговори, че обществените медии, които се издържат от публични средства, не бива да получават и външно финансиране от фондации, защото по този начин стават зависими от тях. „Американски фондации ли визирате?”, продължи водещата. Народният представител отговори: „Много талантливо работи една американска фондация, която до момента е дала 700 милиона, само не знам на кой? То се знае на кой и за какво! Каква е ползата на обществото ни от това? Иначе то се знае на кой – на „свободните медии”!”. „Но оттук нататък – право на реклама трябва ли да имат държавните медии в такъв случай?”, продължи с въпросите си водещата Илиана Беновска. Вежди Рашидов отговори, че този въпрос трябва да се обмисли добре. Според него трябва да има някаква форма, но не както е на свободния пазар. Народният представител заяви също така, че трябва да се помисли и за бюджета на обществените медии, за да не бъдат изкушавани от парите работещите в тях. \r\nВнесените от народните представители от ДПС Делян Пеевски, Хамид Хамид, Йордан Цонев и Велислава Кръстева предложения за изменение на Закона за задължителното депозиране на печатни и други произведения.\r\n„Добре, но Вие преди малко споменахте за слагане на, ще употребя президентския термин – осветление, върху дейността, собствеността, финансирането на медиите. Знаете, че ЕК започна преди десетина дни едно такова обсъждане, ще видим докъде ще го доведе. Но пък знаете, че от друга страна депутати от ДПС – Делян Пеевски, Хамид Хамид, Йордан Цонев внесоха законопроект, който иска точно това, българските медии да се осветлят – на кого са собственост и от кого се финансират! Докога този закон ще отлежава?”, попита водещата Илиана Беновска. Вежди Рашидов отговори, че има консолидация в Народното събрание по този въпрос, а самият той е очаквал да има готовност за коментари по въпроса. Той подчерта, че този дебат няма как да стане без присъствието на самите медии, защото тук става дума за тяхното съществуване и свободата им.\r\n„Може ли само една скоба да отворя, аз бих си позволила да предложа нещо, което предложих на Мая Манолова, когато правеше изборния кодекс и искаше мнението на медиите – защо да не се въведе пожеланието, ако не задължението всяка медия да декларира и своите политически ориентации?”, попита водещата Илиана Беновска. Събеседникът ѝ отговори, че собствеността ще подскаже кой с каква ориентация. Той беше категоричен, че това е много важно, а медиите не могат да бъдат анонимни или собственост на офшорни компании. \r\nВежди Рашидов обясни, че е запознат с въпросния законопроект, предложен от група народни представители от ДПС и смята, че той не е лош. „Мисля, че в едно шоу предаване, на което не знам кое му е шоуто, то си е политическо изцяло, в него показваха какво съм казвал за Делян Пеевски, че съм казал, че никой не е осъдил Делян Пеевски и че никой не бива да се опитва да го разстрелва! И двете са верни. Никой не е осъдил Делян Пеевски и не е редно той да бъде единственото средство, за да бъде бардака от медийна свободия! Да, ако той това го е поискал, той сигурно ще декларира кой му е собственик на медиите! Разбира се, че той подлежи също по този закон! Но когато е трябвало да се каже срещу него нещо, аз мисля, че за разлика от всички тези, които по цял ден са едни съдници, аз съм казвал каквото трябва, както и мисля и съм го казвал без да се притеснявам и да ме е страх! Знаете, че аз съм нападал Делян Пеевски, но където той е прав съм се опитвал да го кажа. Не бива да бъде линчуван за това, че иска такъв закон, той си е депутат”, заяви народният представител. Той изрази мнение, че анонимността води до лични корпоративни битки, а всички стават оръжие в ръцете им. Анонимността в социалните мрежи\r\n„Лица, субекти, които са се прикрили зад картинки и им се плаща, Вие много добре знаете, че има платени хейтъри, които от това живеят, това не е ли редно по някакъв начин да се регламентира поне, ако не да се спре? Не ми говорете за американските закони, за законите на Фейсбук”, попита водещата Илиана Беновска. Вежди Рашидов отговори: „Не ме интересуват американските закони, безкрайно обичам личния характер, манталитета, идентичността на българската държава! Тя затова е симпатична, защото ние сме тази мая хора, които сме и ние имаме правото да живеем спокойно!”. Народният представител изрази мнение, че донякъде сами сме си виновни за това състояние и даде следния пример: „Преди време попаднах на следния коментар във Фейсбук – защо още съм жив, защото съм бил болен, отдавна трябвало да ме няма! Това е гнусно! Не коментирам. Но ще Ви кажа друго. Аз съм изумен. Ще Ви кажа за падението на българската журналистика, защото аз съм живял с изключителни журналисти и още има, но единици и се задъхват от това нещо. Не може да започват и сутрешните, и вечерните, и следобедните и предиобедните и за закуска в 10 часа с Фейсбук. Медията е тежка кавалерия, тя трябва да започне себе си. Обществото е свободно, вече говорихме, че свободата е свободия!”.\r\n„Преди малко упрекнахте Бойко Борисов ли, в началото на разговора, че свободата е свободия?”, попита водещата Илиана Беновска. Гостът ѝ отговори: „Не, с ирония казах така. Кога е забранявал Бойко Борисов? Той направи тази беля, тази малка беличка направи, че прекалено не се занимава с медиите, остави хората всеки да прави каквото си иска, но то се изражда в един момент!”.\r\n„Знаете ли защо съобщих публично, че ми е отнета акредитацията? Не за да потърся съжаление, господа хейтъри в интернет пространството и социалните мрежи и не за да потърся помощ от вас, аз съм сигнализирала съда. Но въпросът е друг, ако Бойко Борисов беше отнел акредитацията на някого или Цвета Караянчева беше отнела акредитацията на някого, представяте ли си какво щеше да се случи? Сега очаквам мен да ме „нахранят”, има още да пълнея, казано шеговито!”, коментира водещата. Гостът ѝ отговори, че от години работи с Бойко Борисов и знае, че когато стане дума за медиите, той винаги казва – оставате ги, те имат право! Според народния представител Борисов е прекалено либерален.Срещата на върха ЕС - Западни Балкани\r\n„С две изречения можете ли да окачествите, кратко, без хвалебствия, чухме доста опозиционни упреци, дали са състоятелни или не историята ще покаже, срещата на върха ЕС-Западни Балкани, която се състоя под патронажа на Бойко Борисов?”, попито водещата Илиана Беновска. Вежди Рашидов отговори: „Не искам да го коментирам, нека малко да мине време, да отлежи като виното. Винаги има какво да кажем. Питайте ме в областта на културата!”.Какво му предстои в творчески план\r\n„Какви са Вашите добри новини? Бяхте в Москва. Знам, че Ви предстои изложба в Англия. Кажете добрите новини?”, попита водещата Илиана Беновска. Вежди Рашидов отговори, че добрата новина е, че е жив и здрав. Доста от приятелите му също са живи и здрави и това го радва. Народният представител обясни, че преди една година се е завърнал в ателието си, което доста го е успокоило. В момента има изложба в Люксембург, имал е и самостоятелна изложба в София, на откриването на която са присъствали около 500 души. На 10 юли предстои да бъде открита и негова изложба в най-старата лондонска галерия. На 6 октомври ще бъде открита в Барселона и съвместна изложба с Николай Янакиев. „Връщам се към това, което съм правил и се моля само Господ здраве да ми дава”, заяви народният представител.\r\n„Какво Ви носи, няма начин да не сте го пречупили втори път през себе си, изкуството, след като сте толкова дълго в политиката?”, попита водещата Илиана Беновска. Гостът ѝ отговори, че ако трябва да бъде откровен смята, че е много хубаво да се види, когато след даден министър на културата е останало нещо. „Хубаво е да се види след министър нещо, иначе хубаво се носят пагоните, лесно се говори важно!”, подчерта бившият министър на културата. „Какво се вижда след Вашето министерство, Квадрат 500?”, попита водещата Илиана Беновска. Събеседникът ѝ отговори, че е оставил около 10 ремонтирани театъра, 6 нови музея, направил е и реформа в театъра. \r\nПодаръците към водещата.\r\nВежди Рашидов подари на водещата книга със събрани съчинения на Копринка Червенкова, както и един свой каталог и книга с интервютата му от 1990 г. до 2000 г. Водещата предложи на своя гост да прецени колко от предстоящите му изяви могат да бъдат отразени от „Канал 3” и „Радио К2”. „Съвсем ще ни намразят. Вие сте единствените, които се отнасяте положително към някакво изкуство. Благодаря Ви много и Ви моля от сърце – над нещата малко, защото като дойдете на моето дередже ще погледнете, че слънцето е най-великото нещо! Сега разбирам защо прабългарите са избрали слънцето за бог!”, отговори Вежди Рашидов с което завърши своето участие в предаването „Беновска пита” в ефира на „Радио К2” и „Канал 3” на 20 май 2018 година.", "date": "2018.05.21", "title": "Вежди Рашидов към Илиана Беновска: На следващото заседание на ПК по Култура и медии на 23 май казусът с отнетата Ви от президента акредитация ще се разгледа"}
{"url": "http://www.focus-news.net/news/2018/05/21/2524278/faz-zapochva-sreshtata-na-g-20-v-buenos-ayres.html", "text": "В понеделник, 21 май, в аржентинската столица Буенос Айрес започва срещата на Г-20, припомня германският национален ежедневник Die Frankfurter Allgemeine Zeitung. \r\nПреди началото на форума външният министър на ФРГ Хайко Маас проведе кампания за запазване на ядреното споразумение с Иран. Отмяната на сделката означава несигурно бъдеще по отношение на въпроса за ядрените оръжия в Иран, предупреди първият дипломат на Берлин след пристигането си в аржентинската столица. „Не става въпрос за Иран, а за собствените ни интереси за сигурност, на нас, германците, но и на европейците\", подчерта Маас. Американският държавен секретар Майк Помпео няма да присъства на срещата на водещите световни икономически сили, отбелязват от редакцията.Тереза Герова", "date": "2018.05.21", "title": "FAZ: Започва срещата на Г-20 в Буенос Айрес"}
{"url": "http://www.focus-news.net/news/2018/05/21/2524277/zornitsa-rusinova-podkrepyam-3-godini-rabotodateli-naznachavashti-hora-s-uvrezhdaniya-rastat-na-srednite-dohodi-za-poslednite-10-godini-e-10-godishno.html", "text": "Подкрепям 3 години работодатели, назначаващи хора с увреждания, ръстът на средните доходи за последните 10 години е 10% годишно, а на минималната работна заплата 110%. Това каза Зорница Русинова, зам.-министър на труда и социалната политика, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.Социалното мислене в политиката\r\n“Възможно ли е да вървят ръка за ръка политиката и социалното мислене в общество на пазарна икономика”, започна разговорът Беновска. \r\nЗорница Русинова отговори, че политиката и социалното мислене могат да вървят ръка за ръка, защото това е начин да сме съпричастни към благото на другия. Социалната политика дава възможност, плащайки данъци да сме помагаме на обществото. Спорът между работодатели и синдикати за внос на работна ръка\r\n“Работодателите и синдикатите в различните си гледни точки имат доста, понякога до възпламеняване спорове по позиции. Всеки от гледната точка на правата и интересите, които защитава. Може ли да спре да се внася работна ръка”, попита Беновска.\r\nЗорница Русинова заяви, че ролята на социалния диалог е, когато държавата решава важни проблеми на пазара на труда и проблеми с доходите, да се допитва до мнението на работодателите и синдикатите. Понякога споровете са много емоционални. България е доказала, че може да води добър социален диалог. За да могат да напипат пулса на проблема, полезни са гледните точки на работодатели и синдикати, допълни още Русинова. Няма еднозначен отговор въпроса дали е нужно да се внасят кадри от трети страни. България има рекордно ниска безработица от 5,2%, което е по-ниска безработица от средноевропейската и по-ниска от годините преди кризата. По показатели на младежка безработица сме близо до Белгия и Дания. Проблемите на пазара на труда са свързани с липсата на кадри и качество на уменията и професионална подготовка. Българският пазар на труда се разширява и отваря към останалите европейски страни, но и към трети страни. С подписването на спогодби се облекчава и се регулира вносът на кадри. Не се допускат хора, които биха застрашили българския работник и неговото работно място, увери Зорница Русинова. Квалификация и преквалификация на пазара на труда\r\n“Онова, което се крие между редовете независимо, че безработицата е на най-ниското си ниво, а то е, че има прегрупиране на определи отрасли и ресори в икономиката, при което възниква нужда от друг вид кадри, които не са налични в момента или дори има бъдещ, трагичен недостиг на медицински сестри, лекари, учители, но се появяват и нови нужди на пазара с непознати за нас професии. Работим със средства по оперативна програма “Развитие на човешките ресурси”. Моето мнение е, че квалификациите и предквалификациите не са достатъчно представени в тяхната положителна страна пред хората. Какво правите в тази посока”, попита Беновска.\r\n\"В подем на икономическо развитие е нормално да има динамика на икономическите сектори. Една от важните тема на българското председателство е за бъдещето на пазара на труда\", посочи Зорница Русинова. Заради дигитализацията и развитието на различни форми на заетост, трябва да мислим доколко сме гъвкави и подготвени за новите предизвикателства. Политиките в сферата на заетостта от страна на държавата са с дългосрочен характер, минимум едно поколение, което завършва училище. “Стремим се нито едно дете да не остане извън училищната мрежа, защото в 21 век не може да има неграмотни деца и защото това са бъдещето безработни хора, които ще стоят върху социалната система”, посочи Русинова. \r\nОбразователната система и преквалификацията ще решат в дългосрочен план проблемите на пазара на труда. Краткосрочните мерки са свързани с инвестиции в знание и обучение. Досега от началото на програмния период са отделени 630 млн. за квалификация и преквалификация. Средногодишно около 60 000 души минават през тези форми на обучение. За тази година се предвижда стимулирането на високотехнологичните предприятия от химическата индустрия, ИТ индустрията, които имат висока добавена стойност. Тези допълнителни възможности включват специфични обучения, които до момента не са съществували. Около 90 договора от такъв тип се изпълняват в момента. \r\nНовите проекти, които се стартират през тази година, ще дадат възможност на българските работодатели да обучат своя персонал, да привлекат неактивни или безработни хора през обучения, които ще включват и ИТ умения. Различните проекти варират между 15 000 лева до 1 000 000 лева, като финансирането зависи от размера на предприятието. Общата сума е 30 милиона лева в рамките на година и половина. 1% от всеки проект може да отиде за информация и публичност. \r\n“Какви ще бъдат критериите за набиране, аз може да имам голям устрем за ИТ специалист, но да съм неграмотна и да съм завършила 8-ми клас”, попита Беновска.\r\nЗорница Русинова отговори, че критериите ще зависят от самия работодател, който ще подбере хората, които ще преквалифицира. Човек, който е регистриран като безработен в Бюрото по труда, ще може да мине обучение през ИТ фирма или да получи допълнителни умения, даде пример Русинова. За пръв път през тази година ще се увеличи значително възможността за заетост на хора с увреждания. Над 1000 души ще могат да бъдат подпомогнати с над 20 милиона лева. Те ще имат възможност да работят и в рамките на две година заплатата на хора с увреждания ще бъде субсидирана с тази програма. Те ще преминат през дигитални и езикови обучения. Бонусът шест месеца след приключване на програмата е ако работодателят задържи човека с увреждания ще получи бонус от шест заплати. Това ще даде възможност да българските работодатели с подкрепата на държавата да задържат поне три години на работа хора с увреждания. “Всички ние като общество дължим много на хората с увреждания”,  категорична е Зорница Русинова.Оперативна програма “Развитие на човешките ресурси”\r\n“Кои са новите схеми по оперативна програма “Развитие на човешките ресурси”, които ще се реализират до края на 2018 г и какви ще бъдат резултатите”, попита Беновска.\r\nЕвропейските фондове са един от най-добрите инструменти за подкрепа на политиките на Министерство на труда и социалната политика. Един от големите проблеми в демографската политика е застаряващото население. 30 милиона лева ще бъдат насочени към общините за подкрепа на такъв тип социално здравен патронаж. Това е едно от предизборните обещания на управляващите от ГЕРБ, посочи Зорница Русинова. Кметовете и местната власт ще преценят кои са възрастните хора, които имат най-голяма нужда от социално-здравен патронаж. Министерство на здравеопазването ще направи обективна методика как ще се предоставя тази услуга. През октомври тази година ще стартират тези проекти. Актуалните тенденции на пазара на труда и доходите\r\n“Какви са актуалните тенденции на пазара на труда и доходите”, попита Беновска.\r\nЗорница Русинова се съгласи, че темата за доходите винаги е актуална, защото няма политик, който да не иска гражданите да имат високи доходи. Освен ниските нива на безработица, ръстът на средните доходи за последните 10 години е 100%, а минималната работна заплата със 110%. Това се дължи на целенасочените мерки на правителството, заяви Зорница Русинова. \r\n“Държавата търси правилната рецепта между работодатели и синдикати за механизма, по който ще се повишава ежегодно МРЗ. Предвижда се ежегодно повишаване на МРЗ. МРЗ е инструмент да се гарантират доходите на хората с по-ниско ниво на образование и квалификация, но и как останалите доходи да нарастват. СРЗ за България е 1100 лв. Трябва да се инвестира в знания и умения, ако искаме да имаме високи заплати”, заяви Зорница Русинова. Тя подари на Илиана Беновска книгата “Преодоляване” на 10 български автори, които са имали възможност да напишат своите разкази на бенефициенти на социалното министерство. “Това е начин да се покаже как с европейски средства може да бъде променена човешката съдба”, обобщи Зорница Русинова пред Илиана Беновска в предаването “Беновска пита” по Радио К2 и Канал 3 на 20 май 2018 година.", "date": "2018.05.21", "title": "Зорница Русинова: Подкрепям 3 години работодатели, назначаващи хора с увреждания, ръстът на средните доходи за последните 10 години е 10% годишно"}
{"url": "http://www.focus-news.net/news/2018/05/21/2524280/dobrich-priklyuchva-remontat-na-mostovo-saorazhenie-po-pat-ii-27-novi-pazar-dobrich-v-rayona-na-selo-orlova-mogila.html", "text": "Днес приключва ремонтът на мостово съоръжение по път II-27 Нови пазар – Добрич в района на село Орлова могила, предаде кореспондент на Радио „Фокус” – Варна. Участъкът е сигнализиран с пътни знаци. В областта няма въведени временни ограничения на движението на автомобили, но по Околовръстния път на Добрич и по отсечката Добрич - Варна то се регулира с пътни знаци заради ремонтни дейности на асфалтова настилка, които продължават до 30 май. Водачите на МПС трябва да шофират с повишено внимание, съветват от Агенция „Пътна инфраструктура“. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е облачно, възможни са превалявания от дъжд, тихо е, температурата на въздуха е около 14 градуса. \r\nЖулиета НИКОЛОВА", "date": "2018.05.21", "title": "Добрич: Приключва ремонтът на мостово съоръжение по път II-27 Нови пазар – Добрич в района на село Орлова могила"}
{"url": "http://www.focus-news.net/news/2018/05/21/2524281/varna-usloviyata-za-patuvane-v-oblastta-sa-dobri.html", "text": "Условията за пътуване на територията на област Варна са добри, предаде репортер на Радио „Фокус“ – Варна. Времето е ясно, видимостта е добра. Над Черноморието ще има променлива облачност с максимални температури между 19° и 24° градуса, на места са възможни краткотрайни превалявания. Движението в участъка Невша – Варна от км 375+800 до км 425+500 се осъществява с повишено внимание поради косене на тревни площи. Движението в района се регулира от сигналисти. По данни на Агенция „Пътна инфраструктура“ движението по АМ „Черно море“ в участък от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”, които ще продължат до есента. По път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Движението се осъществява по  обходен маршрут: Кичево – Оброчище.  В участъка от км 125+000 до км 165+000 движението се осъществява с повишено внимание, поради монтаж на ограничителни системи. По третокласната пътна мрежа по път Ветрино – Аспарухово от км 6+600 до км 51+000 движението се осъществява с повишено внимание поради косене на тревни площи. По направление Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци.\r\nМилена СТОЕВА", "date": "2018.05.21", "title": "Варна: Условията за пътуване в областта са добри"}
{"url": "http://www.focus-news.net/news/2018/05/21/2524255/ombudsmanat-maya-manolova-shte-se-sreshtne-s-rozoproizvoditelite-mezhdu-sopot-i-karlovo.html", "text": "В 11.30 часа на розовия масив между Сопот и Карлово, омбудсманът Мая Манолова ще се срещне с розопроизводителите, които изпратиха жалби до институцията във връзка с ниската изкупна цена на розовия цвят. Това съобщиха от пресофиса на институцията.", "date": "2018.05.21", "title": "Омбудсманът Мая Манолова ще се срещне с розопроизводителите между Сопот и Карлово"}
{"url": "http://www.focus-news.net/news/2018/05/21/2524272/pravoslavnata-tsarkva-pochita-svetite-ravnoapostoli-konstantin-i-elena.html", "text": "Православната църква почита Светите равноапостоли Константин и Елена. Църковният празник е в памет на император Константин и на неговата майка Елена. През 313 г. Константин издава Миланския едикт, с който въвежда християнството като официална религия във Византия. Самият той приема християнската вяра в края на живота си. Царица Елена отива на поклонение по местата, където е живял Христос, построява няколко манастира и открива кръста, на който е бил разпнат Исус. Това събитие се смята за най-важното в историята на християнската църква и затова император Константин и майка му Елена са канонизирани за светци. Празникът на 21 май отбелязва края на пролетта и прехода към лятото.   Свети Константин и Елена се изобразяват на иконите прави от двете страни на кръста разпятие, който държат, с корони и скъпоценни камъни, с ореола на светците. На този ден се ходи в църкви и манастири, оставят се за здраве дарове на иконите на Константин и Елена: кърпи, ризи, чорапи или животни -агне, теле и пр. Ходи се на лековита вода (аязмо), мият се лицата за здраве и хубост. Момите изнасят дара си и го изтупват. Така се вижда колко са работливи. На места търговците празнуват св. Константин и Елена като свои покровители. Според народните вярвания на днешния ден строго е забранена всякаква полска работа. Селските стопани свързват празника с предпазването на реколтата от градушка. Това е денят на игрите върху огън – нестинарството, запазени и досега в някои райони на Странджа. Главният нестинар получава това звание по наследство. И само той може да предаде на другите нестинари силата и магията на вдъхновението. Неговата къща е свята, там е параклисът с икони на Света Богородица с Младенеца на ръце, а също и на св. цар Константин и царица Елена. На този ден град Елена отбелязва своя празник.Имен ден празнуват Константин, Костадин, Костадинка, Елена, Еленко, Елка.", "date": "2018.05.21", "title": "Православната църква почита Светите равноапостоли Константин и Елена"}
{"url": "http://www.focus-news.net/news/2018/05/21/2524284/plovdiv-udalzhava-se-remontat-po-patya-shishmantsi-belozem-v-rayona-na-patniya-vazel-pri-avtomagistrala-trakiya-dvizhenieto-se-osashtestvyava-v-edna-lenta.html", "text": "С нормална интензивност се осъществява движението в областта. Това каза за Радио „Фокус“ – Пловдив дежурен от Областно пътно управление. Пътищата в цялата област са сухи и нормално проходими. До 30 май се удължават ремонтните дейности на надлез по пътя Шишманци - Белозем в района на пътния възел при автомагистрала „Тракия. Движението в участъка се осъществява в една лента и се контролира от светофарна уредба. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/час поради ремонтни дейности. Заради ремонта е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути. Движението по пътя Пловдив – Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът на ремонта е до 10 юни.\r\nТрафикът на територията на град Пловдив е натоварен към този час на деня. Колони от автомобили се образуват по централните булеварди „Цар Борис III Обединител“, „Шести септември“, „Христо Ботев“ и „Васил Априлов“.\r\nВесела КРЪСТЕВА", "date": "2018.05.21", "title": "Пловдив: Удължава се ремонтът по пътя Шишманци - Белозем в района на пътния възел при автомагистрала „Тракия“, движението се осъществява в една лента"}
{"url": "http://www.focus-news.net/news/2018/05/21/2524283/pregled-na-osnovnite-temi-v-starozagorskiya-pechat.html", "text": "„Бавната скорост на влака е спасила 30 миньори от гибел“ е водещо заглавие на вестник „Старозагорски новини“. Шофьорът на автобуса е виновен за катастрофата на неохраняемия жп прелез, гласи официалното становище на МВР. 57-годишният шофьор на автобус \"Сетра\", който бе блъснат от влак в четвъртък в 17:03 часа на неохраняем жп прелез в Симеоновград, е виновен за катастрофата, гласи официалното становище на МВР. В автобуса е имало над 30 работници от \"Мини Марица-изток\", които след края на смяната е трябвало да бъдат извозени до Харманли. Автобусът е собственост на частна фирма от Гълъбово, която има сключен договор с държавното въгледобивно дружество за извършване на превоз на работници. Ползването на частни превозвачи беше въведено като практика след демократичните промени и последвалата приватизация на ДАП-овете в региона, които преди това са извършвали транспортната услуга. Неспазването на знак Б-2 - \"Спри! Пропусни движещите се по пътя с предимство\", е причината за катастрофата между влака и автобуса на неохраняем жп прелез в Симеоновград. Водачът на автобуса - 57-годишен от Харманли, е отнел предимството на товарната композиция, при което е ударен от влака, управляван от 39-годишен димитровградчанин, пише в официалния бюлетин на МВР. Първоначално от МВР съобщиха, че са пострадали петима пътници от автобуса, един от които след преглед е бил освободен. Останалите са транспортирани в болнични заведения в Хасково и Харманли. Ден по-късно стана известно, че само един от пострадалите е оставен в болница. Пробите за употреба на алкохол и на двамата водачи са отрицателни. Към момента не е известно защо водачът на автобуса е решил да пресече пътя на движещия се влак. Според кмета на Симеоновград Милена Рангелова, цитирана от национални медии, автобусът се е движел успоредно с влака, който е сигнализирал многократно, но в един момент шофьорът на автобуса е тръгнал да завива. \"Може би нещо се е заблудил, може би не е чул\", заяви Рангелова. Машинистът успял да задейства спирачките, но е влачил автобуса около 40 метра. Според симеоновградчани на това място често ставали инциденти. Те са категорични, че само бавната скорост, с която се е движил влакът - 20 км/час, е спасила миньорите от сигурна смърт. \r\nПо случая е образувано следствено дело, съобщиха от Районна прокуратура - Харманли. Предстои назначаването на експертизи. \r\n„Бизнесмен от руски произход ремонтира храм в Чирпанско“ е друго заглавие от страниците на ежедневника. Старозагорският митрополит Киприан в събота благослови извършеното обновление на храма \"Св. Въведение Богородично\" в с. Могилово, Чирпанска духовна околия. \r\nПървата църква на селото \"Св. Въведение Богородично\" е построена на друго място през далечната 1830 г. През 1928 г. тя рухва от силното Чирпанско земетресение. Построява се втора църква със същото име на сегашното място през 1931 г. по типов архитектурен план на Дирекция ДЕПОЗЕ, която е осветена през 1934 г. След 1944 г. дейността на църквата е занижена, а впоследствие и съвсем замира. Така храмът е оставен без поддръжка и започва да се руши. На 30 април 2015 г. Евгений Юсупов, бизнесмен от руски произход и собственик на фирма \"Мидалидаре Естейт - ЕООД\", се обръща към тогавашния Старозагорски митрополит Галактион с молба да му бъде разрешено да извърши цялостен ремонт на храма, обезпечен от фирмата и с негови лични средства. Осъществява се тристранна среща между църковното настоятелство, Евгений Юсупов с фирмата си \"Мидалидаре Естейт - ЕООД\" и \"Лесо Инвест - ООД\" за съвместна дейност. Последвалите ремонтно-възстановителни дейности са свързани с укрепване на останалите голи стени на стария храм, направата на нов покрив, топлоизолация, дограма и нови витражи, изографисване на храма, изработване на нов иконостас, архиерейски трон и оборудване. Дърворезбата е дело на Виктор Серафиев, а зографите са Здравко М. Гановски и Милена Н. Вълчанова. Всичко това е финансирано от Юсупов и фирмата му. След митрополската благословия е била отслужена божествена Литургия в съслужение с архиерейския наместник на Чирпанската духовна околия свещеноиконом Иван Иванов и други свещенослужители. В тържеството са участвали множество християни, сред които дарители и спомоществователи. \r\n„Законотворците обричат хиляди пенсионери за жертви на телефонни измами“, пише още изданието. Поредната е пенсионирана учителка от Стара Загара, която се раздели с 20 350 лв., за да \"спаси внука си\". Рекордни за последните 3 месеца 20 350 лв. и 95 г златни бижута за над 3 хилядарки даде на телефонни измамници старозагорка, която била въведена в заблуждение, че подпомага криминалистите по време на акция. \r\nПоредният инцидент със 78-годишната бивша педагожка от Града на липите е станал миналата седмица, като първоначално на набелязаната жертва се обадил непознат от името на старши комисар Петров. Мнимият служител на МВР предупредил възрастната жена, че името й е намерено в списък на телефонни измамници и че най-вероятно тя ще бъде търсена. Жената трябвало да не се безпокои, а да изпълнява разпорежданията и да предаде наличните си спестявания и бижута, които до 24 часа щели да й бъдат върнати. Минути след \"старши комисаря\" започнали обаждания от непознати, които в продължение на часове заплашвали жената, че са хванали внука й и ако тя не го откупи, ще го режат парче по парче. Старозагорката оставили на две места в града, посочени от измамниците, по 10 000 лв., а привечер метнала от терасата на апартамента си и вързопче с бижута, след което зачакали обещаното от \"полицая\" връщане на \"помощта\". Два дни по-късно тя подала жалба във Второ РУ, където е образувано поредното досъдебно производство. Само през май в региона са регистрирани над 20 жалби, като общата сума надхвърля 100 000 лв., особено активно е \"работено\" по селата и то в дните, когато възрастните жители са получавали пенсиите си. Обажданията са било от предплатени СИМ-карти на румънски оператор, коментира директорът на ОД на МВР - Стара Загора, Георги Хаджиев. Най-вероятно основните играчи са от русенското градче Ветово, които използвали за \"мулета\" местни жители. Те получавали процент от \"печалбата\" и никога не са виждали очите на работодателите си. В съда тези редови изпълнители се правели на наивни и бързо сключвали споразумение, и се измъквали или с пробация, или с минимални условни присъди. \r\n„Защо и законотворците се правят на наивни“, пише още ежедневникът. Само статистиката на ОДМВР - Стара Загора, за телефонните измами е достатъчна, за да стане ясно, че поредните превантивни мерки на МВР с широко рекламираните клипчета не жънат особени резултати. Стара Загора, разбира се, не е изключение, напротив - най-големите удари на телефонните измамници не са реализирани на нейна територия. За ширещите се телефонни измами освен лековерието на възрастните хора, живели в друга система и запазили уважението си към институциите, безспорен \"принос\" има законодателството ни, позволяващо леки присъди на т.нар. мулета. Оправданието им, че са били подведени от работодателите си, отдавна не хваща декиш в общественото пространство, тъй като в икономическия мир не съществува понятието \"анонимен работодател\". Отивайки да вземат пари от посочено място, в прав текст означава, че са участници в схемите за телефонни измами и всякакви оправдания от сорта, че \"са били подведени\", от години не граничат с наивност. Но пък точно тези аргументи са в основата на леките им съдебни наказания. В този контекст досега не е известно нито едно \"муле\" да е било осъдено на ефективно лишаване от свобода. На ход безспорно са законотворците, на които по необясними причини \"феноменът\" телефонни измамници избягва от полезрението им, за разлика от ремонтите на редица други закони. Поради тази причина в общественото пространство вече битува афоризмът, че \"при настоящото управление пенсионерите живеят толкова добре, че дори си позволяват да изхвърлят пачки с пари от терасите си\".", "date": "2018.05.21", "title": "Преглед на основните теми в старозагорския печат"}
{"url": "http://www.focus-news.net/news/2018/05/21/2524285/blagoevgrad-povishena-opasnost-ot-padashti-kamani-ima-v-kresnenskoto-defile-i-po-patya-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Интензивен е трафикът по основните пътни артерии в областта. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. През нощта не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението.\r\nЛивия НИНОВА", "date": "2018.05.21", "title": "Благоевград: Повишена опасност от падащи камъни има в Кресненското дефиле и по пътя Симитли – Гоце Делчев"}
{"url": "http://www.focus-news.net/news/2018/05/21/2524275/metodi-popov-ruo-blagoevgrad-2-837-zrelostnitsi-sa-dopusnati-da-se-yavyat-na-darzhavnite-zrelostni-izpiti-v-oblastta.html", "text": "2 837 зрелостници са допуснати да се явят на държавните зрелостни изпити в Благоевградска област. Това каза за Радио „Фокус“ - Пирин Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. Той посочи, че общо 2 936 зрелостници са заявили желание да се явят на матурите, но общо 99 от тях не са допуснати по различни причини. Попов уточни, че матурите ще се проведат в 34 учебни заведения на територията на областта, като тази година за първи път във всички училища ще има възможност за онлайн видео-наблюдение директно от Министерството на образованието и науката, като освен това ще се наблюдават и от Регионално управление на образованието – Благоевград. Методи Попов припомни, че изпитът по Български език и литература започна в 08.00 часа и е разделен на 3 модула. Днес ще се проведе и изпитът по български език за седмокласниците, а неговото начало е 10.00 часа.\r\nНатали СТЕФАНОВА", "date": "2018.05.21", "title": "Методи Попов, РУО - Благоевград: 2 837 зрелостници са допуснати да се явят на държавните зрелостни изпити в областта"}
{"url": "http://www.focus-news.net/news/2018/05/21/2524286/vidin-s-normalna-intenzivnost-e-trafikat-na-trite-granichni-punkta-v-oblastta.html", "text": "С нормална интензивност е трафикът на трите гранични пункта във Видинска област, няма натрупване на тежкотоварни автомобили на пункт „Дунав мост 2“. Това каза за Радио „Фокус“ – Видин дежурният служител в Гранична полиция. На двата гранични пункта със Сърбия – „Връшка чука“ и „Брегово“ трафикът е спокоен, преминават предимно леки автомобили и от двете страни на границата трафикът е спокоен. Спокойно се преминава и от двете страни на границата.\r\nАнна ЛОЗАНОВА", "date": "2018.05.21", "title": "Видин: С нормална интензивност е трафикът на трите гранични пункта в областта"}
{"url": "http://www.focus-news.net/news/2018/05/21/2524287/mvr-dvama-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 21 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 16 тежки пътнотранспортни произшествия. В София са регистрирани 39 леки катастрофи, при които няма пострадали.", "date": "2018.05.21", "title": "МВР: Двама души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2018/05/21/2524279/plovdiv-znepolskiyat-episkop-arseniy-shte-oglavi-sveta-liturgiya-v-hrama-sv-sv-konstantin-i-elena.html", "text": "С празнична света Литургия във всички епархии на Българската православна църква Православната църква прославя светите велики царе  равноапостоли  Константин и Елена, предаде репортер на Агенция „Фокус“. Храмов празник има известната църква \"Св. св. Константин и Елена\" в Старинен град Пловдив. По този повод от 9:00 часа, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави архиерейска света Литургия. \r\nНикола ПЕТКОВ", "date": "2018.05.21", "title": "Пловдив: Знеполският епископ Арсений ще оглави света Литургия в храма „Св. св. Константин и Елена“"}
{"url": "http://www.focus-news.net/news/2018/05/21/2524290/burgas-prodalzhavat-remontnite-deynosti-v-reditsa-patni-uchastatsi-v-oblastta.html", "text": "Продължава извършването на ремонтни дейности в редица пътни участъци в областта. Това каза за Радио „Фокус“ – Бургас дежурният в Областно пътно управление. С нормална интензивност се осъществява движението в област Бургас. Пътищата в цялата област са сухи и нормално проходими.\r\nНормално натоварено е и движението в града. По-натоварен е автомобилния трафик в района на кръговото кръстовище „Трапезица“ и пред Окръжна болница. По-интензивно е и в района между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация“.\r\nДеница ДИМИТРОВА", "date": "2018.05.21", "title": "Бургас: Продължават ремонтните дейности в редица пътни участъци в областта"}
{"url": "http://www.focus-news.net/news/2018/05/21/2524282/kommersant-rumen-radev-podkrepya-stroitelstvoto-na-direkten-gazoprovod-mezhdu-rusiya-i-balgariya.html", "text": "В интервю за руския вестник „Коммерсант“ държавният глава на България Румен Радев заяви, че подкрепя строителството на газопровод, който би свързал директно двете страни през Черно море. \r\nКъм настоящия момент се предполага, че след 2019 г. България ще се снабдява с руски природен газ чрез „Турски поток“. Така страната ни ще получава природното гориво чрез транзит от Турция.\r\n„Що се отнася до доставките на газ от Русия, то аз считам, че България се нуждае от директни доставки през Черно море. Ще го наречем „Български поток“. Този подход се диктува от здравия разум и изискването за енергийна сигурност и ефективност – и то не само по отношение на България, но и на Европейския съюз като цяло. Тези стремежи не се отличават по нищо от тези на Германия за „Северен поток 2“, подчерта Радев.\r\nБългарският президент е на двудневно посещение в Руската федерация. В понеделник той ще се срещне с руския премиер Дмитрий Медведев, а във вторник ще бъде приет за среща с лидера на Кремъл Владимир Путин в Сочи. Това ще бъде първа двустранна среща между президенти на България и Русия за последните 10 г. Тереза Герова", "date": "2018.05.21", "title": "„Коммерсант“: Румен Радев подкрепя строителството на директен газопровод между Русия и България"}
{"url": "http://www.focus-news.net/news/2018/05/21/2524293/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” днес ще говорим за престоящия празник 24 май – Ден на българската просвета и култура и на славянската писменост. Празник, какъвто нямат другите народи по света – празник на писмеността, просветата, културата. Празник на духовното извисяване, на стремежа към усъвършенстване. Гост в предаването ще бъде Нели Петкова, директор на Дирекция „Култура, образование, младежки дейности и спорт“ към Община Кюстендил с която ще говорим за системата на образованието в града, за приема в първи клас, новите процедури за доставяне на учебници и помагала, както и за превърналия се вече в традиция тест за отпускане на общински стипендии. Темата за образованието ще продължим и с Наташа Павлова, дългогодишен преподавател по български език и литература, а в момента председател на Съюза на българските учители в Кюстендил. В предаването ще говорим и за култура. Наш събеседник ще бъде Дима Укалска, началник на отдел „Култура и духовно развитие“ към Община Кюстендил, която ще постави акцент върху най-значимите културни прояви през годината. На 24 май в Художествена галерия „Владимир Димитров – Майстора“ в Кюстендил, която на тази дата ще отбележи 59 години от своето създаване, ще бъде открита изложбата „Иконата като символ на православието“ от колекцията на историка, колекционер и дарител Румен Манов, обявен за почетен гражданин на Кюстендил и за Будител на годината. С него ще разговаряме за самата изложба и за значимостта на Деня на българската просвета и култура и на славянската писменост. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.05.21", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/05/21/2524292/pregled-na-osnovnite-temi-vav-varnenskiya-pechat.html", "text": "„Дадоха символичен старт на летния сезон“ е водещото заглавие на вестник „Черно море“. Варна даде официален старт на летния туристически сезон. На официалната церемония в обновеното Морско казино, организирана от дирекция „Туризъм“ към Община Варна и подкрепена от Фонд „Култура“, присъстваха хотелиери, ресторантьори, дипломати, туроператори, представители на летище Варна, на държавни институции и университети. „Курортът Св. св. Константин и Елена отбелязва двоен празник с богата програма“, пише на 2 стр. Със специална програма ще бъде отбелязан 21 май Денят на светите равноапостоли Константин и Елена и празник на едноименния курортен комплекс. Тържествата ще започнат днес в 9.00 часа със света литургия в манастира „Св. св. Константин и Елена“, в 10.30 часа започва литийно шествие с чудотворната икона на Светите равноапостоли и освещаването на курбан. „Проверяват плажа на Кабакум за незаконни постройки“, четем на същата страница. Министърът на туризма Николина Ангелкова разпореди експерти на ведомството да направят проверка на морски плаж Кабакум за наличие на нерегламентирани постройки, съобщиха от пресслужбата на Министерството на туризма. „Учат децата как да разпознават здравословната храна“, пише на стр.3. Над 520 деца от Варна се включиха в инициативата по повод Световния ден на истинската храна. Във връзка с това в морския град бяха проведени 16 мероприятия, 15 от които практически работилнички. „Варна ще има дигитален Общ устройствен план“, съобщава изданието по-долу. Комисията по архитектура към Общински съвет-Варна, взе решение да се приеме „Рамкова програма за прилагане на ОУП на град и община Варна“. „Владиславово“ празнува!“, пише на стр.4. В местността Ментеше, свързана с уникалната история на варненския квартал „Владислав Варненчик“, се намира вече реновираният параклис Св. св. Константин и Елена, а в него е легендарното аязмо. „Изложба „Новите открития“ подреди археологическият музей“, четем отново на същата страница. Археологическият музей във Варна официално откри лятната изложба „Новите открития: Разкопките на Варненския археологически музей през последните години“. В рамките на сезона посетителите ще имат възможността да се запознаят с последните открития на археолозите в региона.", "date": "2018.05.21", "title": "Преглед на основните теми във варненския печат"}
{"url": "http://www.focus-news.net/news/2018/05/21/2524288/gabriela-kozareva-tezhkata-tema-za-malkite-i-srednite-v-biznesa-e-rabota-ot-vsichki-vazmozhni-agli.html", "text": "Тежката тема за малките и средните в бизнеса е работа от всички възможни ъгли. Това каза Габриела Козарева, изпълнителен директор на Изпълнителната агенция за насърчаване на малките и средните предприятия, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.Приоритетната позиция на развитието на малкия и средния бизнес в управленската програма на коалиционното правителство на Бойко Борисов\r\n„Посрещам Габриела Козарева, заповядайте! Мисля, че това е първото Ви интервю като изпълнителен директор на Агенцията за насърчаване на малките и средните предприятия, пожелавам Ви успех! Не се стряскайте от темата за живота или смъртта на малките, защото малкият бизнес е все още на ръба между живота и смъртта. Предполагам, че го знаехте още преди да станете директор на агенцията и сега Ви е станало още по-ясно”, обърна се водещата Илиана Беновска към своята гостенка. „Да кажем, че ми се иска да говорим не толкова за живота и смъртта, а за това дали животът на малките и средните ще е добър или по-добър”, отговори дипломатично Габриела Козарева. \r\n„Знаете, че това е залегнало в управленската програма на коалицията ГЕРБ - Обединени патриоти и в личната програма на министъра на икономиката Емил Караниколов. Да бъде подобрена средата на микро и средните предприятия, да бъдат поущрени старите, които да могат да стартират при положителни за постигане на резултат, а не за похарчване на едни пари, за един фалит, който би отчаял един стартиращ предприемач. Така че отговорността Ви е голяма. Ще се справите ли”, попита Илиана Беновска. „Нямам друг избор”, заяви родената през 1977 г. събеседничка. Личността на Габриела Козарева\r\n„Коя сте Вие?”, продължи Илиана Беновска. „Аз съм човек с подходящото образование за тази цел и с решението да го свърши”, каза възпитаничката на Националната гимназия за древни езици и култури „Константин-Кирил Философ”. \r\n„Кажете малко конкретно – юрист?”, безотказно продължи да търси изчерпателен отговор на въпроса си Илиана Беновска. „Да, юрист съм. Завършила съм Софийски университет 2001 година. Още преди да завърша съм започнала да работя. Първите десетина години, може би и повече, е било в частния сектор, но съм минала и през Върховния административен съд. Работила съм като правен консултант, а последните три години в държавната администрация. Мисля, че съм разгледала ситуацията от всички възможни ъгли”, добави специализантката в Лятното училище по европейско право при Института по публична администрация и европейска интеграция.\r\n„Да, точно затова и питам, за да стане пределно ясно, че не разговаряме с „кабинетен”, в това няма нищо лошо, специалист, който не е в реалните проблеми. Веднага да Ви започна”, конкретизира се Илиана Беновска. „Започнете ме. Не знаех как е формулирана темата на нашия разговор, но с тази книга мога да отговоря за живота. Говорим за иновации, за иновативност, за предприемачество. Аз трудно мога да си представя по-добър пример”, заяви Габриела Козарева, подарявайки на Илиана Беновска монографията „Leonardo Da Vinci - The Graphic Work”.\t\r\n„Нека да цитирам какво сте ми написали: „Тези, които остават неутрални, биват намразени от губещия и презрени от победителя” – Николо Макиавели. Удивителен избор на мъжки мисли от една такава крехка, хубава жена”, каза Илиана Беновска. „Не мога да променя природата, но мога да се възползвам от достиженията”, отвърна завършилата двугодишен дистанционен курс на обучение в университета в Кеймбридж по английско и европейско право юристка.\r\n„В такъв случай и аз да Ви подаря книгата, която подарявам на всички гости. Това е един български мъдрец в политиката, един от „папите” на българската политика, няма да преувелича – почетният председател на ДПС д-р Ахмед Доган. От тази книга ще разберете още за малките и средните. Разказва за живота си. Като започнем от там, където е бил не само малък на възраст, но и малък изобщо като възможности за осъществяване. Не на последно място да Ви подаря, ще може да спортувате с нея.”, каза Илиана Беновска, подарявайки на гостенката си клубната тениска на предаването „Беновска пита”. „Защо обаче се захващате с такива тежки теми, това е важният въпрос”, продължи водещата. „Тежката тема дава възможност за работа. Бих искала, ако въобще допуснем възможността да не се справим, да е поради липсата на собствени усилия, а не поради обективна невъзможност. Да има пространство, да имам възможност. От там нататък всичко е въпрос на избор и усилия”, отговори философски бившият правен консултант в „Евролекс България” ООД.\r\n„Творец! В такъв случай, с огромно удоволствие, спортувате ли?”, попита Илиана Беновска. „Не.”, довери бившият съдебен помощник във Върховния административен съд.Националният иновационен фонд\r\n„Пожелавам Ви здрава българска червена ябълка и надежда за малките и средните”, каза Илиана Беновска, подхвърляйки на събеседничката си традиционния плод, превърнал се в запазена марка на журналистката. „Хайде сега по въпросите. Национален иновационен фонд, ако аз съм един стартиращ предприемач – какво трябва да разбера от това нещо? Преди малко министъра на труда и социалната политика г-жа Русинова – донесе едни човешки истории на хора, които са потърсили свое ново поприще, своя работа и така нататъка. Как тези бюрократични правила се прекрояват в реалния живот”, смени темата на разговора Илиана Беновска. „Националният иновационен фонд стартира 2004 година. От 2004 до 2018 е имало осем сесии. Надявам се в рамките на седмица да обявим старта на деветата сесия. 2015 и 2016 не се обявяват сесии на фонда. 2017 се обявява осмата сесия”, поясни бившият директор на дирекция „Правни и корпоративни въпроси” във филиала на сръбската компания „Нафтена Индустрия Сърбия Петрол” ЕООД, дъщерно дружество на  руският гигант „Газпром нефт” АД. \r\n„По каква причина 2015 и 2016 не се обявяват? Вероятно служебни правителства, временни правителства”, задълбочи темата Илиана Беновска. „Не мога да отговоря на този въпрос. Най-различни биха могли да бъдат причините. Финансирането на фонда е бюджетно”, отчете бившият директор на Дирекция – „Спортна инфраструктура и управление на държавното участие” в Министерството на младежта и спорта. \r\n„Какви са целите на този Национален иновационен фонд и какъв е обемът на средствата, с които може да разполага”, попита Илиана Беновска. „Научно-развойна дейност е акцента. Тя трябва да бъде насочена към развитието на капацитета на малките и средни предприятия, но не само. Наименованието на агенцията по някой път заблуждава, защото като че ли ограничава, а не е така. Законът първо говори за микро, малки и средни. Стартъпите попадат в дефиницията на малко и средно, но те имат по-различен жизнен цикъл и цел на съществуването си, така че биха могли да бъдат обособени като различен субект. По много от мерките, които агенцията и правителството осъществяват, се подпомагат и едрите. За фонда – тази година бюджетът е 5 милиона”, анализира бившият заместник министър на младежта и спорта, назначена по настояване на политическа партия Атака. \r\n„Това не е ли твърде малко? Ще Ви дам само пример с Хенри Форд, един от най-големите изкупвачи на иновации, без академично образование. Той е влагал толкова, в лично качество, годишно, за да изкупува иновации”, направи обосновано предположение Илиана Беновска. „Фондът не е единствената схема за подпомагане на такъв тип иновации, но тук говорим за безвъзмездна финансова помощ. Оперативната програма също предлага такива възможности, но по правилата на фонда са отделени 5 милиона лева. Фондът не очаква краят на проекта да доведе до продукт, който да се реализира на пазара”, потвърди актуалният изпълнителен директор на Изпълнителната агенция за насърчаване на малките и средните предприятия. Пост, за който е номинирана отново от националистическата формация на Волен Сидеров.\r\n„Какви гениални открития очаквате да се получат, иновации, открития научни? Знаете – едно време се правеха от огромни научни колективи и така нататък. Академията на науките плаче, че няма средства достатъчно”, попита, с доза ирония, Илиана Беновска. „Сега отново се разчита на научните колективи. Това е една възможност за нея (за Българската академия на науките – бел. авт.), защото в екипа, който разработва, представя и реализира проекта, трябва да присъства и представител на научния потенциал”, констатира полиглотката, владееща английски, италиански и руски език.\r\n„Какви ще бъдат критериите, за да не се злоупотребява с тези пари”, продължи разискването на темата Илиана Беновска. „Няколко нива на проверка. Първо има проверка по административна допустимост. После контролираме чрез експертизата”, уточни Габриела Козарева. \r\n„Все пак знаете, че полетът на научната мисъл – това е като вдъхновението на Леонардо”, вметна Илиана Беновска. „Кандидатът заявява един очакван от него резултат. До края на проекта той трябва да покаже”, заяви експертът. \r\n„Ако не го покаже – какво го правим”, продължи Илиана Беновска. „Ако не го покаже, но извърши всички действия, които е заявил, че ще извърши – приемаме проекта за изпълнен”, отговори Габриела Козарева. \r\n„Как говорите като юрист. Да го облечем в хумор, хареса ми! Съгласна съм, така трябва да бъде. Вероятно ще има, не само в това направление, има ги „майстори”, които кандидатстват по различни програми, усвояват средства и използват юридическите врати, за да не бъдат санкционирани. Нека да има и отворена врата за дръзновените мечтатели, ако мога да ги нарека. Сключени договори има ли до момента”, попита Илиана Беновска. „По осма сесия са кандидатствали 191. От тях 141 допустими. От тях сключени 17 договора. От тях 15 се изпълняват. За целият период на съществуване на Националния иновационен фонд са сключени 470 договора, с общо финансиране от около 48 милиона”, обобщи юристът. Интернационализацията на българските предприятия \r\n„Добре, втора тема – промоционални дейности на Изпълнителната агенция за насърчаване на малките и средните предприятия в подкрепа на интернационализацията на българските предприятия. Интернационализацията означава нахлуване на големите „акули” на пазара, които претопяват малкия български бизнес и малките български специалисти. Оборете ме”, анализира Илиана Беновска. „Това е, когато говорим за внос. Ние говорим за износ”, отсече Габриела Козарева. \r\n„Точно това исках да кажете, защото погрешното схващане е, че всъщност се очаква да нахлуят външни ползватели. Обратната страна на монетата – колко от нашият малък и среден бизнес ще отиде да се интегрира на големите международни пазари, хайде, кажете ми? Ето, пак искам да Ви пожелая – издайте една такава книга. За един малък и среден, за десет малки и средни, които са успели да интернационализират своя бизнес”, конкретизира тезата си Илиана Беновска. „Интернационализацията се осъществява по няколко канала. Единият е даването на достъп на малките и средни предприятия на външни пазари чрез участие в изложения и панаири. Говорим за директно финансово подпомагане”, разясни гостенката.\r\n„В смисъл – спестявате им тези тежки такси?”, уточни Илиана Беновска. „Точно така. Тук се съобразяваме с Регламента за държавни помощи, знаете, че той е в размер на 200 хиляди евро в рамките на три години”, потвърди Габриела Козарева. \r\n„Спрямо един субект?”, продължи Илиана Беновска. „Спрямо един субект. Така или иначе се поемат таксите за участие, наема на площ, изграждането на щанд”, обясни експертът. \r\n„Добре, хубаво – те пътуват, показват се и никой не ги иска, взимам най-драстичният случай. Тези, които ще бъдат във Вашата книга на преодоляване, както е наречена тази, ще се отчаят. Вие можете ли да ги подпомогнете със съответните логистични контакти, ако мога да се изразя”, провокира събеседничката си Илиана Беновска. „Това е една от следващите мерки, които щях да посоча”, довери Габриела Козарева. \r\n„Агенцията за чуждестранни инвестиции – работите ли добре с тях? Те инвестират, но те също са канал, който може да ги свърже чисто информационно”, внесе нов щрих в разискванията Илиана Беновска. „Всяка една от тези агенции е под шапката на министерството и ги администрира министърът на икономиката. Както с тях, така и с индустриални зони (Национална компания индустриални зони – бел. авт.), така и с Агенцията по експортно застраховане – всяка една от тях обхваща някаква стеснена сфера, комуникира с останалите и се движи в синергия (взаимоотношение, при което полученият ефект е различен или по-голям от сумата на индивидуалните ефекти – бел. Уикипедия). Например бизнес делегациите, които се организират от страна на агенцията, обичайно съпровождат официални лица – министър-председател, вицепремиер, министър на икономика. Тук се постига осигуряването на контакт с конкретни фирми”, разкри изпълнителният директор. Предстоящата среща на президента Румен Радев с руския президент Владимир Путин\r\n„Може ли един леко политически въпрос, сега ми хрумва. Политиката и икономиката, нали знаете, и по Маркс, и по Ленин – вървят заедно, в две посоки е дефиницията, който знае, ще се сети. Сега предстои посещение на президента Радев в Русия при президента Путин. Не сте дръзнали дори, нали, да си помислите за бизнес делегация на руския пазар? Имаме ли реални шансове на руския пазар, след като изгорихме толкова мостове”, направи плавен преход към нов политически аспект Илиана Беновска. „Ще ви дам политически отговор – не го инициираме ние. Това е горе долу като – имаме ли шансове на китайския пазар”, подходи дипломатично Габриела Козарева.\r\n„Китайският ще го видим. Министър-председателят възлага големи надежди на предстоящия китайски форум „16 + 1” (Предстоящата седма среща на държавните и правителствени ръководители на страните от Централна и Източна Европа и Китай – бел. авт.) в България през следващия  месец”, привнесе нов нюанс Илиана Беновска. Дейността на Изпълнителната агенция за насърчаване на малките и средните предприятия през 2018 година\r\n„Добре, да не Ви вкарвам в политиката, кажете кое е най-важното, което сте успели да организирате като прояви, контакти през 2018 година – изложби, бизнес делегации, национални участия, бизнес форуми, конференции, медийни публикации, други такива”, продължи Илиана Беновска. „От началото на 2018-та са реализирани осем международни изложби, пет в страната и дванадесет бизнес делегации, съпътствани с бизнес форуми. Бизнес делегациите и бизнес форумите, които се поведоха извън България, показаха, че българките участници са провели между четири и седем срещи с реални купувачи, с реални контрагенти”, отчете гостенката. \r\n„Хайде да Ви попитам не за бройката, а за резултативността? Аз знам, че това не е процес, в който днес за утре, с магическа пръчка да щракнем и да се получат нещата, но прогностиката е много важна във всяка област, особено в икономиката”, внесе яснота във формулировката си Илиана Беновска. „Тепърва ще работим в тази посока. Сега малко се концентрирам върху изложенията и панаирите, но това е подход, който смятаме да наложим, за да се вземат правилните решения, които да доведат до реален и устойчив резултат за фирмите. Изборът на събития, за които ще се осигури финансиране, няма да се прави единствено от администрацията, а ще се базира върху набиране на информация от три канала. Трябва да знаем интереса на самите малки и средни предприятия”, констатира Габриела Козарева.\r\n„Кой прави тези проучвания? Как?”, попита Илиана Беновска. „Ние ще правим тези проучвания с анкетни карти, конкретни искания от тях”, отговори събеседничката. \r\n„Кой ще ги извършва – самата агенция ли? Със своя собствен ресурс, имате ли толкова много кадри?”, продължи водещата. „Да, самата агенция. Имаме кадри. Трябва да се справим на база на исканията, които получаваме. Второто е от страна на министерството, инвестиционната дирекция и по външноикономическа политика. Трябва да получа информация, както от едната, така и от другата. От едната страна ще дойде статистическата информация, която ще ни покаже каква е промяната в макроикономически план, от друга страна – какви са външнополитическите настроения, желания, стремежи. Тези три компонента, където се засекат, ще посочат паритетите, върху които трябва да се изгражда плана за следващата година”, обясни юристът. \r\n„Пак отиваме до конкретните мерки в помощ на малките и средните предприятия. Този нечовешки, наречен „брюкселски” език, или какъв да го нарека, малко бюрократичен, индикативни програми, верифициране на не знам какво си, ред други термини – дали са понятни, дали достигат по своето съдържание до по-голям кръг? Начинът, по който обявявате всички тези събития, мероприятия и начинания – как достигат? Казахте, че ще направите проучвания какво искат малките и средните. Имате ли проучвания, доколко сте понятни за тях и доколко те успяват да се подготвят да участват в някои от Вашите обявени възможности?”, попита Илиана Беновска. „Факт е, че може би информацията е това, което липсва на най-малките”, заяви Габриела Козарева.\r\n„Тя не достига до тях. Между тях има дори хора с увреждания”, с тревога каза Илиана Беновска. „Тя не достига, не могат да си позволят да отидат и да проверят, така е. Започнали сме инициатива със съдействието на Медийна група „България”. Проведохме четири уъркшопове”, поясни изпълнителният директор. \r\n„Можем ли и ние да се кандидатираме за Ваш партньор – „Канал 3” и „Радио К2”?”, инициира евентуално бъдещо сътрудничество Илиана Беновска. „С удоволствие! Не отказваме нито една инициатива, нито една възможност да разкажем”, потвърди Габриела Козарева.\r\n„Какво означава „Подкрепа за растеж на малките и средни предприятия чрез пилотно прилагане на ваучерни схеми”? Хората, за ваучери като чуят, си мислят, че нещо ще има за храна или за  дрехи.”, опита се да изясни актуалната процедура на агенцията Илиана Беновска. „В крайна сметка те биха могли да доведат и до такава възможност. Подадохме проектно предложение, което ще позволи малките и средни фирми да кандидатстват за ваучери, тоест за конкретни суми до 50 хиляди лева, за емитиране на ценни книжа на фондовата борса. Тоест да привлекат чуждия капитал”, отговори експертът.\r\n„Да разбирам ли – от маржовете да реализират някаква печалба, нали така, като купуват  ценни книги”, попита Илиана Беновска. „Не, те ще продават себе си”, заяви Габриела Козарева.\r\n„Вие правите една малка лондонска борса? Как ще го обявите това”, попита Илиана Беновска. „Малка лондонска борса, но през софийската. Хората знаят, питат и търсят, и чакат, а тепърва ще имаме информационни кампании”, каза юристът. \r\n„Ето, ние се присъединяваме към тези кампании като Ваш партньор”, пое ангажимент Илиана Беновска. „Това е за фондовата борса. Следващата процедура, която трябва да подадем до 31-ви е в размер на 10 милиона лева, които са насочени отново към малките и средни предприятия, отново ваучерна схема. Ваучерите могат да бъдат или 5 хиляди, или 20 хиляди лева и те трябва да послужат за набавянето на информационни и комуникационни услуги – уебсайтове, уеб-базирани платформи, в зависимост от нуждите на съответното предприятие”, оповести Габриела Козарева. \r\n„Бъдещи партньори и споразумения?”, продължи Илиана Беновска. „Ето, дойдохме до стартъпите. В момента сме се насочили към тях. Миналата седмица подписахме договор с Ейбъл, асоциацията на българските бизнес лидери и предприемачи. С тях започваме конкретно партньорство, насочено към предоставяне на възможност на предприемачите да стартират бизнес, да анализират идеята, която имат”, анализира експертът. \r\n„Кога ще пристъпите към разгласата на това? Кога ще го обясните по-публично, освен на сайта?”, попита Илиана Беновска. „Ние тука сме партньор, те са водещите. Когато посочат – ние сме на разположение да обясним, да разкажем”, поясни Габриела Козарева.\r\n„Добре, през цялото време се опитвам да Ви обясня, че просто има нужда от разгласа, за да може да се получи ефективно, защото малките са си малки! Благодаря Ви много за това участие!”, аргументира се Илиана Беновска. „Разбрах, и аз Ви благодаря!”, завърши Габриела Козарева разговора си с Илиана Беновска в ефира на „Радио К2” и „Канал 3” на 20 май 2018 година.", "date": "2018.05.21", "title": "Габриела Козарева: Тежката тема за малките и средните в бизнеса е работа от всички възможни ъгли"}
{"url": "http://www.focus-news.net/news/2018/05/21/2524295/sport-grigor-dimitrov-otstapi-s-edno-myasto-v-svetovnata-ranglista.html", "text": "Григор Димитров отстъпи с едно място в световната ранглиста: най-добрият български тенисист бе изместен от четвъртото място от хърватина Марин Чилич и през новата седмица е на пета позиция в класацията на АТР. \r\nСлед победата на турнира от сериите „Мастърс“ в Рим испанецът Рафаел Надал си върна водачеството в ранглистата. На второ място е швейцарецът Роджър Федерер, следван от Александър Зверев от Германия.\r\nВ „Топ 10“ има и други промени. Белгиецът Давид Гофен се придвижи с едно място напред до номер девет, а американецът Джон Иснър падна с едно място надолу до 10-та позиция.", "date": "2018.05.21", "title": "Спорт: Григор Димитров отстъпи с едно място в световната ранглиста"}
{"url": "http://www.focus-news.net/news/2018/05/21/2524294/vidin-natovaren-e-trafikat-po-republikanskata-patna-mrezha-v-oblastta-v-posoka-gkpp-dunav-most-2.html", "text": "Натоварен е трафикът по републиканската пътна мрежа във Видинска област в посока  за граничен пункт „Дунав мост 2“. Това каза за Радио „Фокус“ – Видин дежурният служител в Областно пътно  управление - Видин. Движат се предимно тежкотоварни автомобили, най-натоварен е участъкът между Видин и Дунавци. Движението по път ІІІ-112 Тополовец – Монтана е ограничено за автомобили над 12 т поради изпълнение на строително-монтажни работи. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.05.21", "title": "Видин: Натоварен е трафикът по републиканската пътна мрежа в областта в посока ГКПП „Дунав мост 2“"}
{"url": "http://www.focus-news.net/news/2018/05/21/2524297/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри и хлъзгави. Движението в началото на работната седмица е натоварено. Времето е ясно и слънчево, без мъгли и намален видимост. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.05.21", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/05/21/2524300/kyustendil-kosene-na-trevni-ploshti-i-izsichane-na-hrasti-se-izvarshva-po-patya-za-gkpp-gyueshevo.html", "text": "Косене на тревни площи и изсичане на храсти се извършва по пътя за ГКПП „Гюешево”. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Дейностите ще продължат до 22 май. По пътя за Рилски манастир има свличане на скална маса върху пътното платно. До 25 май движението се осъществява само в една лента. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.21", "title": "Кюстендил: Косене на тревни площи и изсичане на храсти се извършва по пътя за ГКПП „Гюешево”"}
{"url": "http://www.focus-news.net/news/2018/05/21/2524296/plovdiv-45-godishen-mazh-e-namushkan-s-nozh-v-rayon-yuzhen.html", "text": "45-годишен мъж е в болница след намушкване с нож. Това съобщи за Радио „Фокус“ - Пловдив д-р Иван Стойнов, директор на Центъра за спешна медицинска помощ (ЦСМП) – Пловдив. Мъжът е бил закаран в Спешна помощ след 23.00 часа снощи. „Обслужили сме такъв мъж, той е хоспитализиран в Университетска болница“, каза д-р Стойнов. По неофициални данни до инцидента се е стигнало след скандал в пловдивския район „Южен“. От полицията все още няма официална информация.\r\nЦветана ТОНЧЕВА", "date": "2018.05.21", "title": "Пловдив: 45-годишен мъж е намушкан с нож в район „Южен“"}
{"url": "http://www.focus-news.net/news/2018/05/21/2524291/adelina-stefanova-rimskiyat-imperator-konstantin-i-mayka-mu-elena-obyavyavat-hristiyanskata-religiya-za-ofitsialna-i-prekratyavat-goneniyata-na-neynite-posledovateli.html", "text": "Римският император Константин и майка му Елена обявяват християнската религия за официална и прекратяват гоненията на нейните последователи. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград по повод на това, че днес Православната църква почита светите равноапостоли Константин и Елена. Тя обясни, че повод за това става войната на император Константин и Цезар Максенти. „Когато императорските войски наближили Рим, където бил Максенти, на небето посред пладне засияла кръст от звезди с надпис – „С това ще победиш“. Императорът наредил да направят знаме с кръст, да изобразят този знак на щитовете и шлемовете на войниците, и влязъл в бой с ответника, когото скоро победил“, каза Аделина Стефанова. Тя добави, че майката на Константин – Елена, посетила Йерусалим, където открила истинският кръст, върху който е бил разпънат Христос. „От латински език „constantos” означава постоянен и спокоен, затова не само Константин, но и Стоян, Стойо, Траян празнува днес своят имен ден. От гръцки език „helena“ пък означава слънчева и по тази причина празнуват и Светла, Светлина, Еленко, Елена“, допълни Стефанова и поздрави всички, българи, които на днешния ден празнуват своят имен ден.\r\nЛивия НИНОВА", "date": "2018.05.21", "title": "Аделина Стефанова: Римският император Константин и майка му Елена обявяват християнската религия за официална и прекратяват гоненията на нейните последователи"}
{"url": "http://www.focus-news.net/news/2018/05/21/2524298/pregled-na-osnovnite-temi-v-burgaskiya-pechat.html", "text": "„Пътуваме по море от Бургас до Истанбул три пъти на седмица“, е водещото заглавие на ежедневника „Черноморски фар“. „Круизен кораб с над 100 пасажери ще обслужва маршрута“ е подзаглавието на материала. Круизна линия между Бургас и Истанбул ще бъде разкрита в най-скоро време, заяви изпълнителният директор в Пристанище – Бургас Диян Димов.  Още от февруари са водени разговори. „Възстановяват Дома на народната армия в града“, е друга тема във всекидневника. „Експозиция ще пази историята на Третата българска армия“ е подзаглавието на статията. “Защитници на езика се ядосаха на думата „терминал“ в градския транспорт“ е друго заглавие в днешното издание. „Езиковеди, учители и издатели дебатираха проблемите пред българския език“ е подзаглавието на темата. Защитници на чистотата на българския език скочиха срещу чуждиците в него и надписите на латиница в ежедневието ни по време на „Език свещен на моите деди“, организиран от НЧ „Фар 1946“, Сдружение „Кварц“ и „Общество за духовни изяви“. „Пролетниците в Карнобатско – напълно унищожени от градушката“, „Европейската комисия оцени Поморие“ и „Европейското първенство бе открито с духовна музика“ са други теми в днешния брой на изданието.", "date": "2018.05.21", "title": "Преглед на основните теми в бургаския печат"}
{"url": "http://www.focus-news.net/news/2018/05/21/2524302/pazardzhik-vavedeno-e-ogranichenie-za-tovarni-avtomobili-po-transportniya-most-v-selo-boshulya.html", "text": "Натоварено е движението по главните пътища на областта, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са преобладаващо мокри. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.21", "title": "Пазарджик: Въведено е ограничение за товарни автомобили по транспортния мост в село Бошуля"}
{"url": "http://www.focus-news.net/news/2018/05/21/2524289/rumen-radev-za-kommersant-balgariya-nyama-da-kupuva-ruski-iztrebiteli-mig.html", "text": "Закупуването от България на нови изтребители на корпорацията МиГ е „невъзможна“. Това заяви държавният глава на България Румен Радев в интервю за руския вестник „Коммерсант“, като обясни позицията си с необходимостта от модернизация на ВВС на страната ни, която е част от ЕС и НАТО.\r\n„България обяви намеренията си да модернизира своите ВВС чрез закупуването на бойни самолети от нов тип. Съгласно изискванията, утвърдени от българското правителство, изтребителите трябва да са произведени и да са на въоръжение поне в една държава от НАТО или ЕС, което е логично от гледна точка на съюзническите ангажименти. Това изискване ни дава отговор на въпроса – нека бъдем реалисти, че покупката на изтребители на МиГ е невъзможна“, заяви българският президент. Същевременно той отбеляза, че съществуващият авиопарк от съветска военновъздушна техника в България ще бъде поддържан в състояние на оперативна готовност. \r\nОт редакцията припомнят, че през март тази година правителството в София подписа рамково споразумение за ремонт на самолети с корпорацията МиГ на стойност над 40,5 млн. евро. „Това е още едно доказателство за необходимостта от възстановяването на взаимоизгодните отношения с Руската федерация. Въпреки че България е член на НАТО, тя продължава да пази въздушното си пространство с помощта на изтребители МиГ-29 и в тази връзка е необходимо да гарантираме тяхната своевременна техническа поддръжка“, уточни Радев.\r\n„Коммерсант“ подчертава, че Радев е на президентския пост в страната от 2017 г. и не пропуска да отбележи, че той е кадрови офицер, започнал своята кариера от ВВС на България, където постъпва през 1987 г.\r\nБългарският президент е на двудневно посещение в Руската федерация. В понеделник той ще се срещне с руския премиер Дмитрий Медведев, а във вторник ще бъде приет за среща с лидера на Кремъл Владимир Путин в Сочи. Това ще бъде първа двустранна среща между президенти на България и Русия за последните 10 г. Тереза Герова", "date": "2018.05.21", "title": "Румен Радев за „Коммерсант“: България няма да купува руски изтребители МиГ"}
{"url": "http://www.focus-news.net/news/2018/05/21/2524305/smolyan-pochistvane-na-reguli-i-chastichni-remonti-se-izvarshvat-v-oblastta-patnite-nastilki-sa-mokri.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е облачно, на места има мъгла, а пътните настилки са мокри заради валежите през нощта. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. По направлението Хвойна – Чепеларе се извършва почистване на регули. По пътя Доспат – Борино се оформя пътен окоп, а в отсечката Стойките – Девин се извършват частични ремонти на асфалтовата настилка. По трите направления преминаването трябва да се осъществява с повишено внимание в свободната лента, съобразно създадената организация на движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки по улиците са мокри, автомобилният трафик е интензивен в сутрешните часове. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.21", "title": "Смолян: Почистване на регули и частични ремонти се извършват в областта, пътните настилки са мокри"}
{"url": "http://www.focus-news.net/news/2018/05/21/2524306/pss-do-obyad-usloviyata-za-turizam-v-planinite-shte-sa-dobri-po-kasno-se-ochakvat-valezhi-i-gramotevitsi.html", "text": "До обяд условията за туризъм в планините ще са добри, следобед се очакват валежи и гръмотевици. Това съобщиха за Агенция \"Фокус\" от Планинската спасителна служба (ПСС) при БЧК. Сутрешните температури са между 8 и 12 градуса. Облачно е. Слаб вятър духа по билата. Лифтовите съоръжения не работят.\r\nПрез изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.21", "title": "ПСС: До обяд условията за туризъм в планините ще са добри, по-късно се очакват валежи и гръмотевици"}
{"url": "http://www.focus-news.net/news/2018/05/21/2524301/smolyan-balotazh-mezhdu-kandidatite-na-bsp-i-gerb-shte-se-provede-na-27-may-v-devinskoto-selo-beden.html", "text": "Балотаж между кандидатите на БСП и ГЕРБ ще се проведе на 27 май в девинското село Беден. Това съобщи за Радио „Фокус“ – Смолян председателят на Общинската избирателна комисия – Девин, Татяна Димитрова. Изборният ден в село Беден приключи при 66% избирателна активност. От общо 351 гласоподаватели, правото си на вот са упражнили 231 души. За кандидата на БСП Николай Димов са гласували 103-ма души, а кандидата на ГЕРБ Стоян Настанлиев е подкрепен от 93-ма жители на село Беден, поясни Димитрова. За третият кандидат Румен Каров от ДПС са гласували 26 души. Недействителните бюлетини са 6. \"По време на изборния ден и след приключването му не са получавани жалби и сигнали за нарушения, а частичните местни избори в девинското село преминаха при добра организация\", обобщи Димитрова.\r\nНели ГЕРГЬОВСКА", "date": "2018.05.21", "title": "Смолян: Балотаж между кандидатите на БСП и ГЕРБ ще се проведе на 27 май в девинското село Беден"}
{"url": "http://www.focus-news.net/news/2018/05/21/2524308/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.21", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/05/21/2524304/pazardzhik-vavedeno-e-ogranichenie-na-dvizhenieto-po-bul-georgi-benkovski-zaradi-litiyno-shestvie-za-praznika-na-grada.html", "text": "Въведено е ограничение на движението във връзка с празника на града. Това съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. Служители на пътна и охранителна полиция съпровождат литийното шествие, което тръгва от църквата „Св. св. равноапостоли Константин и Елена“ и преминава по бул. „Георги Бенковски“ до централната част на града. За ограниченията ще следят служители на сектор „Пътна полиция“ и РУ – Пазарджик. Те  не се отнасят за обществения тролейбусен и автобусен транспорт и за автомобилите със специален режим на движение.\r\nАлбена ЖИЛЕКОВА", "date": "2018.05.21", "title": "Пазарджик: Въведено е ограничение на движението по бул. „Георги Бенковски“ заради литийно шествие за празника на града"}
{"url": "http://www.focus-news.net/news/2018/05/21/2524307/pregled-na-osnovnite-temi-vav-velikotarnovskiya-pechat.html", "text": "„Кърджалии отново нападнаха Арбанаси“ е заглавие от първа страница на областния всекидневник „Янтра Днес”. Кърджалии отново нападнаха Арбанаси. 220 години по-късно селището отново беше подложено на безчинства, насилие, опожарявания и грабежи. Докато арбанашчани се забавляваха с народни хора в съботната вечер, въоръжени до зъби разбойници нападнаха селото. „Съдът решава казуса за незаконните постройки върху главния водопровод в Присово“ е друго заглавие от днешното издание. Събарянето на луксозните имоти, попадащи върху главния водопровод в Присово, се отлага, тъй като собственикът им е обжалвал заповедите за премахването им като незаконни. „С близо 2 млн. лв. ремонтират улици в Свищов“, пише още вестникът. Започна ремонтът на улиците в Свищов. С близо 2 млн. лв. предстои да бъде подменен водопроводът и положена нова асфалтова настилка. „110 л алкохол конфискуваха от гараж в Горна Оряховица“  е новина от криминалната хроника. В изданието ще откриете и коментар на министъра на образованието Красимир Вълчев, който заявява „Висшето образование за приоритетните направления може да стане безплатно“.  „Заплатите на учителите ще се увеличат от 1 януари“ е заглавие от другия областен ежедневник „Борба“. „Не е проблем, че в България има над 50 университета, проблемът идва от специалностите, които тези висши училища предлагат, за да задоволят търсенето на определени специалисти“, заяви във Велико Търново министърът на образованието и науката Красимир Вълчев. В петък той беше в старата столица, за да се срещне с директори на училища и детски градини. „180 майстори от цяла България се състезаваха в Празника на дрипавата баница във Върбица“ е друга тема от вестника. Баници с цвекло и щирник с картофени връхчета и зеле, с ориз, кайма, лук, маслини, с унгарски червен пипер, със сирене, със сини сливи и гъби, с тиква, орехи, ябълка и канела … се състезаваха в горнооряховското село Върбица. „Шишмановата баня стана терен за средновековни битки, музика и танци“ е друга тема от всекидневника. На първа страница на областния ежедневник е поместен и материал, разказващ за  майка и син от Полски Тръмбеш, които от 20 години чакат чудото момчето да стане от инвалидната количка.", "date": "2018.05.21", "title": "Преглед на основните теми във великотърновския печат"}
{"url": "http://www.focus-news.net/news/2018/05/21/2524303/veliko-tarnovo-1-819-zrelostnitsi-ot-oblastta-tryabva-da-se-yavyavat-na-matura-po-balgarski-ezik-i-literatura-dnes.html", "text": "1 819 зрелостници от областта трябва да се явяват на матура по български език и литература днес. Изпитът започна в 08.00 часа. Това каза за Радио „Фокус“ – Велико Търново инж. Розалия Личева, началник на Регионалното управление по образование в старата столица. Тя коментира, че и тази година организацията остава без промяна. „По отношение осигуряването на обективност и безпристрастно провеждане на матурите, усилията отново са насочени към създаването на нормални условия и недопускане на преписване“, каза още инж. Личева. Темата и авторът, по които ще трябва да пишат дванадесетокласниците, ще бъдат обявени по Българското национално радио в 12.00 часа. На изпит по Български език и литература са и всички ученици, завършващи седми клас. Изпитът за седмокласниците започва в 10.00 часа. След 16.00 часа на сайта на министерството ще бъдат публикувани изпитните варианти и ключ с верните отговори и за двата изпита.\r\nЛуиза ТРАНЧЕВА", "date": "2018.05.21", "title": "Велико Търново: 1 819 зрелостници от областта трябва да се явяват на матура по български език и литература днес"}
{"url": "http://www.focus-news.net/news/2018/05/21/2524299/generiran-beshe-testat-po-balgarski-ezik-i-literatura-za-darzhavniya-zrelosten-izpit.html", "text": "Журналистката от в. „Монитор“ Стела Маринова бе определена чрез жребий от заместник-министър Таня Михайлова да генерира теста по български език и литература за държавния зрелостен изпит днес. Като пожела късмет на зрелостниците тя натисна клавиша и избра комбинация от въпроси за теста и темата за 41 въпрос. Това съобщиха от пресцентъра на Министерство на образованието и науката.\r\nЗаместник-министър Таня Михайлова пожела успех на всички зрелостници. Тя ги призова да не се притесняват, да спазват изискванията, да са максимално честни, да работят по всички модули и да положат усилия, за да покажат всичко, което са научили.\r\nИзпитът започна в 8.00 часа и ще продължи 4 астрономически часа, като за зрелостниците със специални образователни потребности той ще бъде 6 часа. Зрелостниците трябва да заемат местата си в определените училища най-късно до 7.45 часа, да пишат с химикал с черен цвят и нямат право да напускат залите до края на първия модул.\r\nАвторът и творбата за интерпретативното съчинение или есе ще бъдат обявени в 12.00 часа по Българското национално радио.\r\nНа днешния държавен зрелостен изпит се очаква да се явят 55 190 зрелостници. Изпитът ще се проведе в 651 училища, а над 10 000 квестори ще съблюдават реда при провеждането им.\r\nРезултатите от държавните зрелостни изпити ще бъдат обявени до 13 юни 2018 г.", "date": "2018.05.21", "title": "Генериран беше тестът по български език и литература за държавния зрелостен изпит"}
{"url": "http://www.focus-news.net/news/2018/05/21/2524312/antoaneta-bares-nkiz-energiynata-infrastruktura-mestopolozhenieto-na-terena-i-nalichieto-na-rabotna-raka-privlichat-investitorite-v-industrialnite-zoni-u-nas.html", "text": "Енергийната инфраструктура, местоположението на терена и наличието на работна ръка привличат инвеститорите в индустриалните зони у нас. Това каза за сутрешния блок „Добро утро, България“ на Радио „Фокус“ Антоанета Барес, изпълнителният директор на Национална компания индустриални зони. Тя уточни, че без енергийна инфраструктура, инвеститорът би могъл да закупи какъвто и да е терен и сам да се бори с административните процедури, които дори за НКИЗ са трудно преодолими. \r\n„Ние се борим за създаване на контакти с университети и работодателски организации, като така подпомагаме инвеститорите при търсене на кадри. Новото в тази насока е възможността за привличане на все по-вече чуждестранни студенти в България. Оказа се, че нашите такси в университетите са по-високи отколкото тези в други европейски страни. Това е начин за решаване на проблема с недостиг на работна ръка, защото когато чуждестранни студенти дойдат да учат в България, те могат да останат да работят тук“, обясни Антоанета Барес. Тя допълни, че засилващ интерес се забелязва към морските зони, като терените в Бургас, с които разполага Национална компания индустриални зони, вече са запълнени. Тя уточни, че ключов момент са добрите пътни връзки, затова сред наличните проекти са два, осигуряващи допълнителни входове и изходи от индустриалната зона.", "date": "2018.05.21", "title": "Антоанета Барес, НКИЗ: Енергийната инфраструктура, местоположението на терена и наличието на работна ръка привличат инвеститорите в индустриалните зони у нас"}
{"url": "http://www.focus-news.net/news/2018/05/21/2524309/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Без проблеми се осъществява движението по  пътищата в Сливенско, съобщиха от Областно пътно управление. Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Трафикът в сливенската отсечка на АМ „Тракия“ е интензивен. Натоварено  е движението по пътищата в област Сливен. Натоварено е движението по пътя Сливен – Ямбол. Няма въведени ограничения за пътуващите.", "date": "2018.05.21", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/05/21/2524314/kyustendil-s-bogata-programa-prodalzhavat-mayskite-kulturni-praznitsi-v-dupnitsa.html", "text": "С богата програма продължават Майските културни празници в Дупница. Това каза пред Радио „Фокус” – Кюстендил Таня Петрова, директор на Дирекция „Хуманитарни дейности” към Община Дупница. От 19.00 часа на площад „Свобода” ще се състои концерт на Иван и Ивана Дякови. В концерта ще се включи и ансамбъл „Мераклии”. На 22 май ще се проведе кинопрожекция на открито на филма „Дъвка за балончета”, а ден по-късно се организира концерт на група „Хоризонт”. На 25 май ще бъде открито единадесетото издание на „Дупница Денс фест”, а на 26 май се организират колоездачни състезания.\r\nВенцеслав ИЛЧЕВ", "date": "2018.05.21", "title": "Кюстендил: С богата програма продължават Майските културни празници в Дупница"}
{"url": "http://www.focus-news.net/news/2018/05/21/2524317/pazardzhik-s-tarzhestvena-programa-shte-bade-otbelyazan-praznikat-na-grada.html", "text": "Градът отбелязва своя празник в деня на светите равноапостоли Константин и Елена, предаде репортер на Радио „Фокус” – Пазарджик. Програмата започна в 08.00 часа с отслужването на света тържествена Литургия от негово високопреосвещенство пловдивския митрополит Николай в църквата „Св. св. Константин и Елена”. След службата от храма ще тръгне литийно шествие до централния площад. В часовете от 09.00 до 11.00 в района на площада ще се проведат традиционните конкурс „Аз рисувам моя град” и детски пленер „Св. св. Константин и Елена”. От 10.00 часа в парк –остров „Свобода“ ще се проведат спортни демонстрации на възпитаници от спортните клубове в града.  В 11.00 часа ще бъде издигнат флага на Пазарджик, след което ще има тържествен водосвет. На площад „Константин Величков” ще бъде изпълнен ритуал с новороденото на Пазарджик, последван от концерт с участието на Крисия и деца от руския град Ставропол. Вечерният концерт е с начален час 20.00 часа на площад „Константин Величков”. За доброто настроение на жители и гости на града ще се погрижат  Краси Радков, „4 magic“, „Скандау“ и „Ахат“. Празникът на Пазарджик ще завърши с празнични илюминации.\r\nАлбена ЖИЛЕКОВА", "date": "2018.05.21", "title": "Пазарджик: С тържествена програма ще бъде отбелязан празникът на града"}
{"url": "http://www.focus-news.net/news/2018/05/21/2524316/regnum-prezidentat-na-balgariya-planira-da-pokani-vladimir-putin-na-poseshtenie-v-stranata.html", "text": "Българският президент Румен Радев има намерение да отправи покана към държавния глава на Руската федерация за посещение в страната, отбелязва информационната агенция Regnum. \r\n„Уверен съм, че такава визита в близко време ще създаде благоприятни условия за задълбочаване и разширяване на двустранното сътрудничество“ между Москва и София, подчерта българският лидер в интервю за вестник „Коммерсант“.\r\nАгенцията припомня, че на 22 май в Сочи ще се състои срещата между Владимир Путин и президента на България, който е на двудневна работна визита в Русия, посветена на 140-та годишнина от освобождението на България в резултат на Руско-турската война от 1877-1878 г. Тереза Герова", "date": "2018.05.21", "title": "Regnum: Президентът на България планира да покани Владимир Путин на посещение в страната"}
{"url": "http://www.focus-news.net/news/2018/05/21/2524313/kyustendil-902-zrelostnitsi-ot-oblastta-sa-zayavili-yavyavane-na-darzhaven-zrelosten-izpit-po-balgarski-ezik-i-literatura.html", "text": "902 зрелостници от областта са заявилите първи задължителен държавен зрелостен изпит по български език и литература. Това съобщиха за Радио „Фокус” – Кюстендил от Регионално управление на образованието – Кюстендил. На този етап няма информация за възникнали проблеми по отношение на провеждането на изпита. Държавният зрелостен изпит продължава четири астрономически часа. За учениците със специални образователни потребности има два допълнителни часа. Ученикът не може да излезе от изпитната зала, преди да е предал работата си по съответния модул. По български език и литература първият модул е един час и се състои от 30 въпроса със затворен отговор, които носят 30 точки. Вторият модул също е един час и включва 10 въпроса със свободен отговор и работа с текст, които носят 40 точки. Третият модул е интерпретативно съчинение или есе, което е за останалите 30 точки до общия сбор от 100 точки. В областта ще се проведе и изпит по български език и литература за 7-ми клас, за националното външно оценяване.\r\nВенцеслав ИЛЧЕВ", "date": "2018.05.21", "title": "Кюстендил: 902 зрелостници от областта са заявили явяване на държавен зрелостен изпит по български език и литература"}
{"url": "http://www.focus-news.net/news/2018/05/21/2524318/ministar-lilyana-pavlova-vseki-posetitel-na-ndk-shte-mozhe-da-sedne-na-myastoto-na-koeto-minalata-sedmitsa-sedyaha-evropeyskite-lideri.html", "text": "Всеки посетител на НДК ще може да седне на мястото, на което миналата седмица седяха европейските лидери. Това каза министърът на българското председателство на Съвета на ЕС Лиляна Павлова по време на откриването на Ден на отворените врати в НДК, предаде репортер на Агенция „Фокус”. „Днес правим ден на отворените врати в сградата на председателството. Идеята е да бъдем близо до гражданите. Идеята е след Срещата на върха, най-строго охраняваната сграда цял ден да бъде напълно отворена за гражданите и всички желаещи гости. Да влязат, да разгледат залите, да усетят атмосферата, да се почувстват като делегати, да направят пълна разходка по всички зали и най-важното да стигнат до зала 3 - основната пленарна зала”, допълни тя. „Запазили сме залата в автентичната ѝ подредба, така като миналата седмица в нея седяха лидерите. Посетителите ще имат възможност да видят залите за двустранни срещи и на финала на обиколката ще има изненада - подарък за всеки дошъл. Интересът е голям. Днес е неучебен ден за всички, които не са на матура и това е една от причините да изберем този ден”, каза още министър Павлова.\r\nЦветелин ДИМИТРОВ", "date": "2018.05.21", "title": "Министър Лиляна Павлова: Всеки посетител на НДК ще може да седне на мястото, на което миналата седмица седяха европейските лидери"}
{"url": "http://www.focus-news.net/news/2018/05/21/2524321/kmetat-na-sofiya-yordanka-fandakova-shte-proveri-remontnite-raboti-na-severna-skorostna-tangenta.html", "text": "Кметът на София Йорданка Фандъкова ще провери ремонтните работи на Северна скоростна тангента (под моста). Проверката ще се състои в 10.30 часа днес. Това съобщиха от пресцентъра на Столична община.", "date": "2018.05.21", "title": "Кметът на София Йорданка Фандъкова ще провери ремонтните работи на Северна скоростна тангента"}
{"url": "http://www.focus-news.net/news/2018/05/21/2524311/veliko-tarnovo-sveta-liturgiya-po-sluchay-denya-na-svetite-ravnoapostoli-konstantin-i-elena-beshe-otsluzhena-v-pravoslavnite-hramove-v-grada.html", "text": "Света Литургия по случай Деня на Светите равноапостоли Константин и Елена беше отслужена в катедралния храм „Рождество Богородично“ в града, предаде репортер на Радио „Фокус“ – Велико Търново. Богослужение има и в останалите православни храмове в областта. На днешния 21 май се почита паметта на Светите равноапостоли император Константин и неговата майка Елена. Според историческите данни, през 313 г. Константин издава Миланския едикт, с който въвежда християнството като официална религия във Византия. Самият той приема християнската вяра в края на живота си. Царица Елена отива на поклонение по местата, където е живял Христос, построява няколко манастира и открива кръста, на който е бил разпнат Иисус. Това събитие се смята за най-важното в историята на християнската църква и затова император Константин и майка му Елена са канонизирани за светци. Празникът на 21 май отбелязва края на пролетта и прехода към лятото. На този ден се ходи в църкви и манастири, оставят се за здраве дарове на иконите на Константин и Елена: кърпи, ризи, чорапи или животни - агне, теле и прочие. Ходи се на лековита вода (аязмо), мият се лицата за здраве и хубост. Момите изнасят дара си и го изтупват. Така се вижда колко са работливи. На места търговците празнуват св. Константин и Елена като свои покровители. Според народните вярвания на днешния ден строго е забранена всякаква полска работа. Селските стопани свързват празника с предпазването на реколтата от градушка. Това е денят на игрите върху огън – нестинарството, запазени и досега в някои райони на Странджа. Главният нестинар получава това звание по наследство. И само той може да предаде на другите нестинари силата и магията на вдъхновението. Неговата къща е свята, там е параклисът с икони на Света Богородица с Младенеца на ръце, а също и на св. цар Константин и царица Елена. На този ден град Елена отбелязва своя празник.\r\nИмен ден днес празнуват Константин, Костадин, Костадинка, Елена, Еленко, Елка.\r\nЛуиза ТРАНЧЕВА", "date": "2018.05.21", "title": "Велико Търново: Света Литургия по случай Деня на Светите равноапостоли Константин и Елена беше отслужена в православните храмове в града"}
{"url": "http://www.focus-news.net/news/2018/05/21/2524315/ministar-temenuzhka-petkova-malko-nad-6-mln-leva-godishno-shte-struva-na-nek-da-sahranyava-oborudvaneto-na-aets-belene.html", "text": "Ако нищо не се прави с оборудването на АЕЦ „Белене“, това не означава, че няма да се генерират разходи. Оборудването трябва да се съхранява, за него трябва да има разходи за охрана. Средно годишно това ще струва на НЕК малко над 6 млн. лева. Това каза министърът на енергетиката Теменужка Петкова в предаването „Тази сутрин“ по БТВ. Министърът обясни, че след решението на Народното събрание, са разработени 3 варианта за АЕЦ „Белене“. „Единият - ако нищо не се прави с оборудването, с наличната инфраструктура и всички лицензионни документи по проекта. В него виждаме доста негативи, които ще имат и финансово и икономическо отражение, не само върху НЕК и БЕХ, а и върху цялата електроенергетика“, заяви тя. „Вторият вариант е оборудването да бъде продадено на трето лице. Третият вариант има няколко подварианта за реализиране на проекта“, обясни Теменужка Петкова. „Най-лошият сценарий е нищо да не се прави с оборудването. Това означава, че всички 3 млрд. лева, които до момента са инвестирани в проекта, трябва да бъдат отписани. Пред НЕК и БЕХ стои много сериозен риск от декапитализация“, изтъкна тя. „Тази евентуална декапитализация на НЕК би довела до много негативни финансово-икономически последици за целия сектор“, каза още енергийният министър.", "date": "2018.05.21", "title": "Министър Теменужка Петкова: Малко над 6 млн. лева годишно ще струва на НЕК да съхранява оборудването на АЕЦ „Белене“"}
{"url": "http://www.focus-news.net/news/2018/05/21/2524322/ministar-kiril-ananiev-e-na-tridnevno-poseshtenie-v-zheneva-za-uchastie-v-71-vata-sesiya-na-svetovnata-zdravna-asambleya.html", "text": "Българска делегация, водена от министъра на здравеопазването Кирил Ананиев, ще вземе участие в 71-вата сесия на Световната здравна асамблея (СЗА), която се провежда в периода 21 - 26 май в Женева, Швейцария. Това съобщиха от пресцентъра на Министерството на здравеопазването. Фокус на дискусиите в пленарната зала на Световната здравна асамблея тази година ще бъде темата „Здраве за всички: ангажирайте се с универсално здравно покритие“. Министър Ананиев ще направи изказване от името на Българското председателство на Съвета на Европейския съюз, като акцент ще бъде поставен върху универсалното здравно покритие като споделена цел на държавите-членки на Световната здравна организация (СЗО) в стремежа им никой да не бъде оставен на заден план и да се осигури равен достъп на всички до интегрирани висококачествени здравни услуги. \r\nСред темите за разглеждане от дневния ред за Асамблеята се открояват и мобилното здравеопазване, укрепването на механизма за интегрирани здравни услуги, ориентирани към хората, глобалната стратегия и план за действие относно застаряването и здравето, глобалният недостиг и достъп до лекарства и ваксини, майчино, кърмаческо и детско хранене. \r\nДискусиите ще обхванат основни теми от петте категории на общественото здраве, включени в Програмния бюджет на СЗО 2018 – 2019 г.: заразни болести, незаразни болести, промоция на здраве през целия жизнен цикъл, здравни системи, подготовка, наблюдение и отговор. \r\nФокус ще бъдат и стратегическите приоритети на СЗО по пътя на трансформацията ѝ чрез разумни инвестиции в най-неотложните здравни предизвикателства.", "date": "2018.05.21", "title": "Министър Кирил Ананиев е на тридневно посещение в Женева за участие в 71-вата сесия на Световната здравна асамблея"}
{"url": "http://www.focus-news.net/news/2018/05/21/2524325/sliven-rzi-organizira-bezplatno-konsultirane-i-izsledvane-za-hiv.html", "text": "Безплатно консултиране и изследване за ХИВ ще се извършва в Сливен от днес до 23 май. РЗИ - Сливен организира „Дни на отворените врати“ до 23 май по повод Международния ден за съпричастност със засегнатите от ХИВ, съобщиха от инспекцията. В този период можете да направите проверка на Вашия ХИВ статус и да получите безплатно консултиране и изследване в Лабораторията за вирусологични изследвания на РЗИ от 09.00 часа до 12.00 часа и от 13.00 до 15.00 часа.", "date": "2018.05.21", "title": "Сливен: РЗИ организира безплатно консултиране и изследване за ХИВ"}
{"url": "http://www.focus-news.net/news/2018/05/21/2524310/der-spiegel-sled-otkaz-na-germaniya-avstriya-i-niderlandiya-redzhep-tayip-erdogan-se-sprya-na-bosna-i-hertsegovina.html", "text": "Германия не го допусна, Австрия и Нидерландия също, но това не спря лидерът на Анкара да агитира в предизборната си кампания: държавният глава на Турция Реджеп Тайип Ердоган се спря на Босна и Херцеговина, за да организира мащабен митинг преди гласуването на 24 юни, коментира водещото германско издание Der Spiegel, като припомня, че от 7 юни повече от три милиона турци, живеещи в чужбина, са подканени да упражнят правото си на глас. \r\nЗа събитието с участието на Ердоган в Сараево пътуваха предимно негови поддръжници от Германия. Организаторите очакваха около 15 хил. участници в митинга. \r\n„Готови ли сте да покажете на целия свят силата на европейските турци?\", попита Ердоган развеселените участници в събитието в столицата на Босна и Херцеговина. Турският президент отново използва метафората за „османския шамар“, която вкара в употреба като предупреждение срещу САЩ за действията им в Сирия. И по-точно, думите, които турският лидер употреби, бяха: „Готови ли сте да дадете на на терористичните организации и техните местни и чуждестранни поддръжници османски шамар?\".\r\nСлед това Ердоган говори за „рекордния брой гласове“ на турците в Европа и призова живущите от тях в Германия, Белгия, Австрия и Нидерландия: „Дайте отговор, който да се чуе в цяла Европа“. \r\nМитингът на Ердоган в Босна и Херцеговина предизвика много противоречия. Посещението на турския президент нанася „стратегически щети“ на малката балканска страна, която се стреми към членство в Европейския съюз, особено с оглед на забраната на редица страни от Общността за кампанията на Ердоган, предупреди хърватският член на тричленното председателство на страната Драган Чович. \r\nЕрдоган организира кампанията си на територията на Босна, а нейният лидер Бакир Изетбегович, който се определя като близък приятел на турския президент, похвали Анкара като ценен съюзник и инвеститор. \r\nВ Сараево стана ясно, че Турция ще финансира магистрала, свързваща столицата на Босна и Херцеговина с Белград, отбелязват от редакцията.Тереза Герова", "date": "2018.05.21", "title": "Der Spiegel: След отказ на Германия, Австрия и Нидерландия: Реджеп Тайип Ердоган се спря на Босна и Херцеговина"}
{"url": "http://www.focus-news.net/news/2018/05/21/2524326/stolichna-obshtina-dava-nachaloto-na-programa-za-finansirane-na-inovativni-startirashti-predpriyatiya.html", "text": "В присъствието на кмета на Столична община Йорданка Фандъкова ще бъде дадено началото на нова гаранционна схема за подпомагане на предприемаческата активност в София – Програмата за финансиране на иновативни стартиращи предприятия - ПрограматаФИСП. Това съобщиха от пресцентъра на Столична община. Схемата за финансова подкрепа ще се реализира от Общинския гаранционен фонд за малки и средни предприятия (ОГФМСП) към Столична община, като първата банка-партньор е Банка ДСК. Кметът Йорданка Фандъкова и Председателят на УС и Главен изпълнителен директор на Банка ДСК Виолина Маринова ще представят Програмата ФИСП, която е насочена към улесняване на достъпа на стартиращи иновативни предприятия до финансов ресурс за реализацията и развитието на техните бизнес проекти. В изпълнение на Програмата, Общинският гаранционен фонд ще издава гаранции по кредити, отпуснати за финансиране на иновативни предприемачески идеи, като за целта ще бъде подписано Рамково споразумение за партньорство между ОГФМСП и Банка ДСК. Събитието ще се проведе от 13.00 часа в зала „Официална“ на ул. „Московска“ 33.", "date": "2018.05.21", "title": "Столична община дава началото на Програма за финансиране на иновативни стартиращи предприятия"}
{"url": "http://www.focus-news.net/news/2018/05/21/2524327/yambol-spetsialna-tsvetna-arka-shte-bade-izgradena-v-tsentara-na-grada-za-abiturientskite-balove.html", "text": "Абитуриентските балове в Ямбол тази година са съсредоточени в три поредни дни от 23 до 25 май. Това съобщиха от Областна администрация – Ямбол. За празничното настроение на централния площад в града отново ще бъде изградена специална цветна арка, през която минават всички зрелостници. Атмосферата ще се допълва от изпълнения на популярни мелодии от ямболския Духов оркестър при НЧ „Съгласие – 1862“. Цветното съоръжение е с внушителните размери 4 метра височина и 7 метра ширина и за поредна година то ще бъде кулминацията и на преминаващото шествие на самия 24 май.\r\nОбщо 12 средни училища в града изпращат своите завършващи ученици. Първия ден – 23 май, са баловете на: Средно училище „Св. Климент Охридски”, Професионална гимназия по хранителни технологии и туризъм и на Професионална гимназия по лека промишленост, екология и химични технологии.\r\nВ Деня на славянската писменост – 24 май са баловете на ПГ „Васил Левски”, ПМГ „Атанас Радев” и на Езиковата гимназия „Васил Карагьозов”.\r\nВ последния ден – 25 май, по централните улици на града ще дефилират зрелостниците от още пет професионални гимназии и тези от Спортното училище „Пиер дьо Кубертен”. Тогава са баловете на: Професионална гимназия по икономика „Г. С. Раковски”, Професионална техническа гимназия „Иван Райнов”, Професионална гимназия по строителство и геодезия „Кольо Фичето”, Професионална гимназия по земеделие „Христо Ботев”, както и на Професионална гимназия по подемна, строителна и транспортна техника „Н. Й. Вапцаров”.", "date": "2018.05.21", "title": "Ямбол: Специална цветна арка ще бъде изградена в центъра на града за абитуриентските балове"}
{"url": "http://www.focus-news.net/news/2018/05/21/2524324/kyustendil-chitalishte-bratstvo-organizira-kontsert-za-lyubitelite-na-klasicheskata-muzika.html", "text": "Читалище „Братство” организира концерт за любителите на класическата музика. Това съобщи за Радио „Фокус” – Кюстендил Иван Андонов, председател на читалище „Братство”. Камерният концерт на софийско трие що започне от 18.00 часа в голямата зала на културната институция. В него ще участват Росен Идеалов – кларнет, Георгита Бояджиева – виолончело и Александър Василенко – пиано. В програмата ще прозвучат произведения от Нино Рота, Васил Казанджиев, Йордан Дафов, Пиер Булез, Александър Цемлински. Росен Идеалов концертира активно повече от 30 години като солист и камерен изпълнител у нас и в чужбина. Носител е на наградите „Златно петолиние“, „Златна лира“ и „Кристална лира. Георгита Бояджиева е един от най-известните и изявени български виолончелисти. Участва в различни тематични концерти в Москва и Петербург. Александър Василенко е носител на награди от международни клавирни конкурси в Чехия и Италия.\r\nВенцеслав ИЛЧЕВ", "date": "2018.05.21", "title": "Кюстендил: Читалище „Братство” организира концерт за любителите на класическата музика"}
{"url": "http://www.focus-news.net/news/2018/05/21/2524319/d-r-emil-kabaivanov-kmet-na-karlovo-darzhavata-tryabva-da-vleze-v-rolyata-na-regulator-v-protsesa-ot-posazhdaneto-na-rozite-do-samite-pazari.html", "text": "Държавата трябва да влезе в ролята на регулатор в процеса от посаждането на розите до самите пазари. Това каза за сутрешния блок „Добро утро, България“ на Радио „Фокус“ кметът на Карлово д-р Емил Кабаиванов по повод проблемите в сектора на розопроизводството. Той изтъкна важността на приемане на закон както за розата, така и такъв за етеричните масла в България като основен производител и то с най-добро качество. „В тази регулация държавата и общините трябва да имат своето място. Тя трябва да включва сертификация на посадъчния материал, да има лаборатория, каквато е имало под егидата на държавата и тя да гарантира, че продуктите, които се произвеждат отговарят на стандарта „българско розово масло“. Проблемите са няколко - спазване на технологичния процес, сертифициране на посадъчния материал, както и процеса на обработка и бране, да се усъвършенства процеса на взаимодействие между производители и преработватели на розов цвят“, каза д-р Емил Кабаиванов. Той уточни, че е необходима регулация в договорните отношения между хилядите производители и едва десетки преработватели. „Правилна регламентация и добра връзка между основните участници в процеса, кампанията през следващата година ще има предвидими резултати\", допълни д-р Кабаиванов.", "date": "2018.05.21", "title": "Д-р Емил Кабаиванов, кмет на Карлово: Държавата трябва да влезе в ролята на регулатор в процеса от посаждането на розите до самите пазари"}
{"url": "http://www.focus-news.net/news/2018/05/21/2524328/kyustendil-postanovkata-spisakat-na-don-zhuan-shte-bade-predstavena-v-grada.html", "text": "Общинският театър в града представя постановката „Списъкът на Дон Жуан”. Това съобщи за Радио „Фокус” – Кюстендил Чавдар Ненов, директор на Общински драматичен театър – Кюстендил. Постановката ще бъде представена от 19.00 часа в голямата зала на културния институт. „Това е пиеса за това към какво се стремим – в личен, в професионален, в житейски план. Това е пиеса и за онзи момент, когато си на път да постигнеш това, което толкова дълго търсиш и изведнъж кристално ясно разбираш, че желаеш нещо друго”, каза Чавдар Ненов. Постановката е с участието на популярните актьори: Михаил Билалов, Албена Павлова, Камен Иванов, Момчил Михайлов.\r\nВенцеслав ИЛЧЕВ", "date": "2018.05.21", "title": "Кюстендил: Постановката „Списъкът на Дон Жуан” ще бъде представена в града"}
{"url": "http://www.focus-news.net/news/2018/05/21/2524320/smolyan-arhimandrit-visarion-vazglavyava-bozhestvenata-sveta-liturgiya-na-hramoviya-praznik-na-tsarkvata-sv-sv-konstantin-i-elena-v-momchilovtsi.html", "text": "За прослава на светите равноапостолни цар Константин и майка му царица Елена днес в Момчиловци се отслужва св. божествена Литургия, с която се отбелязва и храмовият празник на едноименната църква в селото. Богослужението се възглавява от архиерейският наместник Негово Високопреподобие архимандрит Висарион. Това съобщиха от Архиерейското наместничество в Смолян. Участие ще вземат енорийският свещеник на храм „Св. св. Константин и Елена“ Николай  Рангелов, секретарят на Архиерейското наместничество иконом Запрян Шиков от храм „Св. Неделя“ в Райково, отец Иван Марински от храм „Св. Висарион Смоленски“ в Смолян, родом от Момчиловци. Ще пее църковният хор.\r\nВ житията на празнуваните светци се посочва, че Константин /274-337/ царувал в Рим и Византия –Цариград. По негово време през 313 г. се обявява свободата на християнската вяра, като въвел  християнството за официална религия във Византия. Той свикал Първия вселенски събор в 325 г. против ареста на Арий. Починал в 337 г. в Никодимия и бил поставен в златен ковчег в църквата „Св. апостоли“ в Цариград. Майка му, царица Елена, живяла благочестиво, провеждала поклонения по местата, където е живял Христос, построила няколко манастира и открила Кръста, на който е бил разпнат Иисус.\r\nНека на този голям църковен празник в Момчиловци, който е и празник на селото,  бъдем заедно!", "date": "2018.05.21", "title": "Смолян: Архимандрит Висарион възглавява божествената света Литургия на храмовия празник на църквата „Св. св. Константин и Елена“ в Момчиловци"}
{"url": "http://www.focus-news.net/news/2018/05/21/2524329/plovdiv-8-barzi-proizvodstva-za-huliganstvo-sa-obrazuvani-ot-rayonnata-prokuratura-za-sbivaneto-v-zala-kolodruma.html", "text": "Под наблюдението на Районна прокуратура-Пловдив са образувани осем бързи производства за хулиганство във връзка с инцидента по време на спортно мероприятие на 19 май. Това съобщиха от Апелативна прокуратура-Пловдив. В хода на бързите производства са били задържани осем лица, по отношение на които, на 20 май, дежурен прокурор в Районна прокуратура-Пловдив е постановил задържането им за срок от 72 часа. До момента са разпитани над 25 свидетели, проведени са множество оперативно-издирвателни мероприятия по установяването на очевидци, приобщени са записи от камери, събират се доказателства по делата, като продължават да се извършват и други процесуално-следствени действия.", "date": "2018.05.21", "title": "Пловдив: 8 бързи производства за хулиганство са образувани от Районната прокуратура за сбиването в зала „Колодрума“"}
{"url": "http://www.focus-news.net/news/2018/05/21/2524323/pazardzhik-v-pravoslavnite-hramove-v-grada-se-otsluzhva-sveta-liturgiya-za-ravnoapostolite-konstantin-i-elena.html", "text": "В православните храмове в града се отслужва празнична света литургия по повод християнския празник Свети свети Константин и Елена, предаде репортер на Радио „Фокус“ – Пазарджик. Празнична Архиерейска света Литургия се води от Пловдивския митрополит Николай и Константийския епископ Яков – втори викарий на Пловдивския митрополит и архиерейски наместник на Пазарджик, както и свещеници от областния град в църквата „Св. св. Константин и Елена“. На този ден хората почитат паметта на двамата светци, ходят на църква, където даряват иконите им с дарове, молят се за здраве и добра реколта. Днес празнуват носещите имената Константин и Елена, както и Динко, Ели, Еленка, Елица, Елин, Елина, Елка, Илона, Койчо, Коста, Костадин, Костадинка, Костадинко, Констанса, Констанца, Кунчо, Алейна, Лена, Ленко, Станимир, Станимира, Станка, Стоил, Трайко.\r\nВаня НИКОЛОВА", "date": "2018.05.21", "title": "Пазарджик: В православните храмове в града се отслужва света Литургия за равноапостолите Константин и Елена"}
{"url": "http://www.focus-news.net/news/2018/05/21/2524333/kyustendil-mnogo-hora-se-vklyuchiha-v-kampaniyata-smet-za-patuvasht-teatar-koyato-se-provede-v-grada.html", "text": "Много хора се включиха в кампанията „Смет за пътуващ” театър в Кюстендил. Това съобщи за Радио „Фокус” – Кюстендил Ани Кръстева, ръководител на театралната школа към Обединен детски комплекс – Кюстендил. Кампанията е организирана за събиране на средства, с помощта на които младите театрали да участват в Националния театрален фестивал „Климент Михайлов” в Русе. В рамките на инициативата много жители на Кюстендил са занесли до сборния пункт отпадъци от хартия и пластмаса. Предстои събраните отпадъци на бъдат предадени на фирма, а събраните средства ще бъдат добавени в подкрепа на инициативата. Необходимите средства са около 2 500 лева. До момента е събрана около половината сума. Инициативата продължава до началото на месец юни. На 29 май в общинския драматичен театър предстои и поредно представление, в подкрепа на кампанията.\r\nВенцеслав ИЛЧЕВ", "date": "2018.05.21", "title": "Кюстендил: Много хора се включиха в кампанията „Смет за пътуващ” театър, която се проведе в града"}
{"url": "http://www.focus-news.net/news/2018/05/21/2524331/blagoevgrad-v-grada-shte-se-provede-regionalna-diskusiya-po-aktualni-vaprosi-svarzani-s-politikite-na-evropeyskiya-sayuz.html", "text": "Регионална дискусия по актуални въпроси, свързани с политиките на Европейския съюз ще се проведе в Благоевград в зала „22 септември“ от 17.30 часа. Дискусията се организира в рамките на проект ЕП 202ПЕТ, съфинансиран от ЕС по програмата за безвъзмездни средства, отпускани на Европейския парламент за дейности в областта на комуникацията, съобщиха организаторите на събитието. В Регионалната дискусия ще вземат участие български евродепутати. Потвърдили участието си са евродепутатите Андрей Новаков, Ангел Джамбазки, Момчил Неков, Светослав Малинов и Георги Пирински. Събитието е отворено за представители на бизнеса и местните институции, направителствени организации, студенти и преподаватели, специалисти по европейските политики, граждани и медии.", "date": "2018.05.21", "title": "Благоевград: В града ще се проведе регионална дискусия по актуални въпроси, свързани с политиките на Европейския съюз"}
{"url": "http://www.focus-news.net/news/2018/05/21/2524334/kathimerini-turskata-okupatsiya-na-kipar-parviyat-savremenen-opit-na-islyamskiya-fundamentalizam-da-zavladee-zapadai.html", "text": "През 70-те години на миналия век млад американски магнат на име Доналд Тръмп прави новина като млад, дружелюбен и много успешен предприемач, занимаващ се с недвижими имоти. В същото време турското нашествие през 1974 г. на остров Кипър произвежда  международни заглавия. Сега, 44 години по-късно, двамата се намират на пътя на сблъсъка на исторически последици. Държавният глава на САЩ Доналд Тръмп е лидер на западния свят, а турската окупация на Кипър е първият съвременен опит на ислямския фундаментализъм да завладее територията и ресурсите на Запада, коментира Филип Кристофър, председател на международния координационен комитет „Справедливост за Кипър“, в авторска статия за гръцкото електронно издание Kathimerini.\r\nНовите разкрития показват, че Турция не преустановява опитите си за пълен контрол над северната част на остров Кипър, която е богата на въглеводороди и се издига като опора на западната цивилизация в Източното Средиземноморие. Кипърците се бориха до САЩ във всяка война от XX век и демонстрираха непоколебимо единомислие с тях. Когато Турция отказа да лекува нашите (американски – бел. р.) ранени войници в базата „Инджирлик“, след като ислямистки фундаменталисти бомбардираха американските военни казарми в Бейрут, Кипър се изправи и се погрижи за тях. \r\nТурският президент Реджеп Тайип Ердоган измами американските официални лица, че ще сложи край на незаконната военна окупация на Кипър. Той беше толкова убедителен, че се наложи убеждението, че предходният американски президент Барак Обама е прекарвал повече време за разговор по телефона с Ердоган, отколкото всеки друг държавен глава на САЩ. \r\nЕрдоган пренебрегна Женевските конвенции и тихичко насърчава стотици хиляди турци да се преместят да живеят сред кипърските турски, които традиционно са прозападни, умерени и светски настроени мюсюлмани. \r\nКипърските турци се оплакват, че Ердоган е насърчил откриването на джамии и изпращането на радикални имами в окупираната област (Севернокипърската турска репубилика – бел.р.), които „промиват мозъка ни\". Наскоро „Сивите вълци“ на Ердоган нападнаха редакцията на кипърски вестник, който изрази подкрепа към САЩ в противопоставянето им срещу действията на Анкара срещу кюрдите в Сирия. \r\nКато се има предвид, че раждаемостта на приблизително 500 хил. турци в Кипър е по-висока от тази на 800-те хил. кипърски гърци, християни,  които живеят на останалите две трети от острова, турците, които не са светски настроени, се превръщат в мнозинство в тази иначе западна демокрация и представляват още по-сериозна заплаха за интересите на САЩ в областта на сигурността.\r\nПодтикнат от необходимостта да се разсее общественото внимание от разпадащата се икономика, опитът на Ердоган за „завладяване“ ще достигне повратна точка при президентството на Тръмп. \r\nУверени сме, че именно Тръмп ще сложи край на това, че неговият „здрав разум“ ще сложи край на действията на Вашингтон, който даде „зелена светлина“ на турската агресия срещу Кипър. Съществуват десетки примери за незаконното използване в Кипър на американски оръжия и самолети от Турция в нарушение на Закона за чуждестранната помощ. Но нашата помощ за Турция включва и срамно мълчание.\r\nТръмп ще защити Кипър, богат на въглеводороди съюзник, който работи с Exxon, Shell и Noble Energy . Никозия също така сътрудничи на САЩ и Израел, за да осигури безопасен маршрут за тези ресурси за Западна Европа. Тръмп няма да се уплаши, така като турските военни кораби се опитват да сплашат компаниите, лицензирани от Кипър, като италианската Eni, да сондират въглеводороди в изключителни икономически зони на острова. Нито ще мълчи, наблюдавайки как Ердоган се опитва да погълне северната част на Кипър в стремежа си да създаде нов османски султанат.\r\nДокато Тръмп е лидер на западния свят, той няма да позволи на ислямистките фундаменталисти на Ердоган да завършат първия съвременен опит на ислямския фундаментализъм да завладее Запада.Тереза Герова", "date": "2018.05.21", "title": "Kathimerini: Турската окупация на Кипър – първият съвременен опит на ислямския фундаментализъм да завладее Запада?"}
{"url": "http://www.focus-news.net/news/2018/05/21/2524336/plovdiv-hranitelen-magazin-e-goryal-na-ul-boris-petrov.html", "text": "Хранителен магазин е горял в Пловдив тази нощ. Това съобщи за Радио „Фокус” - Пловдив инспектор Цвятко Дешев, говорител на РД „Пожарна безопасност и защита на населението“ в Пловдив. Сигналът за пожара е подаден в 1.04 часа тази нощ. Изгоряла е хладилна витрина, в която е имало късо съединение. Спасен е магазинът, който се намира на ул. „Борис Петров” 39 в Пловдив.\r\nСлужителите на Пожарната в областта са обслужили общо 36 сигнала през почивните дни. Най-сериозна е била работата им на 19 май, когато имаше порой. Два автомобила са били увредени от паднало дърво на ул. „Дивна” в Пловдив. Пожарникарите са отстранявали дърво и на пътя между Първенец и Брестовица рано сутринта на 19 май. Същия ден на бул. „Шести септември” в Пловдив е било отстранено друго паднало дърво, както и на ул. „Ген. Данаил Николаев”.\r\nСъщо на 19 май пожар е горял в магазин в град Съединение след запалване на електрическото табло там.\r\nЦветана ТОНЧЕВА", "date": "2018.05.21", "title": "Пловдив: Хранителен магазин е горял на ул. „Борис Петров”"}
{"url": "http://www.focus-news.net/news/2018/05/21/2524337/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Германия не го допусна, Австрия и Нидерландия също, но това не спря лидерът на Анкара да агитира в предизборната си кампания: държавният глава на Турция Реджеп Тайип Ердоган се спря на Босна и Херцеговина, за да организира мащабен митинг преди гласуването на 24 юни, коментира водещото германско издание Der Spiegel, като припомня, че от 7 юни повече от три милиона турци, живеещи в чужбина, са подканени да упражнят правото си на глас. \r\nЗа събитието с участието на Ердоган в Сараево пътуваха предимно негови поддръжници от Германия. Организаторите очакваха около 15 хил. участници в митинга. \r\n„Готови ли сте да покажете на целия свят силата на европейските турци?\", попита Ердоган развеселените участници в събитието в столицата на Босна и Херцеговина. Турският президент отново използва метафората за „османския шамар“, която вкара в употреба като предупреждение срещу САЩ за действията им в Сирия. И по-точно, думите, които турският лидер употреби, бяха: „Готови ли сте да дадете на на терористичните организации и техните местни и чуждестранни поддръжници османски шамар?\".\r\nСлед това Ердоган говори за „рекордния брой гласове“ на турците в Европа и призова живущите от тях в Германия, Белгия, Австрия и Нидерландия: „Дайте отговор, който да се чуе в цяла Европа“. \r\nМитингът на Ердоган в Босна и Херцеговина предизвика много противоречия. Посещението на турския президент нанася „стратегически щети“ на малката балканска страна, която се стреми към членство в Европейския съюз, особено с оглед на забраната на редица страни от Общността за кампанията на Ердоган, предупреди хърватският член на тричленното председателство на страната Драган Чович. \r\nЕрдоган организира кампанията си на територията на Босна, а нейният лидер Бакир Изетбегович, който се определя като близък приятел на турския президент, похвали Анкара като ценен съюзник и инвеститор. \r\nВ Сараево стана ясно, че Турция ще финансира магистрала, свързваща столицата на Босна и Херцеговина с Белград, отбелязват от редакцията.\r\n*** През 70-те години на миналия век млад американски магнат на име Доналд Тръмп прави новина като млад, дружелюбен и много успешен предприемач, занимаващ се с недвижими имоти. В същото време турското нашествие през 1974 г. на остров Кипър произвежда  международни заглавия. Сега, 44 години по-късно, двамата се намират на пътя на сблъсъка на исторически последици. Държавният глава на САЩ Доналд Тръмп е лидер на западния свят, а турската окупация на Кипър е първият съвременен опит на ислямския фундаментализъм да завладее територията и ресурсите на Запада, коментира Филип Кристофър, председател на международния координационен комитет „Справедливост за Кипър“, в авторска статия за гръцкото електронно издание Kathimerini.\r\nНовите разкрития показват, че Турция не преустановява опитите си за пълен контрол над северната част на остров Кипър, която е богата на въглеводороди и се издига като опора на западната цивилизация в Източното Средиземноморие. Кипърците се бориха до САЩ във всяка война от XX век и демонстрираха непоколебимо единомислие с тях. Когато Турция отказа да лекува нашите (американски – бел. р.) ранени войници в базата „Инджирлик“, след като ислямистки фундаменталисти бомбардираха американските военни казарми в Бейрут, Кипър се изправи и се погрижи за тях. \r\nТурският президент Реджеп Тайип Ердоган измами американските официални лица, че ще сложи край на незаконната военна окупация на Кипър. Той беше толкова убедителен, че се наложи убеждението, че предходният американски президент Барак Обама е прекарвал повече време за разговор по телефона с Ердоган, отколкото всеки друг държавен глава на САЩ. \r\nЕрдоган пренебрегна Женевските конвенции и тихичко насърчава стотици хиляди турци да се преместят да живеят сред кипърските турски, които традиционно са прозападни, умерени и светски настроени мюсюлмани. \r\nКипърските турци се оплакват, че Ердоган е насърчил откриването на джамии и изпращането на радикални имами в окупираната област (Севернокипърската турска репубилика – бел.р.), които „промиват мозъка ни\". Наскоро „Сивите вълци“ на Ердоган нападнаха редакцията на кипърски вестник, който изрази подкрепа към САЩ в противопоставянето им срещу действията на Анкара срещу кюрдите в Сирия. \r\nКато се има предвид, че раждаемостта на приблизително 500 хил. турци в Кипър е по-висока от тази на 800-те хил. кипърски гърци, християни,  които живеят на останалите две трети от острова, турците, които не са светски настроени, се превръщат в мнозинство в тази иначе западна демокрация и представляват още по-сериозна заплаха за интересите на САЩ в областта на сигурността.\r\nПодтикнат от необходимостта да се разсее общественото внимание от разпадащата се икономика, опитът на Ердоган за „завладяване“ ще достигне повратна точка при президентството на Тръмп. \r\nУверени сме, че именно Тръмп ще сложи край на това, че неговият „здрав разум“ ще сложи край на действията на Вашингтон, който даде „зелена светлина“ на турската агресия срещу Кипър. Съществуват десетки примери за незаконното използване в Кипър на американски оръжия и самолети от Турция в нарушение на Закона за чуждестранната помощ. Но нашата помощ за Турция включва и срамно мълчание.\r\nТръмп ще защити Кипър, богат на въглеводороди съюзник, който работи с Exxon, Shell и Noble Energy . Никозия също така сътрудничи на САЩ и Израел, за да осигури безопасен маршрут за тези ресурси за Западна Европа. Тръмп няма да се уплаши, така като турските военни кораби се опитват да сплашат компаниите, лицензирани от Кипър, като италианската Eni, да сондират въглеводороди в изключителни икономически зони на острова. Нито ще мълчи, наблюдавайки как Ердоган се опитва да погълне северната част на Кипър в стремежа си да създаде нов османски султанат.\r\nДокато Тръмп е лидер на западния свят, той няма да позволи на ислямистките фундаменталисти на Ердоган да завършат първия съвременен опит на ислямския фундаментализъм да завладее Запада.\r\n*** Северна Ирландия би гласувала поразително в полза на оставане в Европейския съюз, ако подобен референдум се проведе сега, се разкрива в изследване, пише британският вестник The Guardian.\r\nПрез 2016 година регионът гласува с 56 процента за оставане и 44 процента за излизане, но подкрепата за излизане от Блока е спаднала с 13 пункта до 31 процента, подривайки продължителните усилия на Демократичната юнионистка партия за подкрепа на Брекзит.\r\n„Пропорцията искаща оставане се е покачила от референдума през 2016 година насам, тъй като повече хора са информирани за възможните разходи и неудобства от излизането от Европейския съюз, като граждани и като служители или работодатели“, заяви Брендън О‘Лиъри, професор по политически науки в Кралския университет в Белфаст.\r\nИзследването също показва значителните нива на подкрепа за нелегални или дори екстремни протести срещу каквито и да е гранични проверки на границата с Ирландия, най-вече сред католиците, които доминират граничните общности.\r\nВ изследването се разбира, че две години след референдума за излизане, подкрепата за оставане се е повишила до 69 процента, а тази за излизане е намаляла до 31 процента.\r\n***", "date": "2018.05.21", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/21/2524338/sliven-shte-badat-vracheni-nagradite-na-laureatite-na-sedmiya-natsionalen-konkurs-za-poeziya-damyan-damyanov.html", "text": "Тази вечер във фоайето на зала „Сливен“ от 18.00 часа ще бъдат връчени наградите на лауреатите на Седмия Национален конкурс за поезия „Дамян Дамянов“. Това съобщиха от пресцентъра на общината. Жури с председател Надежда Захариева и членове Валентина Радинска, Деньо Денев, Тенко Тенев и Желяз Кондев определиха носителите на наградите за 2018 г. Васил Славов е тазгодишният носител на наградата на името на Дамян Дамянов. Той е роден в София. Завършва английска филология в Софийски университет „Св. Климент Охридски“. Автор е на няколко поетични книги, сборник разкази и новела. Последният му сборник стихове „Следверие“ му носи наградата „Дамян Дамянов“. Васил Славов е представян с авторски стихове на английски език в САЩ и Великобритания. Печелил е награди от различни конкурси. Награда в националния конкурс за поезия „Биньо Иванов“ – 2012 г. и 2015 г., Съпътстваща награда в Националния конкурс за поезия „Христо Фотев“ – 2016 г. Живее в САЩ от години. Издателска къща „Жажда“ връчва награда за дебют и тази година. Нейн носител става Виолета Кръстева. Тя е родена в Пловдив, завършила е ПУ „Паисий Хилендарски“. Членува в дружеството на пловдивските писатели от 1979 г. Публикува творби в различни списания и вестници. Печелила е награди от различни конкурси за учители-творци.\r\nОрганизатор на конкурса е Община Сливен в партньорство с Издателска къща „Жажда“. В зала „Сливен“ на 22 май от 19.00 часа ще се проведе документален музикално-поетичен спектакъл със стихове, епиграми „Приятно ми е“. Той е по повод 95 години от рождението на Радой Ралин и 50 години от забраната за разпространение и изгарянето на книгата му „Люти чушки“. За спектакъла в Сливен пристига синът на автора Кин Стоянов, публицист и изследовател на творчеството на Радой Ралин. В „Приятно ми е“ ще се включат  журналистът и композитор Кирил Калев, който е и изпълнител на песни по стихове на поета, актрисата Лина Шишкова и пианистът и композитор Михаил Шишков. Входът ще е свободен.", "date": "2018.05.21", "title": "Сливен: Ще бъдат връчени наградите на лауреатите на Седмия Национален конкурс за поезия „Дамян Дамянов“"}
{"url": "http://www.focus-news.net/news/2018/05/21/2524339/vratsa-nepalnoletni-mladezhi-sa-katastrofirali-s-kraden-avtomobil-v-selo-strupets.html", "text": "Непълнолетни младежи са катастрофирали с краден автомобил в село Струпец. Това съобщиха от ОДМВР - Враца. На 20 май в 02.25 часа в РУ - Мездра е получено съобщение, че в село Старо село непознати лица се движат с лек автомобил „Лада“, собственост на жител на същото село. Подалият сигнала гражданин, последвал с личния си автомобил „Лада“-та с непознатите лица, и на около 200 метра от края на селото видял автомобила катастрофирал в канавката край пътя. Изпратеният на мястото полицейски екип  установил по пътя за село Струпец 6 непълнолетни лица от гр. Роман. След оперативно-следствени действия е установено, че три от лицата са съпричастни към противозаконното отнемане на автомобила. Образувано е досъдебно производство за престъпление по чл. 346 ал. 2, т.1 НК.", "date": "2018.05.21", "title": "Враца: Непълнолетни младежи са катастрофирали с краден автомобил в село Струпец"}
{"url": "http://www.focus-news.net/news/2018/05/21/2524335/radio-fokus-smolyan-praznuva-svoya-trinadeseti-rozhden-den.html", "text": "Радио „Фокус“ – Смолян празнува своя тринадесети рожден ден. Екипът, който е част от Национална радиоверига „Фокус“, години наред работи за утвърждаване позициите си на информационен лидер на регионално ниво. Ще продължим и в бъдеще винаги да сме в горещите точки на региона, за да предаваме събитията в момента, в който те се случват. Чрез нас жителите на Смолян и областта получават бърза, точна и обективна информация както за всички проблеми, така и за интересни културни събития.\r\nПрограмата на Радио „Фокус” се излъчва ежедневно, 365 дни в годината, седем дни в седмицата. Тя е запълнена с разнообразна и актуална информация за най-важните политически, икономически, здравни, обществени и културни събития в страната и в региона. Благодарение на тях и на разнообразните предавания в програмата на Радио „Фокус“ слушателите ни могат да чуят различни мнения на видни политици, общественици и представители на институциите по злободневните теми. Ние се стремим да представим безпристрастно всички гледни точки и това се цени от нашата аудитория.", "date": "2018.05.21", "title": "Радио „Фокус“ – Смолян празнува своя тринадесети рожден ден"}
{"url": "http://www.focus-news.net/news/2018/05/21/2524330/ministar-temenuzhka-petkova-100-uchastie-na-darzhavata-v-proekta-za-aets-belene-e-neefektivno-a-prodazhbata-na-oborudvaneto-e-pochti-nevazmozhna.html", "text": "Операцията по продажба на оборудването на АЕЦ „Белене“ е трудно осъществима. Почти е невъзможно да бъде продадено оборудването на трето лице. Това каза министърът на енергетиката Теменужка Петкова в предаването „Тази сутрин“ по БТВ. „Ако такава сделка се реализира, загубите ще бъдат много сериозни“, заяви тя. „Никога не бихме могли да вземем цената на оборудването, което притежаваме, такава, каквато е в действителност“, коментира Теменужка Петкова. „Смятаме за неефективен и невъзможен вариантът държавата да има 100% участие в реализацията на проекта, чрез НЕК или БЕХ“, посочи тя и допълни, че България, НЕК или БЕХ никога не са имали такъв ресурс, който да ни позволи да реализираме проекта сами. „Анализът ни показва, че вариантът проектът да бъде продаден изцяло на частен инвеститор, е почти невъзможен“, поясни енергийният министър. „Не е удачно държавата да не участва в един такъв проект, тъй като ядреният риск остава за българската държава. Тя има интерес да участва“, каза още Теменужка Петкова.", "date": "2018.05.21", "title": "Министър Теменужка Петкова: 100% участие на държавата в проекта за АЕЦ „Белене“ е неефективно, а продажбата на оборудването е почти невъзможна"}
{"url": "http://www.focus-news.net/news/2018/05/21/2524332/ministar-temenuzhka-petkova-nay-udachno-e-darzhavata-da-uchastva-v-proekta-za-aets-belene-chrez-nek.html", "text": "Вариантът, който смятаме за най-оптимален и най-удачен на този етап, е държавата да участва в проекта за АЕЦ „Белене“ чрез НЕК. Да бъдат обособени активите и пасивите във връзка с проекта. Това каза министърът на енергетиката Теменужка Петкова в предаването „Тази сутрин“ по БТВ. „НЕК ще участва в проекта с апорт, който ще ни позволи да притежаваме поне блокираща квота в дружеството. Държавата ще може да упражнява контрол“, заяви тя. „Предлагаме държавата да не се ангажира с предоставяне на държавна гаранция или с дългосрочни договори за изкупуване на електрическа енергия“, обясни Теменужка Петкова. „Идеята ни е проектът да бъде реализиран при условията на изцяло пазарен принцип“, каза още тя.", "date": "2018.05.21", "title": "Министър Теменужка Петкова: Най-удачно е държавата да участва в проекта за АЕЦ „Белене“ чрез НЕК"}
{"url": "http://www.focus-news.net/news/2018/05/21/2524343/haskovo-balgarskata-grupa-art-akademiya-zad-okeana-ot-toronto-specheli-nagradata-zlatna-kamila-ot-mezhdunarodniya-festival-na-lyubitelskite-komediyni-teatri-v-topolovgrad.html", "text": "Българската трупа от град Торонто, Канада - Арт Академия “Зад океана” спечели голямата награда “Златна камила” на Международния фестивал на любителските комедийни театри, пантомима и сатира, който приключи снощи в Тополовград. Това съобщиха от пресцентъра на Общината. Наградата отреди авторитетното жури с председател режисьорът Борислав Чакринов, за спектакъла “Двубой” по Иван Вазов, постановка на Владо Диков. Статуетката връчи специалният гост на театралния форум Дора Кънева, съпруга на Велко Кънев. Специалната награда зарадва Общински театър „Нончо Воденичаров“ – Раднево с режисьор Ивелин Керанов, който представи „Без докачение, моля“ по Чудомир. Връчиха се три награди за постановка. Журито с председател режисьорът Борислав Чакринов присъди още много награди – по две за главна и поддържаща мъжка и женска роля, награда на името на Велко Кънев, „Театрална надежда“, за новаторски подход, за най-млад актьор и др.\r\nВ седемте фестивални дни се състезаваха 19 театрални формации от България, Австрия, Канада, Украйна, Молдова, Сърбия.\r\nГост на тържественото събитие беше заместник-министърът на културата Румен Димитров, който Организационният комитет удостои с Благодарствена чест и Плакет - символ на фестивала. Той благодари за оказаната чест и поздрави домакините за добрата организация на международното театрално събитие, пожела още много следващи издания.\r\nФестивала уважиха още проф. Михаил Мелтев, режисьор, почетен гражданин на Тополовград, Васил Сяров, председател на ОбС - Тополовград, заместник-кметът на Общината Маргарита Георгиева, дарители, приятели на фестивала.", "date": "2018.05.21", "title": "Хасково: Българската група Арт Академия “Зад океана” от Торонто спечели наградата „Златна камила“ от Международния фестивал на любителските комедийни театри в Тополовград"}
{"url": "http://www.focus-news.net/news/2018/05/21/2524345/stara-zagora-hilyadi-zhiteli-i-gosti-na-grada-se-vklyuchiha-v-evropeyskata-nosht-na-muzeite.html", "text": "За четиринадесети път в Стара Загора музеи и галерии отвориха врати в Европейската нощ на музеите. Над 3 000 граждани от всички поколения се включиха в инициативата посещавайки различните събития, организирани от Община Стара Загора. Това съобщиха от пресцентъра на Общината.\r\n„Присъствието на толкова много много хора тук е доказателство, че Стара Загора е много духовен град. Нашето желание е Стара Загора да стане столица на духовността в България. Встъплението с поздрава на ансамбъл „Загоре“ е само загатване за това, което предстои тази вечер. За първа година програмата е толкова богата. Присъствието тук на председателя на Общинския съвет Таньо Брайков и на зам.-кмета Красимира Чахова показва каква е нашата ангажираност за духовното развитие на града“, каза при откриването пред Регионалния исторически музей Иванка Сотирова, зам.-кмет на Община Стара Загора. По думите ѝ Общината прави всичко възможно, за да задоволява духовните интереси на гражданите. \r\nКонцертът на проф. Жени Захариева събра много почитатели на музиката в Художествената галерия. Световноизвестната пианистка омая залата с концерта „Откровенията на природата“, посветен на 100 години от смъртта на Клод Дебюси.\r\nНай-много бяха гостите в Регионалния исторически музей. Млади и стари разглеждаха с интерес изложбите „И да се, мамо, наредя с мойте вити гривни...”, „Ars gratia artis – изкуство за изкуството” и особено „Преоткрито изящество” - веществена изложба с реставрирани експонати от фондовете на Регионалния музей. Любители на археологията се включиха в интерактивния кът  „Реставрирай сам” и с интерес изслушаха представянето на монетите през вековете и мултимедийната презентация на тема „140 години българско опълчение и създаване на българската армия”, представени от старозагорски музейни специалисти. \r\nКонцертите в Архитектурен комплекс „Музей на религиите” събраха много почитатели на Детско-юношески народен хор „Жарава”, Смесен хор „Родина” и „Библиофония“. \r\nЗа пръв път тази година бе отворена за посещения „Късноантична мозайка от частен римски дом, IV век”, която старозагорци разгледаха с интерес.", "date": "2018.05.21", "title": "Стара Загора: Хиляди жители и гости на града се включиха в Европейската нощ на музеите"}
{"url": "http://www.focus-news.net/news/2018/05/21/2524346/bdzh-organizira-atraktsionni-patuvaniya-s-paren-lokomotiv-mezhdu-sofiya-i-bankya.html", "text": "На 2 юни „БДЖ – Пътнически превози” ЕООД ще предостави възможност за пътуванe с парен локомотив на всички свои клиенти, които проявяват интерес към ретро подвижния състав. Това съобщиха от пресцентъра на БДЖ. Възстановеният отново за движение парен локомотив от серия 01.23 ще направи два курса между София и Банкя с пътническа композиция, за която всеки любител ще има възможност да си закупи билет. Инициативата е организирана с цел да се популяризира историческото наследство на националния железопътен превозвач.\r\nПървият влак от София до Банкя ще тръгне от Централна гара София в 09.50 часа. В обратното направление композицията с ретро локомотива ще потегли от гара Банкя в 13.10 часа.\r\nВторият влак от София до Банкя ще замине от София в 14.30 часа. В обратната посока влакът ще тръгне от гара Банкя в 17.30 часа.\r\nАтракционните влаковете ще се движат в състав от пет пътнически вагона, като билетите за тях ще се продават предварително и ще бъдат със задължителна резервация на седящи места. \r\nЦената на билет за влак с парния локомотив № 01.23 между София и Банкя ще бъде 18.00 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. \r\nНационалният железопътен превозвач напомня, че децата на възраст до 10 години задължително пътуват с придружител. \r\nПродажбата на билети и резервацията на запазени места за пътуване с атракционните влакове ще се извършва предварително, като ще започне от днес (21 май). Билети могат да бъдат закупени от билетните каси за предварителна продажба на Централна гара София, гара Банкя, както и от железопътните бюра в гр. София, намиращи се в Центъра за комплексно транспортно обслужване на населението (ЦКТОН) в НДК и на ул. „Гурко” 5.\r\nПарният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. По случай 100-годишнината на жп тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака „Ориент експрес” при преминаването му през България.\r\nПрез 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2018.05.21", "title": "БДЖ организира атракционни пътувания с парен локомотив между София и Банкя"}
{"url": "http://www.focus-news.net/news/2018/05/21/2524342/sport-viktoriya-tomova-se-pridvizhi-s-shest-mesta-napred-v-svetovnata-ranglista.html", "text": "Виктория Томова се изкачи с шест места в световната ранглиста и през новата седмица първата ракета на България при жените е на 138-мо място в класацията. \r\nС четири места по-нагоре до номер 174 се придвижи и Елица Костова. Сесил Каратанчева е на 193-то място, с три позиции по-напред в сравнение с миналата седмица.\r\nРумънката Симона Халеп остава начело на класацията, следвана от Каролине Возняцки от Дания и Гарбине Мугуруса от Испания. В „Топ 10“ единствената промяна е рокадата между Йелена Остапенко и Каролина Плишкова, които вече заемат съответно пета и шеста позиция.", "date": "2018.05.21", "title": "Спорт: Виктория Томова се придвижи с шест места напред в световната ранглиста"}
{"url": "http://www.focus-news.net/news/2018/05/21/2524350/vitseprezidentat-iliyana-yotova-vsichki-partnyori-v-evropa-davat-mnogo-visoka-otsenka-na-predsedatelstvoto-ni.html", "text": "В официалните срещи през тези няколко дни стоеше темата за Българското председателство. Всички колеги и партньори в Европа дават много висока оценка на Председателството до този момент. Част от разговорите ни беше и темата за Западните Балкани. Това каза вицепрезидентът Илияна Йотова за посещението си в Чехия, Словакия и Сърбия по повод предстоящия празник 24 май в предаването \"Преди всички\" по БНР. „Емоцията беше много силна. Оказа се, че както ние празнуваме 24 май - най-светлия празник, на местата, където се работили Кирил и Методий и учениците им, паметта е съхранена. Паметта за славянството, за духовното ни начало“, посочи тя. „Тази наша мисия, 11 века по-късно, беше посветена на 155-годишнината от Моравската мисия, от създаването на глаголицата“, обясни Илияна Йотова. „За съжаление, станахме свидетели на оспорване на ролята на Българската държава в създаването на Кирилската азбука, за отстояване на славянската книжовност“, коментира вицепрезидентът. „Чрез славянската писменост, чрез писането и превеждането на богослужебни книги се ражда третата християнска цивилизация“, изтъкна Илияна Йотова. „Тя нямаше да оцелее, ако Кирил и Методий и неговите ученици, не бяха преминали това разстояние, за да бъдат посрещнати от цар Борис около Белград“, каза още тя.", "date": "2018.05.21", "title": "Вицепрезидентът Илияна Йотова: Всички партньори в Европа дават много висока оценка на Председателството ни"}
{"url": "http://www.focus-news.net/news/2018/05/21/2524347/vidin-mitko-antov-ot-bsp-i-izdignatiya-ot-initsiativen-komitet-veselin-velkov-otivat-na-balotazh-za-kmetskiya-post-v-obshtina-makresh-spored-okonchatelnite-rezultati.html", "text": "Митко Антов от БСП и издигнатия от инициативен комитет Веселин Велков отиват на балотаж за кметския пост в Община Макреш, според окончателните резултати. Балотажът ще се проведе в неделя - 27 май. Това каза за Радио „Фокус“ – Видин Петър Тодоров, кмет на Общинската избирателна комисия. Четиримата кандидати за кмет на Общината не успяха да съберат повече от 50% от гласовете на избирателите на провелите се тази неделя избори. На втория тур на изборите отиват Митко Антов, кандидат за кмет от БСП и издигнатият от Инициативен комитет Веселин Велков. За Митко Антов са гласували 340 избиратели или 38.68% от имащите право на глас, а за Веселин Велков резултатът е 227 гласа или 25,82%. Кандидатът на ГЕРБ Николай Ненчев е трети със 179 гласа и 20.36%, четвърти е Цветомир Николов, независими кандидат, издигнат от Инициативен комитет със 129 гласа и 14,69%.\r\nАнна ЛОЗАНОВА", "date": "2018.05.21", "title": "Видин: Митко Антов от БСП и издигнатия от инициативен комитет Веселин Велков отиват на балотаж за кметския пост в Община Макреш, според окончателните резултати"}
{"url": "http://www.focus-news.net/news/2018/05/21/2524341/georgi-dimov-bivsh-generalen-konsul-v-odrin-bosna-i-hertsegovina-e-nay-silnoto-myasto-na-turtsiya-i-nay-slaboto-na-evropa-i-balkanite.html", "text": "Босна и Херцеговина е най-силното място на Турция и най-слабото – на Европа и Балканите. Това каза за сутрешния блок „Добро утро, България“ на Радио „Фокус“ бившият генерален консул на България в Одрин Георги Димов по повод посещението на турския президент Реджеп Тайип Ердоган в Сараево. Той уточни, че решението за предизборен митинг в Босна и Херцеговина неслучайно идва след Срещата на върха ЕС-Западни Балкани в София. „Вчерашната дата не е случайна на първо място, за да може Турция да се покаже на Европейска сцена и да изплува от блатото в Сирия, и бурето с барут в Ивицата Газа. И второ – дори и подмолно да се проведе среща на Ердоган с постоянно живеещите в Босна и Херцеговина турски граждани – неговите гласоподаватели”, посочи Георги Димов. „Самата държава Босна и Херцеговина от гледна точка на Анкара е най-силната поредно доказана подкрепа, най-яростен защитник и сателит на Турция на Балканите – нейният „троянски кон“. А пък от гледна точка на Европа и Балканите – това е най-уязвимата точка, мястото на пробива“, коментира Георги Димов. Според него България трябва да е внимателна и да не допуска опити за повторна намеса във вътрешните работи. По думите му това се изразява в готовност за реакция срещу почти сигурните повторни призиви на турския държавен глава Реджеп Ердоган за развитие на Лозанския договор, определил границите между България и Турция през 1923 година.", "date": "2018.05.21", "title": "Георги Димов, бивш генерален консул в Одрин: Босна и Херцеговина е най-силното място на Турция и най-слабото на Европа и Балканите"}
{"url": "http://www.focus-news.net/news/2018/05/21/2524348/nimh-ochakvat-se-povisheniya-v-rechnite-niva-v-tseliyat-zapadnobelomorski-baseyn-zaradi-valezhi.html", "text": "Очакват се повишения в речните нива в целият Западнобеломорски басейн в резултат на валежи, сочи справка на сайта на Националния институт по метеорология и хидрология (НИМХ). На 22 и 23 май речните нива в басейна ще останат без съществени изменения, като в следобедните и вечерни часове са възможни краткотрайни и незначителни повишения на водните нива в реките вследствие на валежи. Водните количества ще бъдат под праговете за внимание.", "date": "2018.05.21", "title": "НИМХ: Очакват се повишения в речните нива в целият Западнобеломорски басейн заради валежи"}
{"url": "http://www.focus-news.net/news/2018/05/21/2524349/haskovo-andrey-gadzhev-ot-gerb-pecheli-kmetskite-izbori-v-selo-krivo-pole-spored-okonchatelnite-rezultati.html", "text": "Андрей Гаджев от ГЕРБ печели кметските избори в село Криво поле с 232 гласа. Това показват резултатите от преброените бюлетини, публикувани на сайта на ОИК-Хасково. Изборният ден в населеното място приключи при 52.7 % избирателна активност. Гласували са 388 жители на населеното място от 736 имащи право на глас. \r\nДо частичните избори в селото се стигна след отстраняването на редовно избрания кмет Стойчо Стоев заради влязла в сила присъда за шофиране след употреба на алкохол.", "date": "2018.05.21", "title": "Хасково: Андрей Гаджев от ГЕРБ печели кметските избори в село Криво поле, според окончателните резултати"}
{"url": "http://www.focus-news.net/news/2018/05/21/2524351/aleksandar-vulin-ministar-na-otbranata-na-sarbiya-ako-za-es-e-klyuchov-samo-kosovskiyat-vapros-znachi-e-vreme-da-pomislim-za-promyana-na-prioritetite-na-vanshnata-si-politika.html", "text": "Ако Европейският съюз поставя условия за членството на Сърбия, които знае, че няма да бъдат изпълнени и търси оправдания, за да не стане част от Общността, то тогава Белград трябва да се замисли за промяна на приоритетите на външната си политика. Това призова сръбският министър на отбраната Александър Вулин, предава Radio-televizija Srbije ( RTS).\r\n„Ако за ЕС ключов е само косовският въпрос, ако поставя условия, които знае, че няма как да бъдат изпълнени и търси оправдание Сърбия да не бъде неин член, тогава трябва да помислим за промяна на приоритета на нашата външна политика“, подчерта Вулин, коментирайки изявлението на ръководителя на делегацията на ЕС в Белград Сем Фабрици, че нормализирането на двустранните отношения между Сърбия и Косово е ключово условие за приемането на западната ни съседка в клуба на Брюксел.Тереза Герова", "date": "2018.05.21", "title": "Александър Вулин, министър на отбраната на Сърбия: Ако за ЕС е ключов само косовският въпрос, значи е време да помислим за промяна на приоритетите на външната си политика"}
{"url": "http://www.focus-news.net/news/2018/05/21/2524340/kyustendil-473-zheni-ot-obshtinata-nosyat-imeto-elena.html", "text": "473 жени от общината носят името Елена. Това съобщиха за Радио „Фокус” – Кюстендил от отдел гражданско и административно обслужване” (ГРАО) към Община Кюстендил. С името Константин са наречени 87 жители на града и малките населени места. Името Константина носят 6 дами от Кюстендил и 2 от селата. Православната църква почита днес Св. св. Константин и Елена. 21 май е празник на нестинарите, народът ни го отбелязва и като преход от пролетта към лятото.  Имен ден празнуват Константин, Костадин, Константина, Елена, Елеонора. Името Елена има древногръцки произход и означава „светла като слънце, сияйна“. Константин пък значи „постоянен“, идва от латински.\r\nВенцеслав ИЛЧЕВ", "date": "2018.05.21", "title": "Кюстендил: 473 жени от общината носят името Елена"}
{"url": "http://www.focus-news.net/news/2018/05/21/2524354/vidin-nivoto-na-dunav-se-e-povishilo-s-14-sm-v-nachaloto-na-balgarskiya-uchastak-na-rekata-pri-novo-selo-za-poslednoto-denonoshtie.html", "text": "Нивото на Дунав се е повишило с 14 см в началото на българския участък на реката при Ново село за последното денонощие и водният стоеж там е 310 см, съобщиха от местната Хидрометеорологична станция. Нивото на реката при Видин е 351 см, регистрирано е повишение  за последното денонощие от 6 см. Край Лом нивото е 367 см, като понижението за последното денонощие е от 6 см. Нивото на Дунав край Оряхово е 261 см, понижението е от 13 см. Температурата на водата край Ново село е 20,1 градуса, край Оряхово е 21,1 градуса.", "date": "2018.05.21", "title": "Видин: Нивото на Дунав се е повишило с 14 см в началото на българския участък на реката при Ново село за последното денонощие"}
{"url": "http://www.focus-news.net/news/2018/05/21/2524355/vidin-zadarzhan-e-37-godishen-mazh-shofiral-s-289-promila-alkohol-v-lentata-za-nasreshtno-dvizhenie-na-bul-panoniya.html", "text": "Задържан е 37-годишен мъж, шофирал с 2.89 промила алкохол в лентата за насрещно движение на бул. „Панония”, съобщиха от ОДМВР – Видин. Мъжът е спрян от полицейски служители на 20 май около 04.30 часа на бул. „Панония” във Видин. Лекият му автомобил „БМВ” се движил в лентата за насрещно движение. При тестване с дрегер, пробата на водача отчела показание 2.89 промила. Униформените придружили шофьора до ЦСМП. Той дал кръвна проба, след което бил задържан в полицейския арест за срок до 24 часа. По случая е образувано досъдебно производство.", "date": "2018.05.21", "title": "Видин: Задържан е 37-годишен мъж, шофирал с 2.89 промила алкохол в лентата за насрещно движение на бул. „Панония”"}
{"url": "http://www.focus-news.net/news/2018/05/21/2524344/razgrad-sevgin-shukri-ot-dps-pecheli-kmetskite-izbori-v-obshtina-loznitsa-spored-okonchatelnite-rezultati.html", "text": "Севгин Шукри от ДПС печели кметските избори в Община Лозница. Това показват резултатите от преброените бюлетини, публикувани на сайта на ОИК-Лозница. За него са гласували 2623 избиратели.Втори е Ниязи Ниязиев от ГЕРБ, за когото са гласували 1629 души. Трети е кандидатът на БСП Цветомир Савов, който е получил гласовете на 253 избиратели. Броят на действителните гласове с отбелязване „Не подкрепям никого“ е 34.\r\nИзборният ден в общината приключи при 58% избирателна активност. Правото си на вот са упражнили 4673 от общо 8062 избиратели. До изборите в общината се стигна, след като през февруари кметът Айхан Хашимов бе осъден условно за неправомерно изразходване на бюджетни средства.", "date": "2018.05.21", "title": "Разград: Севгин Шукри от ДПС печели кметските избори в Община Лозница, според окончателните резултати"}
{"url": "http://www.focus-news.net/news/2018/05/21/2524353/kardzhali-lyatif-rasim-ot-dps-pecheli-kmetskite-izbori-v-selo-most-spored-okonchatelnite-rezultati.html", "text": "Доскорошният кмет на кърджалийското село Мост Лятиф Расим печели кметските избори в населеното място с 310 гласа. Това показват резултатите от преброените бюлетини, публикувани на сайта на ОИК-Кърджали. Изборният ден в населеното място приключи с 57.33 % избирателната активност. Общият брой на гласувалите е 387, при имащи право на глас 675 души. \r\nДо изборите се стигна, след като пълномощията на Лятиф Расим бяха прекратени предсрочно в края на 2017 г. заради участието му в търговско дружество.", "date": "2018.05.21", "title": "Кърджали: Лятиф Расим от ДПС печели кметските избори в село Мост, според окончателните резултати"}
{"url": "http://www.focus-news.net/news/2018/05/21/2524359/veliko-tarnovo-pozhar-gorya-v-kashta-v-zlataritsa-nyama-postradali.html", "text": "Пожар унищожи част от покрив на къща в Златарица. Сигналът за инцидента е получен вчера около 12.30 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ в старата столица. Имотът се намира на улица „Албена“. Инцидентът е предизвикан от неправилно боравене с открит огън. Унищожена е част от покрива на къщата, но самата сграда е спасена. Данни за ранени и пострадали няма. Пожарът е потушен от трима огнеборци от Елена.\r\nЗа изминалото денонощие е подаден и още един сигнал – за пожар в сухи треви в павликенското село Росица. При него няма материални щети. От Регионалната дирекция припомнят на гражданите да внимават при боравенето с открит огън, за да бъдат избегнати подобни инциденти.\r\nЛуиза ТРАНЧЕВА", "date": "2018.05.21", "title": "Велико Търново: Пожар горя в къща в Златарица, няма пострадали"}
{"url": "http://www.focus-news.net/news/2018/05/21/2524352/sliven-nad-1-300-zhiteli-na-obshtinata-imat-imen-den-na-sv-sv-konstantin-i-elena.html", "text": "Днес е денят на светите равноапостоли Константин и Елена. Дамите с името Елена, които са с постоянен адрес в община Сливен са 999. От тях 744 са в града. Това съобщиха от отдел „Гражданско състояние“ на Община Сливен. Елен се казва една дама и тя е от град Сливен. Еленко се казват двама мъже и те са с постоянен адрес в града. Името Константин носят 212 мъже от общината, като от тях 192 са с постоянен адрес в град Сливен. 28 са дамите с името Константина. 27 от тях са с постоянен адрес в града. Костадин се казват 167 мъже от общината, а Костадинка - 56 жени.", "date": "2018.05.21", "title": "Сливен: Над 1 300 жители на общината имат имен ден на Св. св. Константин и Елена"}
{"url": "http://www.focus-news.net/news/2018/05/21/2524358/dobrich-kandidatite-na-bsp-i-zemedelski-naroden-sayuz-otivat-na-balotazh-za-kmetskiya-post-v-selo-lyaskovo-spored-okonchatelnite-rezultati.html", "text": "Кандидатите на БСП и Земеделски народен съюз отиват на балотаж за кметския пост в село Лясково. Това показват резултатите от преброените бюлетини, публикувани на сайта на ОИК-Добричка. Божко Божков от Земеделски народен съюз и Костадин Куртев от БСП са получили по равен брой гласове от избирателите - 62. Изборният ден в населеното място приключи при 63.79% избирателна активност. От 290 имащи право на глас, вота си са упражнили 185 души. Двамата ще се изправят отново един срещу друг следващата седмица - на 27 май, когато ще се проведе вторият тур на кметските избори в населеното място.\r\nДо изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.", "date": "2018.05.21", "title": "Добрич: Кандидатите на БСП и Земеделски народен съюз отиват на балотаж за кметския пост в село Лясково, според окончателните резултати"}
{"url": "http://www.focus-news.net/news/2018/05/21/2524361/nayden-shopov-gerb-neka-badeshteto-ni-e-svetlo-a-detsata-na-pazardzhik-da-rastat-sas-samochuvstvie-na-istinski-evropeytsi.html", "text": "Сърдечно Ви поздравявам с празника на нашия град – 21 май, Денят на Светите равноапостоли Константин и Елена. Това каза в приветственото си слово по повод празника на Пазарджик Найден Шопов, областен координатор на ПП ГЕРБ - Пазарджик, съобщиха от пресцентъра на ПП ГЕРБ - Пазарджик. Той пожела нашите небесни покровители да закрилят децата, семействата, приятелите и близките ни! „Да добруваме в мир и разбирателство помежду си! В празничния ден да си пожелаем здраве, благоденствие и радост във всеки дом. Нека бъдещето ни е светло, а децата на града ни да растат със самочувствие на истински европейци“, каза още в словото си Шопов. Той пожела също приятен празник на всички съграждани.", "date": "2018.05.21", "title": "Найден Шопов, ГЕРБ: Нека бъдещето ни е светло, а децата на Пазарджик да растат със самочувствие на истински европейци"}
{"url": "http://www.focus-news.net/news/2018/05/21/2524357/otets-stilyan-hram-sv-nikola-chernomorets-dnes-pochitame-dvamata-tsare-koito-sa-napravili-hristiyanskata-religiya-obshtodostapna-za-tseliya-hristiyanski-svyat.html", "text": "Отбелязваме паметта на свети Константин и царица Елена – майката на свети Константин Велики. Това каза за Радио „Фокус“ – Бургас отец Стилян от храм „Свети Никола“ в Черноморец. „Този празник винаги се празнува на една и съща дата – 21 май. Отбелязваме го с подобаващо служение в църквите. Днес почитаме двамата царе, които са направили християнската религия общодостъпна за целия християнски свят. До този момент тя е била забранена“, каза още отец Стилян. По думите му след битка с римския император Максимилиан, свети Константин успял да го победи, защото вечерта преди нея  получил видение, че кръстът, който преди нея, ще сложи на знамената, ще му гарантира победа. И всъщност той успял да я спечели с благословението на Господа. „След тази битка Константин пренася своята столица от Рим в Константинопол, който e известен като Цариград и работи за основаването на новата християнска империя, която хиляда години царува с непрекъснат възход“, допълни отец Стилиян.\r\nВеселина НИКОЛОВА", "date": "2018.05.21", "title": "Отец Стилян, храм „Св. Никола“ – Черноморец: Днес почитаме двамата царе, които са направили християнската религия общодостъпна за целия християнски свят"}
{"url": "http://www.focus-news.net/news/2018/05/21/2524363/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-may.html", "text": "„Софийска вода” временно ще прекъсне водоснабдяването в някои части на столицата на 22 май. Това съобщиха от пресцентъра на дружеството.\r\nОт 00:00 часа до 06.00 часа във връзка с провеждане на степ тест в жк. „Лев Толстой\" се налага спиране на водоподаването на клиентите на „Софийска вода”, живеещи в района на: ул. „8 март“, ул.”Генерал Никола Жеков“, бул. „Рожен“, ул. „Петър Панайотов“, бул. „Илиянско шосе“ , ул. „Свободна“, ул. „Гарова“, ул. „Йордан Хаджи Константинов Джинот“, бул. „Хан Кубрат“ и ул. „Република“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Република“ ъгъла с бул. „Ломско шосе“ на паркинга на магазин „Била“.\r\nВъв връзка с подмяна на спирателни кранове на ул. „Христо Силянов“ жк. „Надежда“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: жк. „Надежда“ 2; между: ул. „Свободна“,ул. „8 – ми март“, ул. „Генерал Никола Жеков“, ул. „Република“, бул. „Ломско шосе“, ул. „Христо Силянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Семафорска“ ъгъла с ул. „Свети Никола Нови“.\r\nВъв връзка с подмяна на сградно водопроводно отклонение на ул. „Солунска“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Солунска“ от бул. „Витоша“ до ул. „Граф Игнатиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Солунска“ ъгъла с ул. „Христо Белчев“.\r\nВъв връзка с извършване на строително-монтажни работи на бул. „Симеоновско шосе“ кв. „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бл. 8, бл. 1, ул. „Проф. Боян Боянов“; жк. „Студентски град“ бл. 59, бл. 60. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 60.\r\nВъв връзка с подмяна на сградно водопроводно отклонение на ул. 8 кв. „Враждебна“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. 8, ул. 30, ул. 47, по бул. „Ботевградско шосе“ от ул. 8 до ул. 47. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 8 пред №83А.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.21", "title": "„Софийска вода” временно ще прекъсне водоснабдяването в някои части на столицата на 22 май"}
{"url": "http://www.focus-news.net/news/2018/05/21/2524360/vitseprezidentat-iliyana-yotova-tryabvashe-parvo-da-se-postigne-vatreshen-konsensus-v-makedoniya-i-gartsiya-po-spora-za-imeto-i-sled-tova-predlozheniyata-da-badat-izneseni-v-publichnoto-prostranstvo.html", "text": "Каквото и да е постигнато на срещата ЕС-Западни Балкани в София, трябваше първо да бъдат проведени разговорите в Македония и Гърция, да се постигне вътрешен национален консенсус, и след това да бъдат изнесени в публичното пространство. Това каза вицепрезидентът Илияна Йотова по повод информацията, че възможен вариант за име на Македония е Република Илинденска Македония в предаването „Преди всички“ по БНР. „По темата Македония трябва да сме изключително внимателни какво казваме, както останалите европейски партньори, така и самите държави, които непосредствено имат отношение към темата. Имам предвид Гърция и Македония“, посочи тя. „Ситуацията е много сложна. В Македония равновесието е много крехко, вътрешнополитическият баланс също. Бих казала, че не по-малко сериозна е ситуацията в Гърция“, коментира Илияна Йотова. „Изтичане на име в публичното пространство, потвърдено и непотвърдено със слухове, запалва определени настроения в Македония и Гърция“, каза още тя.", "date": "2018.05.21", "title": "Вицепрезидентът Илияна Йотова: Трябваше първо да се постигне вътрешен консенсус в Македония и Гърция по спора за името, и след това предложенията да бъдат изнесени в публичното пространство"}
{"url": "http://www.focus-news.net/news/2018/05/21/2524364/dobrich-51-godishen-mazh-e-zaginal-a-zhena-e-postradala-pri-paten-intsident-v-grada.html", "text": "51-годишен мъж е загинал, а жена е пострадала при пътен инцидент в града. Това съобщиха от ОДМВР - Добрич. Сигналът за инцидента е получен на 20 май около 00.50 часа. Съобщено е за катастрофирал лек автомобил „Мини” с добричка регистрация в двора на МБАЛ - Добрич. На място е установено, че 51-годишен мъж от град Добрич след извършен преглед в спешно отделение потегля с лекия автомобил, губи контрол над МПС и се преобръща по таван. По първоначална информация водача на МПС получава инфаркт, вследствие на което почива на място и предизвиква пътнотранспортното произшествие. Пострадала е и возещата се в лекия автомобил 44-годишна жена от град Добрич, която е с фрактури на лява китка и ръка. Назначена е съдебно медицинска експертиза. По случая е образувано досъдебно производство.", "date": "2018.05.21", "title": "Добрич: 51-годишен мъж е загинал, а жена е пострадала при пътен инцидент в града"}
{"url": "http://www.focus-news.net/news/2018/05/21/2524356/shumen-hasan-hasanov-ot-gerb-pecheli-kmetskite-izbori-v-selo-milanovo-obshtina-veliki-preslav-spored-okonchatelnite-rezultati.html", "text": "Хасан Хасанов от ГЕРБ печели кметските избори в село Миланово, община Велики Преслав, с 254 гласа. Това показват резултатите от преброените бюлетини, публикувани на сайта на ОИК-Велики Преслав. Изборният ден в населеното място приключи при 58% избирателна активност. Правото си на глас са упражнили 320 от общо 522 гласоподаватели. \r\nДо изборите в населеното място се стигна, след като предишният кмет на - Ариф Мехмед Мехмед подаде молба за предсрочно прекратяване на пълномощията му.", "date": "2018.05.21", "title": "Шумен: Хасан Хасанов от ГЕРБ печели кметските избори в село Миланово, община Велики Преслав, според окончателните резултати"}
{"url": "http://www.focus-news.net/news/2018/05/21/2524369/dimitar-margaritov-kzp-dostavchitsi-na-telekomunikatsionni-uslugi-ogranichavat-pravoto-na-klientite-im-za-svobodno-dogovaryane-s-drugi-operatori.html", "text": "В шест от десет проверени сайта на доставчици на телекомуникационни услуги Комисията за защита на потребителите (КЗП) установи различен тип неравноправни клуази. Това каза председателят на КЗП Димитър Маргаритов в Новините на TV+, съобщиха от пресцентъра на КЗП. Поводът е информация на Европейската комисия за констатирани от националните контролни органи в страните членки, Исландия, Норвегия и Лихтенщайн редица нарушения при прегледани 207 уебсайта на търговци в сектора в рамките на кампанията Sweep 2017. Темата е избрана с оглед обстоятелството, че според Индекса на Европейския съюз за развитие на пазарите на дребно в предходната година потребителите търпят най-много щети от търговци на далекосъобщителни услуги.   \r\n\"Консатираните при българските доставчици неравноправни клаузи се изразяват основно в ограничаване договорната автономия на потребителите, както и в предвиждането на възможност да им се спират услугите при задължения към същия оператор по други договори или дори към различен търговец\", обясни Маргаритов. Той припомни, че Комисията има произнасяния по подобни казуси, включително потвърдени със съдебни решения, и това го кара да смята, че преодоляването на новите случаи ще стъпи на този опит и нарушенията бързо ще бъдат изчистени. \r\n\"Към момента само един от операторите не се е съобразил с дадените от Комисията препоръки за отстраняване на несправедливите уговорки и срещу него предстои завеждане на колективен иск в съда за прогласяването им за нищожни\", каза още председателят на КЗП. Той допълни, че кампанията е двуфазна: от една страна, чрез скрининг на сайтовете се събира статистическа информация, но от друга – при установяване на нарушения институцията в съответната държава налага санкции. \r\n„Резултатите от тазгодишната кампания показват, че темата е избрана много подходящо, защото се оказва, че в над 70% от случаите на общоевропейско ниво се установява симптоматичното нарушение липса на информация за алтернативното решаване на потребителски спор“, обобщи Маргаритов. Той изрази предположение, че този пропуск може да се дължи на обстоятелството, че изискването е сравнително ново и някои оператори все още не са запознати с него. В същото време е важно потребителите да разполагат с тази информация, тъй като помирителното производство дава възможност за бързо, безплатно и ефикасно уреждане на даден казус с помощта на националните правоприлагащи институции. \r\nНа въпрос на водещия как могат потребителите да се възползват от процедурата Маргаритов обясни, че е достатъчно да се подаде заявление в Комисията за защита на потребителите, а експертите насочват случая към съответната секторна помирителна комисия в зависимост от характера на проблема. След образуването на помирителното производство се обменя информация между страните, като това може да стане неприсъствено, и на следващ етап Комисията предлага на страните проект на споразумение, което предстои те да приемат.   \r\n„Други установени нарушения в рамките на кампанията са заблуждаваща информация за характеристиките на продуктите, както и липса на насоки към потребителите как да постъпят, ако решат да променят параметрите на сделката или да се откажат от нея\", допълни Маргаритов. Той коментира още, че съгласно данните от проверката България стои сходно с другите участващи в нея страни.", "date": "2018.05.21", "title": "Димитър Маргаритов, КЗП: Доставчици на телекомуникационни услуги ограничават правото на клиентите им за свободно договаряне с други оператори"}
{"url": "http://www.focus-news.net/news/2018/05/21/2524365/gerb-shte-vnese-signal-v-prokuraturata-sreshtu-deputata-ot-bsp-tasko-ermenkov.html", "text": "Представители на ГЕРБ ще внесат днес в 12.00 часа в Съдебната палата в София сигнал срещу народния представител от БСП Таско Ерменков. Това съобщиха от пресцентъра на ПП ГЕРБ. Причината е публикация на Таско Ерменков, в която той твърди, че водата в София е „отровна“ и така предизвика смут сред жителите на столицата.", "date": "2018.05.21", "title": "ГЕРБ ще внесе сигнал в прокуратурата срещу депутата от БСП Таско Ерменков"}
{"url": "http://www.focus-news.net/news/2018/05/21/2524370/vitseprezidentat-iliyana-yotova-i-generalniyat-sekretar-na-srabskiya-prezident-nikola-selakovich-podnesoha-ventsi-pred-pametnika-na-sv-sv-kiril-i-metodiy-v-belgrad.html", "text": "Вицепрезидентът Илияна Йотова и Никола Селакович – генерален секретар на сръбския президент, поднесоха венци пред паметника на св. св. Кирил и Методий в Белград. Това съобщиха от прессекретариата на държавния глава. Тази година Сърбия ще празнува за първи път 24 май като Ден на славянската писменост.", "date": "2018.05.21", "title": "Вицепрезидентът Илияна Йотова и генералният секретар на сръбския президент Никола Селакович поднесоха венци пред паметника на св. св. Кирил и Методий в Белград"}
{"url": "http://www.focus-news.net/news/2018/05/21/2524367/vratsa-kandidatite-gerb-i-bsp-otivat-na-balotazh-za-kmetskiya-post-v-selo-galiche-spored-okonchatelnite-rezultati.html", "text": "Кандидатите ГЕРБ и БСП отиват на балотаж за кметския пост в село Галиче. Това показват резултатите от преброените бюлетини, публикувани на сайта на ОИК-Бяла Слатина. Кандидатът на БСП Веселин Тушинов е получил 388 гласа, а Страхил Стоянов от ГЕРБ – 369. Двамата ще се изправят един срещу друг отново на 27 май, когато ще се проведе вторият тур на кметските избори в населеното място.\r\nВ кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите.\r\nИзборният ден в населеното място приключи при 61 % избирателна активност. Гласували са 915 избиратели от 1497 имащи право на глас. На територията на кметството бяха разкрити 4 избирателни секции. \r\nДо изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.", "date": "2018.05.21", "title": "Враца: Кандидатите ГЕРБ и БСП отиват на балотаж за кметския пост в село Галиче, според окончателните резултати"}
{"url": "http://www.focus-news.net/news/2018/05/21/2524371/grad-elena-otbelyazva-svoya-praznik.html", "text": "Градът отбелязва своя празник в Деня на светите равноапостоли Константин и Елена. Програмата започна със света литургия в храм „Успение на Пресвета Богородица“. Това каза за Радио „Фокус“ – Велико Търново кметът инж. Дилян Млъзев. Събитията продължават в архитектурно-исторически комплекс „Даскалоливница“ от 11.00 часа с тържествено откриване на празника, ритуал по издигане на знамената на Република България, Европейския съюз и града и слово на кмета. „Малко след това ще бъдат обявени решенията от тържествената сесия на Общинския съвет за присъждането на званието „Почетен гражданин на Елена“. Ще последва и поздрав за жителите на Елена от децата от града, които ще изнесат програмата си на площад „Христо Ботев“, каза още кметът. От 17.30 часа за най-малките ще има тематично тържество с куклен театър и торта. Празничният концерт ще започне в центъра на града от 19.00 часа, а веднага след него около 22.00 часа ще има и заря.\r\nЛуиза ТРАНЧЕВА", "date": "2018.05.21", "title": "Град Елена отбелязва своя празник"}
{"url": "http://www.focus-news.net/news/2018/05/21/2524372/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Пловдив организират приемни за граждани. Това съобщиха от пресцентъра на ПП ГЕРБ. Общинските съветници в град Пловдив ще проведат приемни с гражданите днес, както следва:\r\nДаниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А;\r\nСпартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВихър Захов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл. 91;\r\nАлександър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А;\r\nЕли Гатева - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91.\r\nНа 22 май 2018 г. от 16.00 часа общинският съветник от ГЕРБ в Общински съвет – Пловдив, Иван Вичков ще приема граждани в партийния офис в район „Тракия” в блок 91. \r\nНа 23 май 2018 г. приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова - председател на Групата на ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5.", "date": "2018.05.21", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/05/21/2524362/sz-redzhep-tayip-erdogan-napadna-izrael-s-novi-natsistki-sravneniya.html", "text": "Държавният глава на Турция Реджеп Тайип Ердоган изглежда работи усилено на фронта на мюсюлманските държави срещу Израел и САЩ: лидерът на Анкара си позволи да направи нови паралели между правителството на Бенямин Нетаняху и нацисткия режим, коментират в редакцията на германския национален ежедневник Die Sueddeutsche Zeitung.\r\nВ рамките на извънредна среща на върха на Организацията за ислямско сътрудничество (ОИК) в Истанбул турският президент направи сравнение на израелските действия срещу палестинците в Ивицата Газа с методите на нацистите в Третия райх. Ердоган заяви: „Децата на хората, които са били измъчвани по време на Втората световна война в концентрационни лагери по всеки възможни начини, за съжаление, днес използват същите методи като нацистите срещу невинните палестинци\". \r\n„Няма никаква разлика между жестокостта, нанесена на евреите преди 75 години в Европа и жестокостта, с която се сблъскват нашите братя от Ивицата Газа днес\", коментира турският лидер. Същевременно Ердоган не пропусна да заключи, че САЩ са част от този проблем. Тереза Герова", "date": "2018.05.21", "title": "SZ: Реджеп Тайип Ердоган нападна Израел с нови нацистки сравнения"}
{"url": "http://www.focus-news.net/news/2018/05/21/2524374/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В понеделник, 21 май, в аржентинската столица Буенос Айрес започва срещата на Г-20, припомня германският национален ежедневник Die Frankfurter Allgemeine Zeitung. \r\nПреди началото на форума външният министър на ФРГ Хайко Маас проведе кампания за запазване на ядреното споразумение с Иран. Отмяната на сделката означава несигурно бъдеще по отношение на въпроса за ядрените оръжия в Иран, предупреди първият дипломат на Берлин след пристигането си в аржентинската столица. „Не става въпрос за Иран, а за собствените ни интереси за сигурност, на нас, германците, но и на европейците\", подчерта Маас. Американският държавен секретар Майк Помпео няма да присъства на срещата на водещите световни икономически сили, отбелязват от редакцията.\r\n*** Държавният глава на Турция Реджеп Тайип Ердоган изглежда работи усилено на фронта на мюсюлманските държави срещу Израел и САЩ: лидерът на Анкара си позволи да направи нови паралели между правителството на Бенямин Нетаняху и нацисткия режим, коментират в редакцията на германския национален ежедневник Die Sueddeutsche Zeitung.\r\nВ рамките на извънредна среща на върха на Организацията за ислямско сътрудничество (ОИК) в Истанбул турският президент направи сравнение на израелските действия срещу палестинците в Ивицата Газа с методите на нацистите в Третия райх. Ердоган заяви: „Децата на хората, които са били измъчвани по време на Втората световна война в концентрационни лагери по всеки възможни начини, за съжаление, днес използват същите методи като нацистите срещу невинните палестинци\". \r\n„Няма никаква разлика между жестокостта, нанесена на евреите преди 75 години в Европа и жестокостта, с която се сблъскват нашите братя от Ивицата Газа днес\", коментира турският лидер. Същевременно Ердоган не пропусна да заключи, че САЩ са част от този проблем.\r\n*** Германия не го допусна, Австрия и Нидерландия също, но това не спря лидерът на Анкара да агитира в предизборната си кампания: държавният глава на Турция Реджеп Тайип Ердоган се спря на Босна и Херцеговина, за да организира мащабен митинг преди гласуването на 24 юни, коментира водещото германско издание Der Spiegel, като припомня, че от 7 юни повече от три милиона турци, живеещи в чужбина, са подканени да упражнят правото си на глас. \r\nЗа събитието с участието на Ердоган в Сараево пътуваха предимно негови поддръжници от Германия. Организаторите очакваха около 15 хил. участници в митинга. \r\n„Готови ли сте да покажете на целия свят силата на европейските турци?\", попита Ердоган развеселените участници в събитието в столицата на Босна и Херцеговина. Турският президент отново използва метафората за „османския шамар“, която вкара в употреба като предупреждение срещу САЩ за действията им в Сирия. И по-точно, думите, които турският лидер употреби, бяха: „Готови ли сте да дадете на на терористичните организации и техните местни и чуждестранни поддръжници османски шамар?\".\r\nСлед това Ердоган говори за „рекордния брой гласове“ на турците в Европа и призова живущите от тях в Германия, Белгия, Австрия и Нидерландия: „Дайте отговор, който да се чуе в цяла Европа“. \r\nМитингът на Ердоган в Босна и Херцеговина предизвика много противоречия. Посещението на турския президент нанася „стратегически щети“ на малката балканска страна, която се стреми към членство в Европейския съюз, особено с оглед на забраната на редица страни от Общността за кампанията на Ердоган, предупреди хърватският член на тричленното председателство на страната Драган Чович. \r\nЕрдоган организира кампанията си на територията на Босна, а нейният лидер Бакир Изетбегович, който се определя като близък приятел на турския президент, похвали Анкара като ценен съюзник и инвеститор. \r\nВ Сараево стана ясно, че Турция ще финансира магистрала, свързваща столицата на Босна и Херцеговина с Белград, отбелязват от редакцията.\r\n***", "date": "2018.05.21", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/05/21/2524366/shumen-aldin-cholakov-ot-dps-pecheli-kmetskite-izbori-v-selo-malomir-obshtina-varbitsa-spored-okonchatelnite-rezultati.html", "text": "Алдин Чолаков от ДПС печели кметските избори в село Маломир, община Върбица, според окончателните резултати. Това показват резултатите от преброените бюлетини, публикувани на сайта на ОИК-Върбица. За него са гласували 251 избиратели. \r\nИзборният ден приключи при 70,9%. До изборите се стигна, след като предишният кмет на населеното място започна работа като полицай и оваканти поста.", "date": "2018.05.21", "title": "Шумен: Алдин Чолаков от ДПС печели кметските избори в село Маломир, община Върбица, според окончателните резултати"}
{"url": "http://www.focus-news.net/news/2018/05/21/2524375/sliven-85-godishna-zhena-e-stanala-zhertva-na-telefonna-izmama.html", "text": "85-годишна жена от град Сливен е станала жертва на телефонна измама. Това съобщиха от ОДМВР - Сливен. На 19 май жената е била въведена в заблуждение от мъж, който се е представил за полицейски служител. Въвлечена в измамната схема, че помага на полицейските служители, жената е предала сумата от 460 лева. По случая е образувано досъдебно производство.", "date": "2018.05.21", "title": "Сливен: 85-годишна жена е станала жертва на телефонна измама"}
{"url": "http://www.focus-news.net/news/2018/05/21/2524377/hurriyet-kandidat-prezident-na-turtsiya-obeshta-otmyana-na-izvanrednoto-polozhenie-v-denya-sled-izborite.html", "text": "Ако бъде избрана за президентът на Турция, председателят на „Партията на доброто“ Мерал Акшенер ще отмени режима на извънредно положение в деня след предсрочното гласуване в страната, пише вестник Hurriyet.„Извънредното положение ще бъде отменено деня, в който бъда избрана\", увери Акшенер, обръщайки се към хилядите зрители на телевизионния оператор Halk TV.\r\nОсвен това Акшенер обеща да отвори отново военните училища, включително школите Кулели и Малтепе в Истанбул и Ишиклар в североизточната провинция Бурса, които бяха затворени като част от мерките, предприети в страната след неуспешния опит за държавен преврат от 15 юли 2016 г. \r\nЛидерът на „Партията на доброто“ даде и други обещания на избирателите – тя увери, че ще стартира програма срещу младежката безработица и ще отмени приватизацията на захарните заводи в Турция още в първия й ден на власт.\r\nКандидатът за президентския пост в Турция заяви, че 80% от дълговете на граждани и студенти с ниски доходи ще бъдат заличени по определени критерии, а останалата дължима сума ще може да бъде изпращана разсрочено за период до 10 години.Тереза Герова", "date": "2018.05.21", "title": "Hurriyet: Кандидат-президент на Турция обеща отмяна на извънредното положение в деня след изборите"}
{"url": "http://www.focus-news.net/news/2018/05/21/2524376/burgas-nyama-registrirani-sluchai-za-natravyane-ot-gabi-v-babh-ot-minalata-godina-nasam.html", "text": "Няма регистрирани случаи за натравяне от гъби в БАБХ – Бургас от миналата година до този момент. Това каза за Радио „Фокус“ – Бургас д-р Георги Митев, директор на регионалната структура на Агенцията по безопасност на храните. По думите му обектите, които се регистрират за изкупуване на диворастящи гъби, са временни и се издават за всеки сезон. Митев добави, че от началото на годината до този момент все още няма подадени молби за регистрация. „Тепърва ще се регистрира ново производство за култивирана гъба, която е както печурката, но от друг вид. Ще се гледа при култивирани условия“, каза още д-р Митев.\r\nДеница ДИМИТРОВА", "date": "2018.05.21", "title": "Бургас: Няма регистрирани случаи за натравяне от гъби в БАБХ от миналата година насам"}
{"url": "http://www.focus-news.net/news/2018/05/21/2524378/kmetat-na-sofiya-yordanka-fandakova-utre-do-obyad-ochakvame-da-bade-pusnato-dvizhenieto-po-severnite-lokalni-platna-na-severnata-skorostna-tangenta.html", "text": "Утре до обяд очакваме да бъде пуснато движението по северните локални платна на Северната скоростна тангента. Това каза кметът на София Йорданка Фандъкова, по време на проверка на ремонтните работи, които се извършват в района, предаде репортер на Агенция \"Фокус\". Кметът обясни, че е рпиключил третият етап на локалните платна при Северна скоростна тангента и отбивката при с. Требич. \"Този проект беше изключително важен. Миналата година изпълнихме I и II етап. Общо четири са етапите. От утре започва изпълнението на южното платно - много тежък обект от гледна точка на отчуждителни процедури, както и всички останали връзки със Северна скоростна тангента\", обясни Фандъкова. Тя отбеляза, че стойността на целия проект от 1,5 млн. лв. миналата година беше преведен от националния бюджет, за да може да се осигури нормалното преминаване в този участък. \r\nКметът поясни, че третият етап е с дължина около 240 метра на всяко едно от платната и включва цялостно изграждане - пътна част, тротоари и LED осветление. \"Надявам се до края на юни най-късно да пуснем движението и по южното платно\", каза още Фандъкова.", "date": "2018.05.21", "title": "Кметът на София Йорданка Фандъкова: Утре до обяд очакваме да бъде пуснато движението по северните локални платна на Северната скоростна тангента"}
{"url": "http://www.focus-news.net/news/2018/05/21/2524379/kardzhali-69-godishen-mazh-e-postradal-pri-sbivane-sas-svoy-sased-v-selo-brosh.html", "text": "Мъж е пострадал при сбиване със свой съсед в село Брош. Това съобщиха от ОДМВР - Кърджали. Междусъседският спор е завършил с ранен и настанен в болница 69-годишен мъж. Инцидентът станал в село Брош снощи около 18.30 часа. По първоначални данни пострадалият и негов 42-годишен съсед били в конфликтни отношения от доста време. При поредния спор по-младият нанесъл удари в главата на по-възрастния, който след преглед е бил настанен за лечение в кърджалийската болница. 42-годишният е задържан за срок до 24 часа в РУ - Кърджали. По случая се извършва проверка от сектор „Охранителна полиция“.", "date": "2018.05.21", "title": "Кърджали: 69-годишен мъж е пострадал при сбиване със свой съсед в село Брош"}
{"url": "http://www.focus-news.net/news/2018/05/21/2524373/smolyan-1-080-sa-imennitsite-v-obshtinata-koito-praznuvat-na-sv-sv-konstantin-i-elena.html", "text": "1 080 са именниците в община Смолян, които празнуват днес, когато православната църква почита равноапостолите Св. св. Константин и Елена. Това съобщи за Радио „Фокус“ – Смолян Мария Топова от служба ГРАО в Общината. Дамите, носещи името Елена са 558, а мъжете, кръстени Константин са 62-ма. 376 са жителите на община Смолян, които са получили името Костадин, а Константина се казват 12 жени от Смолян и околните села. Еленка се казват 20 жени, Ели са кръстени 17, а Елен – трима. На този ден празнуват и всички с имената Коста и Динко, които са съответно 7 и 25 души, каза още Топова.\r\nНели ГЕРГЬОВСКА", "date": "2018.05.21", "title": "Смолян: 1 080 са именниците в общината, които празнуват на Св. св. Константин и Елена"}
{"url": "http://www.focus-news.net/news/2018/05/21/2524368/kiriakos-mitsotakis-predsedatel-na-gratskata-opozitsionna-partiya-nova-demokratsiya-republika-ilindenska-makedoniya-e-vaplashtenie-na-iredentizma.html", "text": "Илинден и Илинденско-Преображенското въстание са олицетворение на македонския иредентизъм, заяви лидерът на гръцката опозиционна партия „Нова демокрация“ Кириакос Мицотакис и увери, че водената от него политическа сила никога няма да приеме предложението „Република Илинденска Македония“, предава скопският телевизионен канал „Сител“.\r\nМицотакис, по време на посещението си на гръцкия остров Корфu, спомена също така преговорите по имената и ново предложение, съобщава АИА от МВР.\r\n- През последните дни чухме и аз лично бях информиран, че се обсъжда името „Република Илинденска Македония\". Нека изясним някои въпроси за онези, които не изглеждат добре запознати с нашата история. Илинденското въстание и името на Илинден са свързани с македонския иредентизъм. Това е име, олицетворяващо национално въстание, което тогава имаше лозунг за „Македония на македонците“ и създаването на Велика Македония с главен град Солун. С други думи, същото име, за което говори и вероятно още разговаря (Алексис) Ципрас, е въплъщение на иредентизма“, заяви Мицотакис от остров Корфу като допълни, че му се струва, че „винаги, когато Ципрас преговаря нощем и сам, става опасно за националните интереси“ на Гърция.\r\nЛидерът на гръцката консервативна партия отново спомена позициите на „Нова демокрация“ за прилагане на принципа ерга омес в разрешаването на спора за името и конституционна промяна като предпоставка за всяко решение на проблема между Скопие и Атина. \r\n„Наистина се надявам, въпреки че господин Ципрас още не ни е уведомил, вече е отхвърлил името като неприемливо, тъй като то обижда историята на нашата страна и при никакви обстоятелства не може да бъде прието“, допълни Мицотакис.  Тереза Герова", "date": "2018.05.21", "title": "Кириакос Мицотакис, председател на гръцката опозиционна партия „Нова демокрация“: Република Илинденска Македония е въплъщение на иредентизма"}
{"url": "http://www.focus-news.net/news/2018/05/21/2524380/nsi-kam-31-dekemvri-2017-g-deystvashtite-chitalishta-na-teritoriyata-na-republika-balgariya-sa-3-321-20-ot-tyah-sa-v-gradovete-i-800-sa-v-selata.html", "text": "Към 31 декември 2017 г. действащите читалища на територията на Република България са 3 321, 20% от тях са в градовете и 80.0% са в селата. Това сочи статистика на Националния статистически институт (НСИ). Народните читалища са традиционни самоуправляващи се български културно-просветни сдружения в населените места, които изпълняват и държавни културно-просветни задачи. Изследването на читалищната дейност се провежда веднъж на пет години в съответствие с Националната статистическа програма и е изчерпателно, като обхваща всички читалищата на територията на Република България, регистрирани в съответствие със Закона за народните читалища (ЗНЧ). \r\nКъм 31 декември 2017 г. действащите читалища на територията на Република България са 3 321, от тях 663 (20.0%) са в градовете, а 2 658 (80.0%) в селата. В сравнение с 2012 г. се наблюдава увеличение на броя на читалищата с 246, или 8.0%, съответно със 76 (12.9%) в градовете и със 170 (6.9%) в селата. Членовете на читалищата са 272 797, като спрямо 2012 г. броят им се увеличава с 34 593, или с 14.5%. \r\n Най-много са действащите читалища в област Пловдив - 207, от които 157 (75.8%) са в селата и 50 (24.2%) - в градовете. Най-малко са читалищата в областите Видин и Габрово - по 77.\r\nЗа първи път в настоящото изследване беше събрана информация за компютърната осигуреност, предоставяне на достъп до интернет, наличието на действащи библиотеки, както и зали за представления: \r\n- В 3 045 читалища, или 91.7% от всички читалища, има действащи библиотеки; \r\n- 1 616 читалища (48.7%) предлагат услуги за ползване на компютър с достъп до интернет за потребители; \r\n- 2 544 (76.6%) читалища разполагат със зала за представления, като средно една зала разполага с 220 места за зрители. \r\nВ съответствие с целите на читалищната дейност се сформират школи/групи/състави, чрез които се „задоволяват потребностите на гражданите, свързани с развитие и обогатяване на културния живот, социалната и образователната дейност в населеното място“. През 2017 г. в читалищата се развива любителска художествена творческа дейност, както следва: \r\n- В категорията „музикално и певческо творчество“ общият брой на групите е 4 607, с 49 796 участници в тях са и 37 188 изяви през годината. Най-голям е броят на съставите по фолклорно пеене - 2 778, с 30 816 участници и 22 411 изяви; \r\n- Танцовите състави са 3 178 с общ брой на участниците 56 640 и 20 807 изяви. В тази категория най-много са съставите по български народни танци - 2 386, с 44 593 участници и 16 129 изяви; \r\n- Общият брой на клубовете и кръжоците е 3 077 с 39 375 участници в тях и 13 985 изяви. Преобладават театралните клубове - 548, следвани от тези по приложни изкуства (454) и изобразително изкуство (404). Допълнителна информация е представена в табл. 2 от Приложението. \r\nЗа постигане на целите на читалищната дейност през 2017 г. са организирани общо 37 118 културни и творчески прояви. Най-голям е броят на организираните от читалищата празненства и фестивали - 24 334, следван от честванията на бележити дати и годишнини - 21 267. \r\nДанни от предходни изследвания за дейността на читалищната могат да бъдат намерени на сайта на НСИ, раздел „Култура“, категория „Читалища“ (http://www.nsi.bg/bg/node/3699), както и в Информационна система „ИНФОСТАТ“ (https://infostat.nsi.bg/infostat/pages/module.jsf?x_2=213).", "date": "2018.05.21", "title": "НСИ: Към 31 декември 2017 г. действащите читалища на територията на Република България са 3 321, 20% от тях са в градовете и 80.0% са в селата"}
{"url": "http://www.focus-news.net/news/2018/05/21/2524382/kmetat-na-sofiya-yordanka-fandakova-rabotim-obshto-na-4-obekta-za-vrazka-sas-severnata-skorostna-tangenta-za-sazhalenie-otchuzhditelnite-protseduri-sa-mnogo-tezhki.html", "text": "Работим общо на 4 обекта за връзка със Северната скоростна тангента, за съжаление отчуждителните процедури са много тежки. Това каза кметът на София Йорданка Фандъкова, по време на проверка на ремонтните работи, които се извършват в района, предаде репортер на Агенция \"Фокус\". \"В момента районните кметове работят за връзките със Северна скоростна тангента и на Източната тангента до бул.\"Ботевградско шосе\" и към Кубратово, и бул. \"Илиянци\", и тук кметът на район \"Надежда\" работи за отчуждаването на бул. \"Рожен\". Това са все връзки, които са много важни за жителите на София и Столична община\", коментира Фандъкова.\r\nТя обясни, че отчуждителните процедури и изобщо процедурите за придобиване на земя са много тежки, тъй като заради обжалванията изискват много време и финансов ресурс. \"Ние сме отделили финансов ресурс за тази задача. Тя за нас е приоритетна. Имаме възможност веднага да започнем изграждането, стига да приключат процедурите. Очаквам най-рано да приключат връзката с бул. \"Владимир Вазов\" - част от Източната тангента. Кметът на Район \"Подуяне\" работи активно за това. Надявам се, час по-скоро да приключат\", каза още Фандъкова.", "date": "2018.05.21", "title": "Кметът на София Йорданка Фандъкова: Работим общо на 4 обекта за връзка със Северната скоростна тангента, за съжаление отчуждителните процедури са много тежки"}
{"url": "http://www.focus-news.net/news/2018/05/21/2524385/ministar-boil-banov-kulturata-v-balgariya-e-zhiva-i-prodalzhava-da-razhda-veliki-umove-i-talanti.html", "text": "С връчването на наградите показваме, че ни има, че културата в тази страна е жива и продължава да ражда велики умове и таланти. Това каза министърът на културата Боил Банов на официалната церемония по връчването на годишните награди по случай 24 май – Деня на българската просвета и култура и на славянската писменост, предаде репортер на Агенция „Фокус“. „Кръговратът на живота е абсурден. Всички, които работим в сферата на културата, го знаем много добре“, посочи министърът.  „Да запазим минута мълчание в памет на голямата оперна певица Христина Ангелакова“, призова той. След минутата мълчание в памет на оперната певица, официалната церемония за връчването на наградите започна. Престижните отличия на Министерството на културата ще получат творци и артисти от различни области на изкуствата за техния принос в развитието на българската култура и духовност. \r\nБиляна ИВАНОВА", "date": "2018.05.21", "title": "Министър Боил Банов: Културата в България е жива и продължава да ражда велики умове и таланти"}
{"url": "http://www.focus-news.net/news/2018/05/21/2524384/pazardzhik-momche-e-parvoto-bebe-rodeno-na-praznika-na-grada-v-oblastnata-bolnitsa.html", "text": "Момче е първото бебе, родено на Празника на Пазарджик и Деня на християнските равноапостоли Константин и Елена в Областната болница, съобщи за Радио „Фокус“ – Пазарджик д-р Илиян Траянов, завеждащ Акушеро-гинекологичното отделение в пазарджишката болница. Детето се казва Георги и тежи около 1600 гр. Родено е нормално, като и майката и бебето са добре. Родилката е от Пазарджик. До края на деня няма планирани раждания.\r\nАлбена ЖИЛЕКОВА", "date": "2018.05.21", "title": "Пазарджик: Момче е първото бебе, родено на празника на града в Областната болница"}
{"url": "http://www.focus-news.net/news/2018/05/21/2524386/varna-vazmozhno-e-narushavane-na-vodopodavaneto-v-selo-goren-chiflik-i-kurorten-kompleks-shkorpilovtsi-zaradi-avariya.html", "text": "Поради авария на магистрален водопровод „Камчийски пясъци“ може да бъде нарушено водоподаването на домакинствата от село Горен чифлик до отстраняване на аварията. Това съобщиха за Радио „Фокус“ – Варна от дружество „Водоснабдяване и канализация“ във Варна. Поради възникнала авария без вода ще бъдат и абонатите в к.к. Шкорпиловци до отстраняване на аварията.\r\nМилена СТОЕВА", "date": "2018.05.21", "title": "Варна: Възможно е нарушаване на водоподаването в село Горен чифлик и курортен комплекс Шкорпиловци заради авария"}
{"url": "http://www.focus-news.net/news/2018/05/21/2524388/prokuror-georgi-chinev-vstapi-v-dlazhnost-kato-administrativen-rakovoditel-na-okrazhna-prokuratura-burgas.html", "text": "Прокурор Георги Чинев встъпи в длъжност като Административен ръководител на Окръжна прокуратура – Бургас. Той бе избран след гласуване от Прокурорската колегия на ВСС. Това съобщиха от пресцентъра на Окръжна прокуратура – Бургас. \r\nПрокурор Чинев е роден през 1973 г. в гр. Бургас. През 1999 г. е завършил „Право“ в Юридическия факултет на СУ „Св.Климент Охридски” – София. Прокурор Чинев има повече от 19 години юридически стаж, като само в системата на Прокуратурата той е над 18 години. Постъпва на работа като младши прокурор в Районна прокуратура – Бургас през 2000 г. На следващата година вече е прокурор в магистратурата. От 2007 г. до 2015 г. е Заместник Административен ръководител на Районна прокуратура – Бургас. В Окръжна прокуратура – Бургас постъпва на 16.03.2015 г. От тази дата до избора си от ВСС работи като прокурор в магистратурата. \r\nПрокурор Чинев встъпи в длъжност пред Административния ръководител на Апелативна прокуратура – Бургас г-н Любомир Петров, който му пожела здраве, спорна работа и успех.", "date": "2018.05.21", "title": "Прокурор Георги Чинев встъпи в длъжност като Административен ръководител на Окръжна прокуратура - Бургас"}
{"url": "http://www.focus-news.net/news/2018/05/21/2524391/sliven-14-nepalnoletni-sa-izvedeni-ot-noshtni-zavedeniya-pri-spetsializirana-politseyska-operatsiya-na-teritoriyata-na-oblastta.html", "text": "14 непълнолетни са изведени от нощни заведения при специализирана операция на ОДМВР-Сливен, съобщиха от ОДМВР - Сливен. През нощта на 18 срещу 19 май на територията на ОДМВР-Сливен е проведена полицейска операция с цел обезпечаване сигурността на децата на обществени места, ограничаване на противообществените прояви и престъпления от и срещу малолетни и непълнолетни лица, свързани с наркотични вещества и безнадзорност. Служители на РУ - Сливен са извършили проверки в 5 нощни заведения и 4 игрални зали. В 3 от проверените заведения са установени 10 непълнолетни лица, без придружители. Всички са отведени в РУ-Сливен, като на родителите са съставени актове по Закона за закрила на детето и протоколи за предупреждение по Закона за МВР. В град Котел е установен случай на притежание на наркотични вещества, за който е задържан 29-годишен мъж и е образувано бързо производство. На територията на РУ-Котел са проверени 35 лица, 10 увеселителни и питейни заведения и 2 зали за хазарт. Съставени са 5 протокола за предупреждение, като единият е за неупражнен родителски контрол по Закона за закрила на детето. В хода на операцията на територията на РУ - Нова Загора са констатирани 11 нарушения на ЗДвП и ЗБЛД. В нощни заведения са установени три непълнолетни лица, за което на родителите са съставени 1 акт и 2 протокола за предупреждение. Проверките са извършени в 5 заведения и 4 игрални зали за хазарт. В хода на операцията на територията на РУ - Твърдица не са констатирани нарушения. Не са допуснати инциденти и нарушаване на обществения ред.\r\nОперациите по противодействие на престъпления от и срещу малолетни и непълнолетни лица на територията на ОДМВР - Сливен продължават.", "date": "2018.05.21", "title": "Сливен: 14 непълнолетни са изведени от нощни заведения при специализирана полицейска операция на територията на областта"}
{"url": "http://www.focus-news.net/news/2018/05/21/2524389/yambol-trima-mladezhi-sa-postradali-pri-intsident-s-atv-v-zemlishteto-na-selo-mogila.html", "text": "Трима младежи са пострадали при инцидент с АТВ в землището на село Могила. Това съобщиха от ОДМВР – Ямбол. Сигналът за произшествието е постъпил в полицията на 20 май към 17.30 часа. На място е установено, че при движение по земен път нерегистрирано по надлежния ред моторно превозно средство, управлявано от неправоспособен водач, е пропаднало в неравност и се е преобърнало. При инцидента са пострадали водачът - 17-годишен младеж и двамата му непълнолетни спътници. Младежите са транспортирани в МБАЛ – Ямбол за оказване на медицинска помощ и лечение с различни контузии и  фрактури, но без опасност за живота. На местопроизшествието е извършен оглед от дежурна оперативна група. Работата по изясняване на обстоятелствата по случая продължава в рамките на образуваното досъдебно производство.", "date": "2018.05.21", "title": "Ямбол: Трима младежи са пострадали при инцидент с АТВ в землището на село Могила"}
{"url": "http://www.focus-news.net/news/2018/05/21/2524390/galina-stoyanova-kmet-na-obshtina-kazanlak-kulminatsiyata-na-115-tiya-festival-na-rozata-shte-bade-karnavalat-v-kazanlak-na-koyto-ochakvame-poveche-ot-100-000-turisti.html", "text": "Очакваме повече от 100 000 туристи на карнавала в Казанлък. Това каза кметът на Община Казанлък Галина Стоянова по време на пресконференция във връзка с предстоящия 115-ти фестивал на розата и провеждащия се за първи път Международен конкурс за съвременно лютиерство за цигулка, виола, виолончело и китара, предаде репортер на Агенция „Фокус“. „Предстоят 115-ите празници на розата в Казанлък. Тези празници на розата започнаха на 18 май, когато 49-те досегашни царици избраха 50-ата юбилейна царица роза. Тя се казва Михаела Хаджиева. Празникът е прераснал във фестивал, който продължава почти месец. Акцент във фестивала ще бъде отбелязването на 100-годишнината от началото на лютиерството в Казанлък. Това е много стар, но труден и красив занаят“, каза още тя. „В Казанлък има професионална гимназия, в която се учат деца по лютиерство. Това е единствената паралелка по лютиерство в България. В Казанлък работи и една Фабрика, „Кремона“. Тя е уникална с производството на струнни инструменти, основно китари. 100-годишнината от началото на лютиерството ще отбележим с Международния конкурс по лютиерство, който за първи път излиза от Кремона, Италия. Тази година за първи път той ще се проведе в Казанлък. Той ще бъде журиран от много известни специалисти на това изкуство от 3 континента – Азия, Европа, Америка“, допълни още Галина Стоянова. „В Казанлък вече пристигнаха повече от 120 инструмента от целия свят. 115-тите празници на розата ще бъдат съпътствани с много събития. Кулминацията ще бъде карнавалът в Казанлък, в който участват повече от 4000 участници тази година и който е посещаван от над 100 000 туристи. Коронясването на царицата на розата ще бъде на 1 юни, както и обявяването на почетни граждани на Казанлък. На 2 юни ще е награждаването на победителите от лютиерския фестивал“, каза още кметът на Община Казанлък. \r\nЦветелин ДИМИТРОВ", "date": "2018.05.21", "title": "Галина Стоянова, кмет на Община Казанлък: Кулминацията на 115-тия Фестивал на розата ще бъде карнавалът в Казанлък, на който очакваме повече от 100 000 туристи"}
{"url": "http://www.focus-news.net/news/2018/05/21/2524392/plovdiv-zadarzhan-e-mazhat-namushkal-s-nozh-45-godishen-v-rayon-yuzhen.html", "text": "Заловен е мъжът, намушкал с нож 45-годишен в район \"Южен\" в Пловдив. Военноокръжна прокуратура - Пловдив образува досъдебно производство. Това съобщи за Радио „Фокус” - Пловдив говорителят на Военноокръжна прокуратура подполковник Ангел Узунов. Извършителят е военнослужещ. \"Прокуратурата ще излезе със специално прессъобщение с подробностите\", увери подполковник Узунов. „Работи се активно по горещи следи“, каза още той.\r\nНамушканият мъж е в болница. Той е бил закаран в Спешна помощ след 23.00 часа снощи.\r\nПо неофициални данни до инцидента се е стигнало след скандал в пловдивския район \"Южен\".\r\nЦветана ТОНЧЕВА", "date": "2018.05.21", "title": "Пловдив: Задържан е мъжът, намушкал с нож 45-годишен в район \"Южен\""}
{"url": "http://www.focus-news.net/news/2018/05/21/2524393/zam-predsedatelyat-na-bsp-kiril-dobrev-shte-napravi-izyavlenie-v-tsentralata-na-partiyata-na-ul-pozitano-20.html", "text": "Днес от 12.30 часа зам.-председателят на БСП Кирил Добрев ще направи изявление в централата на партията на ул. \"Позитано\" №20. Това съобщиха от пресцентъра на НС на БСП.", "date": "2018.05.21", "title": "Зам.-председателят на БСП Кирил Добрев ще направи изявление в централата на партията на ул. \"Позитано\" №20"}
{"url": "http://www.focus-news.net/news/2018/05/21/2524394/kmetat-na-dobrich-yordan-yordanov-e-v-sofiya-za-podpisvane-na-dogovor-po-proekt-po-programata-za-transgranichno-satrudnichestvo-interreg-v-a-rumaniya-balgariya-2014-2020.html", "text": "Кметът Йордан Йорданов е в столицата за подписване на договор по проект по Програмата за трансгранично сътрудничество ИНТЕРРЕГ V-A Румъния - България 2014-2020. Това съобщи Росица Йорданова, зам.-кмет „Икономическо развитие и европейски фондове“ в Община град Добрич, предаде кореспондент на Радио „Фокус” – Варна. Документът е предвидено да бъде подписан днес в Министерство на регионалното развитие и благоустройството. Проектът „Подобряване на връзката с мрежата TEN-T в трансграничния регион Меджидия – Добрич“ е резултат от съвместни действия на Община град Добрич и румънската община Меджидия, подчерта Росица Йорданова. Общата стойност е 15624662 лв., периодът на реализация на дейностите - 2018 – 2021 г. Дейностите, които ще се извършат в Добрич, са ремонти на ул. „Никола Петков“ и на част от бул. „Добруджа“. Приоритетната ос е „Добре свързан региона“. Средствата за Община град Добрич са в размер на 7 828 987 евро, а собственото финансиране е 4 134 860 евро. Ремонтът на бул. „Добруджа“ включва две пътни платна от кръговото кръстовище на кв. „Рилци“ в посока центъра, двете платна са с дължина 2810 метра до бензиностанция „Шел“ и съответно моста на ЖП гарата. Улица „Никола Петков“ е с дължина 2 012 метра. По думите на зам.-кмета разработването на проектното предложение е изисквало много усилия. Оценявано е на два етапа и в крайна сметка на 8 и 9 февруари тази година Управляващият орган в секретариата на румънския град Кълъраш е уведомил Община град Добрич, че са получени 86 точки, партньорите са включени в класирането и следва подготовка на документите за подписване на договор. Двустранното споразумение вече е подписано в Меджидия. Междувременно Общината в Добрич за да не се губи време е обявила обществените поръчки.\r\nЖулиета НИКОЛОВА", "date": "2018.05.21", "title": "Кметът на Добрич Йордан Йорданов е в София за подписване на договор по проект по Програмата за трансгранично сътрудничество ИНТЕРРЕГ V-A Румъния - България 2014-2020"}
{"url": "http://www.focus-news.net/news/2018/05/21/2524387/lokalno-makedoniya-spored-bpts-nyama-opasnost-ot-shizma-za-tsarkvata-zashtoto-ne-narushava-kanonite.html", "text": "Всички спекулации за разкол в Българската православна църква не отговарят на действителността, тъй като Комисията на Светия Синод, отговаряща за македонското искане, не е извършила дейности в разрез с каноните, които биха довели до схизма. Това се посочва в съобщение на Комисията на БПЦ за възстановяване на каноничния статут на Македонската православна църква - Охридска архиепископия, отбелязва скопското електронно издание „Локално“.\r\nСпоред Комисията, чийто председател е митрополит Киприан, българските митрополити имат право на свои лични възгледи и мнения, но по въпроси, свързани с диалога за създаване каноничен статут на Македонската православна църква-ОА и свързаните решения на Комисията, право да се произнася има само и единствено председателят на Синодалната комисия. В съобщението се добавя, че Светият синод на БПЦ досега не е извършил никакви действия в противоречие с каноните на Светата православна църква.\r\nЕдна от задачите на Синодалната комисия е точно такава - да води диалог и консултации с православни църкви в търсене на начини и средства за постигане на желания резултат, без да се нарушават каноните на Светото Православие.Тереза Герова", "date": "2018.05.21", "title": "„Локално“ (Македония): Според БПЦ няма опасност от схизма за църквата, защото не нарушава каноните"}
{"url": "http://www.focus-news.net/news/2018/05/21/2524383/sport-shvetsiya-zashtiti-svetovnata-si-titla-po-hokey-na-led.html", "text": "Швеция защити световната си титла по хокей на лед. На финала в Копенхаген скандинавците победиха състава на Швейцария с 3:2 след дузпи. Двата отбора завършиха наравно 2:2 в редовното време и продълженията, а шведският вратар Андерс Нилсон спаси три дузпи на швейцарците. \r\nВ мач за бронза САЩ се наложи над Канада с 3:2. Олимпийският шампион Русия остана на шесто място в крайното класиране.", "date": "2018.05.21", "title": "Спорт: Швеция защити световната си титла по хокей на лед"}
{"url": "http://www.focus-news.net/news/2018/05/21/2524395/blic-sarbiya-kakav-e-zamisalat-na-albantsite-za-kosovskata-armiya-osem-hilyadi-voynitsi-turski-pushki-i-dupka-v-byudzheta.html", "text": "Прекратяването на мисиите на ЕУЛЕКС и КейФОР може би ще се превърне в прелюдия към това, към което управляващите в Прищина се стремят от години – създаване на собствена армия, чрез която бившата сръбска провинция ще получи още едно „признаване“ на суверенитета й, пише белградското електронно издание Blic с коментар, че албанците в Косово замислят армия с осем хиляди войници, турски пушки и дупка в бюджета.\r\nВремето ще покаже какво ще се случи с въпроса за трансформирането на Косовските сили за сигурност, но впечатлението, че идеята на Прищина постепенно върви към реализация, се потвърждава от все по-честите изявления на представителите на косовските власти, но и на международната общност.\r\nКолко сериозни са косоварите в това начинание показва напълно разработеният план за формиране на армията .Това, което е известно до момента, е, че тя ще се състои от осем хиляди души, от които три хиляди ще бъдат в запас. \r\nОт редакцията привеждат информация, че армията на Косово ще се формира на три етапа и ще бъде завършена до края на 2019 г. Първият е свързан с промените в законодателството и Конституцията, и реорганизация на КСС, вторият – с изграждане на капацитета на командването, а третият – с привеждането на армията в „бойна оперативност“ – както на войниците, така и на въоръжението, с което ще разполага.\r\nСъщевременно косовските власти обмислят дали и какво оръжие биха могли да закупят или придобият чрез дарения или продажби на преференциални цени. \r\nBlic припомня, че Турция дари на Косово 20 бронетранспортьора „Кобра“. Известно че, че част от оръжията, с които разполагат КСС, са турско производство. Миналата година между Анкара и Прищина бяха в ход разговори за закупуването на хеликоптери, макар досега желанието на косоварите за покупка на машините да остава само на хартия. \r\nЗасега КСС не може да се похвали с мощни оръжия. Причината е свързана с бюджета за военните, които може да разчитат на едва около 70 млн. евро. В бъдеще обаче армията може да създаде огромна дупка в бюджета, ако Косово осъществи намеренията си да придобие допълнителни пехотни оръжия, автоматични пушки, зенитна артилерия, минохвъргачки и боеприпаси за тях, а дори и два танка, всички от които, както се твърди, „чрез компания от Катар, която продава оръжие\".Тереза Герова", "date": "2018.05.21", "title": "Blic (Сърбия): Какъв е замисълът на албанците за косовската армия – осем хиляди войници, турски пушки и дупка в бюджета"}
{"url": "http://www.focus-news.net/news/2018/05/21/2524381/adelina-stefanova-v-nyakoi-chasti-na-stranata-na-praznika-na-ravnoapostoli-konstantin-i-elena-se-izvarshvat-narodni-obredni-praktiki-kato-nestinarstvoto.html", "text": "Празникът на равноапостоли Константин и Елена е предимно църковен, но в някои части на страната се извършват народни обредни практики като „Нестинарството“. Това каза за Радио „Фокус“ – Пирин Аделина Стефанова, уредник в храм „Въведение Богородично“ - Благоевград. По думите ѝ в деня на равноапостолите се отслужва литургия. „Народът от своя страна отбелязва празникът без особени обреди и обичаи“, каза още Стефанова. Тя добави, че в някои краища на страната е утвърдено да се извършват специфични обреди. „В Родопите този ден се чества като празник на овчарите поради задържането на снега и по-късното избуяване на тревата. Овцете се доят, а млякото се отделя. Овцете се извеждат на летни пасища и се коли курбан. В другата област – в Странджа на този ден се играе така нареченото „Нестинарско хоро“. След църковната служба шествие от свещеник, главен нестинар и бъдещ нестинар обикалят селото“, заяви Стефанова. Тя уточни, че мъжете носят иконата на светите Константин и Елена, окичена с венец, а след тях е нестинарският тъпан, който цяла година е държан в църквата точно до иконата на светците. „На извора или на чешмата, която се намира на мегдана, се слага обща трапеза, курбан и всички сядат да се веселят. Хората казват, че ако вечерта на този ден е топла, а нощта – звездна, лятото ще бъде сухо, житото ще се прибере навреме и няма да се разпилее“, отбеляза Стефанова. „Нестинарското хоро се играе върху жарава. Вечерта на площада сред полето се пали огън, след което върху жаравата танцуват нестинарите“, каза тя. Стефанова подчерта, че при нестинарското хоро с огнен танц, боси крака и с иконата на светите Константин и Елена в ръце, се предсказват събития, болести, мор и войни.\r\nЛивия НИНОВА", "date": "2018.05.21", "title": "Аделина Стефанова: В някои части на страната на празника на равноапостоли Константин и Елена се извършват народни обредни практики като „Нестинарството“"}
{"url": "http://www.focus-news.net/news/2018/05/21/2524398/kyustendil-izticha-srokat-za-razpisvane-na-merkite-za-obezopasyavane-na-vodnite-ploshti-na-teritoriyata-na-obshtinata.html", "text": "Изтича срокът за разписване на мерките за обезопасяване на водните площи на територията на общината. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите ѝ срокът е до днес и е определен със заповед на кмета на Община Кюстендил, с която са регламентирани дейностите по обезопасяване на водните площи за летния сезон. „Всеки собственик на водни площи е задължен да разработи и да представи мерки за обезопасяване на обектите. Разписаните мерки се предоставят на сформираната комисия по водноспасителна дейност, действаща на територията на Община Кюстендил”, каза Нели Петкова. По думите ѝ степента на обезопасяване зависи от вида на водните обекти, мерките са упоменати и в специална наредба и засягат физическите и юридическите лица, които притежават или стопанисват водни площи. Изпълнението на мерките ще бъде проверявано и контролирано от общинската комисия.\r\nВенцеслав ИЛЧЕВ", "date": "2018.05.21", "title": "Кюстендил: Изтича срокът за разписване на мерките за обезопасяване на водните площи на територията на общината"}
{"url": "http://www.focus-news.net/news/2018/05/21/2524399/ombudsmanat-maya-manolova-svikva-sreshta-po-problemite-na-zdraveopazvaneto-na-23-may.html", "text": "Омбудсманът Мая Манолова организира обществена дискусия по проблемите на здравеопазването. Това съобщиха от пресофиса на омбудсмана. Форумът ще се състои на 23 май 2018 г. от 11.00 часа в институцията на омбудсмана на ул. „Георг Вашингтон“ 22. Поводът са десетките жалби на граждани, съсловни, професионални и пациентски организации, които сигнализират за системен недостиг на финансови средства в сектора, което се отразява негативно върху достъпа и качеството на предлаганите медицинските услуги у нас. Напрежението в системата поражда скандали, протести и фалити на лечебни заведения, а потърпевши от тези негативни тенденции са както гражданите като пациенти и здравноосигурени лица, така и работещите в сектора, чиито трудови права са застрашени.   \r\nПоканени за участие в дискусията са народни представители, всички отговорни държавни институции, министърът на здравеопазването, управителят и членовете на НС на НЗОК, експерти и граждани, Български лекарски съюз, Национално сдружение на общопрактикуващите лекари, Асоциация на областните болници, Национално сдружение на частните болници, Българска болнична асоциация, Сдружение на общинските болници, Българска асоциация на професионалистите по здравни грижи, Българска стопанска камера, Център за защита на правата в здравеопазването и други съсловни, професионални и пациентски организации.", "date": "2018.05.21", "title": "Омбудсманът Мая Манолова свиква среща по проблемите на здравеопазването на 23 май"}
{"url": "http://www.focus-news.net/news/2018/05/21/2524400/zhitelite-na-edna-obshtina-i-tri-kmetstva-shte-izbirat-kmet-na-vtori-tur-na-27-may-obzor.html", "text": "Частични кметски избори се проведоха на 20 май в 2 общини и 8 кметства в страната. На първи тур  ДПС спечели вота в една община и две кметства, ГЕРБ победи в две населени места, а в едно кметство преизбра доскоршния си кмет, който се яви като независим кандидат. На 27 май жителите на една община и три кметства ще избират кмет на втори тур.  ДПС печели вота в община Лозница, където кандидатът на партията Севгин Шукри получи подкрепата на 2623 избиратели. Втори остана Ниязи Ниязиев от ГЕРБ, за когото са гласували 1629 души. Трети е кандидатът на БСП Цветомир Савов, който е получил гласовете на 253 избиратели. Броят на действителните гласове с отбелязване „Не подкрепям никого“ е 34. Изборният ден в общината приключи при 58% избирателна активност. Правото си на вот са упражнили 4673 от общо 8062 избиратели. До изборите в общината се стигна, след като през февруари кметът Айхан Хашимов бе осъден условно за неправомерно изразходване на бюджетни средства.\r\nАлдин Чолаков от ДПС спечели кметските избори в село Маломир, община Върбица с 251 гласа. Негов опонент беше Деян Чолаков от ПП ГЕРБ. Изборният ден приключи при 70,9%. До изборите се стигна, след като предишният кмет на населеното място започна работа като полицай и оваканти поста.\r\nДоскорошният кмет на кърджалийското село Мост Лятиф Расим печели кметските избори в населеното място с 310 гласа. Негов опонент беше Емин Исмаил от ПП ГЕРБ. Изборният ден в населеното място приключи с 57.33 % избирателната активност. Общият брой на гласувалите е 387, при имащи право на глас 675 души. До изборите се стигна, след като пълномощията на Лятиф Расим бяха прекратени предсрочно в края на 2017 г. заради участието му в търговско дружество.ПП ГЕРБ печели кметските избори в село Криво поле, община Хасково, където за издигнатия от партията кандидат Андрей Гаджев са гласували 232 избиратели. Конкурент на Гаджев в надпреварата за кметския пост бе Асен Христов от ДПС. Изборният ден в населеното място приключи при 52.7 % избирателна активност. Гласували са 388 жители на населеното място от 736 имащи право на глас. До частичните избори в селото се стигна след отстраняването на редовно избрания кмет Стойчо Стоев заради влязла в сила присъда за шофиране след употреба на алкохол.\r\nПартията записва победа и в село Миланово, община Велики Преслав. Там кандидатът на ПП ГЕРБ Хасан Хасанов печели с подкрепата на 254 гласа. Негово опонент в кметската надпревара бе Салим Ахмед от ДПС. Изборният ден в населеното място приключи при 58% избирателна активност. Правото си на глас са упражнили 320 от общо 522 гласоподаватели.  До изборите в населеното място се стигна, след като предишният кмет на - Ариф Мехмед Мехмед подаде молба за предсрочно прекратяване на пълномощията му.\r\nДосегашният кмет на пазарджишкото село Семчиново, община Септември - Пламен Темелков, спечели частичните местни избори в населеното място. Издигнатият от Инициативен комитет независим кандидат е получил 666 действителни гласа от 1188 гласували. До частичните местни избори за кмет на село Семчиново, община Септември, се стигна, след като пълномощията като кмет на Пламен Темелков бяха предсрочно прекратени, а решението за това бе потвърдено от Върховния административен съд. Причината за прекратяването на пълномощията му бе неявяване на работа през определен период от време, в което той, заедно с още 7 души бе екстрадиран в Испания в изпълнение на Европейска заповед за арест, с обвинения за участие в организиране престъпна група, трафик на хора и склоняване към проституция. Другият кандидат за кмет на селото, който губи изборите, е Димитър Джамов. Той вече е бил кмет на Семчиново през периода 2007-20111 година.\r\nМитко Антов от БСП и издигнатия от инициативен комитет Веселин Велков отиват на балотаж за кметския пост в Община Макреш,който ще се проведе в неделя - 27 май. Четиримата кандидати за кмет на Общината не успяха да съберат повече от 50% от гласовете на избирателите на провелите се тази неделя избори. За Митко Антов са гласували 340 избиратели или 38.68% от имащите право на глас, а за Веселин Велков резултатът е 227 гласа или 25,82%. Кандидатът на ГЕРБ Николай Ненчев е трети със 179 гласа и 20.36%, четвърти е Цветомир Николов, независими кандидат, издигнат от Инициативен комитет със 129 гласа и 14,69%. Жителите на община Макреш гласуваха за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП. През 2016 г. също подаде оставка, но след това я оттегли.Втори тур на кметските избори ще се проведе и в село Галиче, община Бяла Слатина. Там един срещу друг отново ще се изправят кандидатът на БСП Веселин Тушинов и този на ПП ГЕРБ Страхил Стоянов. На първи тур за Тушинов са гласували 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите. Изборният ден в населеното място приключи при 61 % избирателна активност. Гласували са 915 избиратели от 1497 имащи право на глас. На територията на кметството бяха разкрити 4 избирателни секции. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.\r\nГЕРБ и БСП ще мерят сили и на балотажа в село Беден, община Девин. Първият тур на изборите в селото приключиха при 66% избирателна активност. От общо 351 гласоподаватели, правото си на вот са упражнили 231 души. За кандидата на БСП Николай Димов са гласували 103-ма души, а кандидата на ГЕРБ Стоян Настанлиев е подкрепен от 93-ма жители на селото. За третият кандидат - Румен Каров от ДПС са гласували 26 души. Недействителните бюлетини са 6.  \r\nБалотаж ще се проведе и в село Лясково, община Добричка. Там в неделя кметското място ще си оспорват Божко Божков от Земеделски народен съюз и Костадин Куртев от БСП, които на първия тур получиха по равен брой гласове от избирателите - 62. Изборният ден в населеното място приключи при 63.79% избирателна активност. От 290 имащи право на глас, вота си са упражнили 185 души. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.", "date": "2018.05.21", "title": "Жителите на една община и три кметства ще избират кмет на втори тур на 27 май (ОБЗОР)"}
{"url": "http://www.focus-news.net/news/2018/05/21/2524401/dobrich-chast-ot-abonatite-v-zhk-balik-sa-s-narusheno-vodopodavane-poradi-otstranyavane-na-avarii.html", "text": "Пет улици и един блок жк. „Балик“ са с нарушено водоподаване поради отстраняване на аварии. Има населени места в областта без водоподавне, съобщиха от ВиК - Добрич. В район Добрич с нарушено водоподаване са живущите в жк. „Балик“ и по улиците ул. „Черно море“ №10, „Иван Вазов“ №20, \"Ген. Г. Попов\", \"Стара планина\" и \"Пробуда“. В областта с нарушено водоподаване са в район Добрич-селска - селата Минково, Ловчанци и Смолница, също Помпена станция (ПС) - Долина, в район Балчик – Вилна зона „Сборно място“ и с. Кранево, в Район Каварна - с. Вранино, СК – Селце, в Район Тервел - ул. „Никола Вапцаров“ и ул. \"Хан Аспарух\" в града, както и с. Коларци, в Район Генерал Тошево - селата Снягово, Люляково и Пчеларово, също град Генерал Тошево, и в Район Шабла - ул. „Пионерска“ в града.", "date": "2018.05.21", "title": "Добрич: Част от абонатите в жк. „Балик“ са с нарушено водоподаване поради отстраняване на аварии"}
{"url": "http://www.focus-news.net/news/2018/05/21/2524407/bez-problemi-se-osashtestvyava-preminavaneto-na-avtomobili-prez-vsichki-granichni-punktove-v-yugozapadna-balgariya.html", "text": "Нормално натоварен е трафикът на всички гранични пунктове в Югозападна България. Това съобщиха за Радио „Фокус“ – Пирин от Гранична полиция. Без проблеми се извършва преминаването на леки и товарни автомобили както на българо-гръцката, така и на българо-македонската граница. Трафикът по основните пътни направления в област Благоевград – автомагистрала „Струма“, главен път Е-79 и второкласен път-19 Симитли – Гоце Делчев е обичайно натоварен за този час на деня. На места пътните настилки са частично мокри и хлъзгави, тъй като превалява слаб дъжд.\r\nЛивия НИНОВА", "date": "2018.05.21", "title": "Без проблеми се осъществява преминаването на автомобили през всички гранични пунктове в Югозападна България"}
{"url": "http://www.focus-news.net/news/2018/05/21/2524397/nov-rekorden-spad-na-turskata-lira-edin-dolar-veche-struva-452-liri-edin-britanski-paund-608-liri-a-evroto-se-targuva-za-532-liri.html", "text": "Сутрешният сеанс на валутния пазар в Истанбул започна с нови рекордно ниски нива на курса на турската лира, пише вестник „Джумхуриет”. Котировките на долара започнаха от 4..5277 турски лири, а на британския  паунд – от 6.0819 турски лири – най-високите нива за всички времена. Котировките на еврото се доближиха също до рекордни стойности – 5.3196 турски лири. Всичко това става след анонсите на Централната банка от миналата седмица, че „ще бъдат взети всички мерки за овладяване на валутната търговия”. След тях котировките паднаха средно с 8-10 куруша, но още в първия ден на тази седмица скочиха отново рязко нагоре, посочва още „Джумхуриет”. Георги Димов", "date": "2018.05.21", "title": "Нов рекорден спад на турската лира: Един долар вече струва 4.52 лири; един британски паунд -  6.08 лири, а еврото се търгува за; 5.32 лири"}
{"url": "http://www.focus-news.net/news/2018/05/21/2524404/varna-okrazhniyat-sad-nalozhi-1-godina-zatvor-s-3-godishen-izpitatelen-srok-na-podsadim-za-podkup-i-upravlenie-na-avtomobil-pod-vliyanie-na-alkohol.html", "text": "25-годишен мъж от Варна, предаден на съд с обвинителен акт на Окръжната прокуратура за даден подкуп и шофиране след употреба на алкохол, получи наказание 1 година лишаване от свобода с 3-годишен изпитателен срок и 700 лева глоба. Това съобщиха от пресцентъра на Апелативна прокуратура - Варна. С присъдата на Варненския окръжен съд, постановена при условията на съкратено съдебно следствие, подсъдимият бе лишен и от право да управлява МПС.\r\nНа 3 декември миналата година 25-годишният мъж бил спрян за проверка. Въпреки че употребил алкохол, той се качил на автомобила си и решил да се прибере в близко до Варна село, където живеел. При проверката полицейските служители усетили, че водачът лъха на алкохол. Бил уведомен, че трябва да изчака идването на служители, които да проведат тест за употреба на алкохол. Тогава мъжът пуснал в служебния автомобил на проверяващите банкнота от 50 лева и поискал да получи обратно документите си и да продължи с автомобила си. Тестът за алкохол показал концентрация от 1,4 на хиляда. \r\nПрисъдата на Варненския окръжен съд подлежи на обжалване пред Апелативния съд.", "date": "2018.05.21", "title": "Варна: Окръжният съд наложи 1 година затвор с 3-годишен изпитателен срок на подсъдим за подкуп и управление на автомобил под влияние на алкохол"}
{"url": "http://www.focus-news.net/news/2018/05/21/2524406/otets-georgi-palikarski-paraklisat-sv-sv-konstantin-i-elena-nad-dupnitsa-pazi-spomena-za-monasi-platili-s-zhivota-si-zaradi-vyarata.html", "text": "Параклисът „Св. св. Константин и Елена“ над Дупница пази спомена за монаси, платили с живота си заради вярата. Това каза пред Радио „Фокус” – Кюстендил отец Георги Паликарски, архиерейски наместник на Дупнишка духовна околия. По думите му параклисът се намира в местността „Джинджийската кория”, високо над Дупница. Там в миналото имало манастир, поддържал тесни връзки със Светата Рилска обител. В него служели монаси, разполагал с богата библиотека, но след Баташкото клане, османлиите убили служилите в манастира монаси и го унищожили. „Там имаше три бряста. До тях открихме и тленните останки на монасите”, каза отец Георги Паликарски. На този ден в параклиса се прави служба, след което се раздава курбан за здраве.\r\nВенцеслав ИЛЧЕВ", "date": "2018.05.21", "title": "Отец Георги Паликарски: Параклисът „Св. св. Константин и Елена“ над Дупница пази спомена за монаси, платили с живота си заради вярата"}
{"url": "http://www.focus-news.net/news/2018/05/21/2524403/siyka-surkova-kmet-na-selo-momchilovtsi-182-godishnata-tsarkva-sv-sv-konstantin-i-elena-chestva-hramoviya-si-praznik.html", "text": "Храмовият празник на църквата „Св. св. Константин и Елена“ в Момчиловци се отбелязва подобаващо всяка година. Това каза за Радио „Фокус“ – Смолян кметът на селото, Сийка Суркова. По думите ѝ на тази дата всички жители и гости на селото се отправят към 182-годишния храм, който носи името на светите равноапостоли Константин и неговата майка Елена. „Това е изключително свят за нас празник, на който всеки отправя молитва за по-добро бъдеще на семейството си, близките и селото. Ние сме сигурни, че светците, които са на почит в селото, ни закрилят. На този ден се раздава благословена трапеза, като повечето от жителите на Момчиловци участват с дарения за нея, а след светата литургия тя се освещава и се раздява на миряните“, поясни Суркова.\r\nТя отбеляза, че църквата е една от гордостите в Момчиловци. „Камбанарията ѝ е част от 100-те национални туристически обекти на България. Много от туристите, които идват в Момчиловци, искат да влязат в нея, да я разгледат и да получат печата си в книжките за националните обекти. Църквата е осветена през 1836 година. По-късно йеромонах Григорий открива и килийното училище към нея. Тя е една от основните причини за запазването на християнството тук, за просветата и развитието на селото като такова средище, каквото е то в момента“, каза още Суркова. Тя добави, че в околностите на Момчиловци има и параклис, която носи името „Св. св. Константин и Елена“. Той е построен на мястото на стар параклис преди 150 години. Неговото освещаване се случи през 2010 г, а честването на неговия храмов празник ще бъде на 26 май. \"130 са именниците в Момчиловци на днишния празник, като почти във всяка къща има човек с името Костадин или Елена\", каза още кметът на Момчиловци.\r\nНели ГЕРГЬОВСКА", "date": "2018.05.21", "title": "Сийка Суркова, кмет на село Момчиловци: 182-годишната църква „Св. св. Константин и Елена“ чества храмовия си празник"}
{"url": "http://www.focus-news.net/news/2018/05/21/2524396/varna-3-541-uchenitsi-ot-oblastta-sa-se-yavili-na-darzhavniya-zrelosten-izpit-po-balgarski-ezik-i-literatura.html", "text": "3 541 ученици от областта са се явили на държавния зрелостен изпит по български език и литература. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Тя допълни, че от випуска с 3 770 зрелостници допуснати до изпит са 3 608. „В изпитните зали днес се явиха и работят 3 541 ученици. 67 ученици не се явиха, а 162 не са допуснати до изпит“, допълни Венцеслава Генова. Сред зрелостниците, които работят, има 23 ученици със специални образователни потребности. Изпитът се провежда в 41 изпитни сгради и 284 изпитни зали. „Там са разпределени 980 квестори, които съблюдават спазването на правилата за провеждане на изпита. Има осигурено видеонаблюдение както в Регионалното управление на образованието, така и в Министерството на образованието, което означава, че във всяка изпитна зала има камера, която осигурява видеонаблюдението“, заяви Венцеслава Генова.\r\nМарияна ВАЛЕНТИНОВА", "date": "2018.05.21", "title": "Варна: 3 541 ученици от областта са се явили на държавния зрелостен изпит по български език и литература"}
{"url": "http://www.focus-news.net/news/2018/05/21/2524402/edryo-edrev-lyutier-uchastnitsi-ot-11-darzhavi-shte-se-vklyuchat-v-mezhdunarodniya-konkurs-po-lyutierstvo-koyto-shte-se-provede-v-kazanlak-v-ramkite-na-115-iya-festival-na-rozata.html", "text": "Участници от 11 държави ще се включат в Международния конкурс по лютиерство, който ще се  проведе в Казанлък в рамките на 115-ия Фестивал на розата. Това каза казанлъшкият лютиер от международна величина Едрьо Едрев по време на пресконференция във връзка с предстоящия 115-и Фестивал на розата и провеждащият се за първи път Международен конкурс за съвременно лютиерство за цигулка, виола, виолончело и китара, предаде репортер на Агенция „Фокус“. „Взехме решение с председателя на асоциацията на италианските лютиери Международният конкурс по лютиерство по изключение да се състои в Казанлък. Това е чест от тяхна страна. Миналата година Община Казанлък и Община Кремона, Италия подписаха рамков договор между двете кметства, за да може това мероприятие да се осъществи на 100%“, допълни той. „В Международния конкурс по лютиерство има участници от 11 държави, включително Япония, Китай, Нова Зеландия, Мексико, Тайван, Италия, Франция. Конкурсът е отворен за всички участници и посетители безплатно. Всеки, който желае да посети град Казанлък по време на Фестивала на розата, нека го направи“, каза още Едрьо Едрев. „България има над 20 участници в конкурса. Там участват общо около 130 души на инструменти от най-различни класове – виолончело, виола, цигулка, класическа китара. Казанлък е център на лютиерското изкуство. Имаме фабрика, която е дала много на нашите ученици и художествена гимназия, където от 30 години има паралелка по лютиерство“, каза още казанлъшкия лютиер.\r\nЦветелин ДИМИТРОВ", "date": "2018.05.21", "title": "Едрьо Едрев, лютиер: Участници от 11 държави ще се включат в Международния конкурс по лютиерство, който ще се  проведе в Казанлък в рамките на 115-ия Фестивал на розата"}
{"url": "http://www.focus-news.net/news/2018/05/21/2524408/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сутрешният сеанс на валутния пазар в Истанбул започна с нови рекордно ниски нива на курса на турската лира, пише вестник „Джумхуриет”. Котировките на долара започнаха от 4..5277 турски лири, а на британския  паунд – от 6.0819 турски лири – най-високите нива за всички времена. Котировките на еврото се доближиха също до рекордни стойности – 5.3196 турски лири. Всичко това става след анонсите на Централната банка от миналата седмица, че „ще бъдат взети всички мерки за овладяване на валутната търговия”. След тях котировките паднаха средно с 8-10 куруша, но още в първия ден на тази седмица скочиха отново рязко нагоре, посочва още „Джумхуриет”.\r\n*** Всички спекулации за разкол в Българската православна църква не отговарят на действителността, тъй като Комисията на Светия Синод, отговаряща за македонското искане, не е извършила дейности в разрез с каноните, които биха довели до схизма. Това се посочва в съобщение на Комисията на БПЦ за възстановяване на каноничния статут на Македонската православна църква - Охридска архиепископия, отбелязва скопското електронно издание „Локално“.\r\nСпоред Комисията, чийто председател е митрополит Киприан, българските митрополити имат право на свои лични възгледи и мнения, но по въпроси, свързани с диалога за създаване каноничен статут на Македонската православна църква-ОА и свързаните решения на Комисията, право да се произнася има само и единствено председателят на Синодалната комисия. В съобщението се добавя, че Светият синод на БПЦ досега не е извършил никакви действия в противоречие с каноните на Светата православна църква.\r\nЕдна от задачите на Синодалната комисия е точно такава - да води диалог и консултации с православни църкви в търсене на начини и средства за постигане на желания резултат, без да се нарушават каноните на Светото Православие.\r\n*** Прекратяването на мисиите на ЕУЛЕКС и КейФОР може би ще се превърне в прелюдия към това, към което управляващите в Прищина се стремят от години – създаване на собствена армия, чрез която бившата сръбска провинция ще получи още едно „признаване“ на суверенитета й, пише белградското електронно издание Blic с коментар, че албанците в Косово замислят армия с осем хиляди войници, турски пушки и дупка в бюджета.\r\nВремето ще покаже какво ще се случи с въпроса за трансформирането на Косовските сили за сигурност, но впечатлението, че идеята на Прищина постепенно върви към реализация, се потвърждава от все по-честите изявления на представителите на косовските власти, но и на международната общност.\r\nКолко сериозни са косоварите в това начинание показва напълно разработеният план за формиране на армията .Това, което е известно до момента, е, че тя ще се състои от осем хиляди души, от които три хиляди ще бъдат в запас. \r\nОт редакцията привеждат информация, че армията на Косово ще се формира на три етапа и ще бъде завършена до края на 2019 г. Първият е свързан с промените в законодателството и Конституцията, и реорганизация на КСС, вторият – с изграждане на капацитета на командването, а третият – с привеждането на армията в „бойна оперативност“ – както на войниците, така и на въоръжението, с което ще разполага.\r\nСъщевременно косовските власти обмислят дали и какво оръжие биха могли да закупят или придобият чрез дарения или продажби на преференциални цени. \r\nBlic припомня, че Турция дари на Косово 20 бронетранспортьора „Кобра“. Известно че, че част от оръжията, с които разполагат КСС, са турско производство. Миналата година между Анкара и Прищина бяха в ход разговори за закупуването на хеликоптери, макар досега желанието на косоварите за покупка на машините да остава само на хартия. \r\nЗасега КСС не може да се похвали с мощни оръжия. Причината е свързана с бюджета за военните, които може да разчитат на едва около 70 млн. евро. В бъдеще обаче армията може да създаде огромна дупка в бюджета, ако Косово осъществи намеренията си да придобие допълнителни пехотни оръжия, автоматични пушки, зенитна артилерия, минохвъргачки и боеприпаси за тях, а дори и два танка, всички от които, както се твърди, „чрез компания от Катар, която продава оръжие\".\r\n*** През 70-те години на миналия век млад американски магнат на име Доналд Тръмп прави новина като млад, дружелюбен и много успешен предприемач, занимаващ се с недвижими имоти. В същото време турското нашествие през 1974 г. на остров Кипър произвежда  международни заглавия. Сега, 44 години по-късно, двамата се намират на пътя на сблъсъка на исторически последици. Държавният глава на САЩ Доналд Тръмп е лидер на западния свят, а турската окупация на Кипър е първият съвременен опит на ислямския фундаментализъм да завладее територията и ресурсите на Запада, коментира Филип Кристофър, председател на международния координационен комитет „Справедливост за Кипър“, в авторска статия за гръцкото електронно издание Kathimerini.\r\nНовите разкрития показват, че Турция не преустановява опитите си за пълен контрол над северната част на остров Кипър, която е богата на въглеводороди и се издига като опора на западната цивилизация в Източното Средиземноморие. Кипърците се бориха до САЩ във всяка война от XX век и демонстрираха непоколебимо единомислие с тях. Когато Турция отказа да лекува нашите (американски – бел. р.) ранени войници в базата „Инджирлик“, след като ислямистки фундаменталисти бомбардираха американските военни казарми в Бейрут, Кипър се изправи и се погрижи за тях. \r\nТурският президент Реджеп Тайип Ердоган измами американските официални лица, че ще сложи край на незаконната военна окупация на Кипър. Той беше толкова убедителен, че се наложи убеждението, че предходният американски президент Барак Обама е прекарвал повече време за разговор по телефона с Ердоган, отколкото всеки друг държавен глава на САЩ. \r\nЕрдоган пренебрегна Женевските конвенции и тихичко насърчава стотици хиляди турци да се преместят да живеят сред кипърските турски, които традиционно са прозападни, умерени и светски настроени мюсюлмани. \r\nКипърските турци се оплакват, че Ердоган е насърчил откриването на джамии и изпращането на радикални имами в окупираната област (Севернокипърската турска репубилика – бел.р.), които „промиват мозъка ни\". Наскоро „Сивите вълци“ на Ердоган нападнаха редакцията на кипърски вестник, който изрази подкрепа към САЩ в противопоставянето им срещу действията на Анкара срещу кюрдите в Сирия. \r\nКато се има предвид, че раждаемостта на приблизително 500 хил. турци в Кипър е по-висока от тази на 800-те хил. кипърски гърци, християни,  които живеят на останалите две трети от острова, турците, които не са светски настроени, се превръщат в мнозинство в тази иначе западна демокрация и представляват още по-сериозна заплаха за интересите на САЩ в областта на сигурността.\r\nПодтикнат от необходимостта да се разсее общественото внимание от разпадащата се икономика, опитът на Ердоган за „завладяване“ ще достигне повратна точка при президентството на Тръмп. \r\nУверени сме, че именно Тръмп ще сложи край на това, че неговият „здрав разум“ ще сложи край на действията на Вашингтон, който даде „зелена светлина“ на турската агресия срещу Кипър. Съществуват десетки примери за незаконното използване в Кипър на американски оръжия и самолети от Турция в нарушение на Закона за чуждестранната помощ. Но нашата помощ за Турция включва и срамно мълчание.\r\nТръмп ще защити Кипър, богат на въглеводороди съюзник, който работи с Exxon, Shell и Noble Energy . Никозия също така сътрудничи на САЩ и Израел, за да осигури безопасен маршрут за тези ресурси за Западна Европа. Тръмп няма да се уплаши, така като турските военни кораби се опитват да сплашат компаниите, лицензирани от Кипър, като италианската Eni, да сондират въглеводороди в изключителни икономически зони на острова. Нито ще мълчи, наблюдавайки как Ердоган се опитва да погълне северната част на Кипър в стремежа си да създаде нов османски султанат.\r\nДокато Тръмп е лидер на западния свят, той няма да позволи на ислямистките фундаменталисти на Ердоган да завършат първия съвременен опит на ислямския фундаментализъм да завладее Запада.\r\n***", "date": "2018.05.21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/21/2524410/veliko-tarnovo-ofitsialno-otkrivat-obnovenata-detska-ploshtadka-na-ulitsa-sredna-gora-v-svishtov.html", "text": "Официално откриват обновената детска площадка на улица „Средна гора“ в Свищов. Това потвърдиха от пресцентъра на Община Свищов. Церемонията ще започне в 17.30 часа днес. В 17.45 часа ще се състои откриването на площадката за игра намираща се на улица „Петко Р. Славейков“. Игрищата са за деца от 0 до 12 години. Те са обновени със средства на Община Свищов и с реализирането им продължава подетата политика за грижа към най-малките и създаване на европейски условия за тяхното развитие.", "date": "2018.05.21", "title": "Велико Търново: Официално откриват обновената детска площадка на улица „Средна гора“ в Свищов"}
{"url": "http://www.focus-news.net/news/2018/05/21/2524409/anna-videnova-ministerstvo-na-kulturata-pozdravyavam-rakovodstvoto-na-obshtina-kazanlak-za-grizhata-kam-traditsiite-i-kulturnoto-nasledstvo-koeto-otlichava-kazanlak-ot-reditsa-drugi-obshtini.html", "text": "Поздравявам ръководството на Община Казанлък за грижата към традициите и културното наследство, което отличава Казанлък от редица други общини. Това каза Анна Виденова, главен експерт в Дирекция „Сценични изкуства и художествено образование“ в Министерството на културата по време на пресконференция във връзка с предстоящия 115-и Фестивал на розата в Казанлък и провеждащият се за първи път Международен конкурс за съвременно лютиерство за цигулка, виола, виолончело и китара, предаде репортер на Агенция „Фокус“. „Министерство на културата има традиции в подкрепа на фестивали в своята практика. Тази година специфичното във Фестивала на розата е конкурса за създаване на музикални инструменти, който за първи път напуска пределите на Италия. Това е голямо признание за българската школа за изработка на традиционни струнни инструменти в Казанлък“, допълни тя. „Искам да поздравя ръководството на Община Казанлък за запазването на тези традиции и грижата към културно наследство, което отличава Община Казанлък от редица други общини. Надявам се и догодина да продължат тази традиция – да гостуват толкова много лютиери и майстори в работата с дърво. От гледна точка на празниците, които кметът Галина Стоянова представи, Министерството на културата ще продължи да ги подкрепя, защото бъдещето е в изкуствата“, каза още Анна Виденова.\r\nЦветелин ДИМИТРОВ", "date": "2018.05.21", "title": "Анна Виденова, Министерство на културата: Поздравявам ръководството на Община Казанлък за грижата към традициите и културното наследство, което отличава Казанлък от редица други общини"}
{"url": "http://www.focus-news.net/news/2018/05/21/2524411/pazardzhik-okolo-150-kg-rechni-ratsi-sa-otkriti-pri-brakonierski-nabezi-kray-yaz-batak.html", "text": "Инспектори на ИАРА - Пазарджик извършиха нощна проверка по вода на яз. \"Батак\" в местността Баташки залив, съобщиха от пресцентъра на институцията. Открити са голямо количество различни видове кошове за раци общо 60 броя, в работно положение с различна дължина на кошовете от 3 м до 8 м всеки и уловени в тях раци – около 150 кг. Раците са освободени и върнати в язовира, а кошовете са иззети. Съставен е констативен протокол, срещу неизвестен извършител. Дни преди това е задържано лице превозващо голямо количество раци. На лицето са съставени два акта, като са иззети надуваема лодка с електрически двигател.", "date": "2018.05.21", "title": "Пазарджик: Около 150 кг речни раци са открити при бракониерски набези край яз. \"Батак\""}
{"url": "http://www.focus-news.net/news/2018/05/21/2524413/dobrich-raboti-se-po-nyakolko-uchastaka-po-dvata-lota-v-ramkite-na-proekta-za-vodniya-tsikal-na-grada.html", "text": "Работи се по различни направления по двата лота в рамките на „Интегриран проект за водния цикъл на гр. Добрич - Фаза 1”, предаде кореспондент на Радио „Фокус” – Варна. Строителни работи за подобряване на водния сектор днес се изпълняват по улиците “Никола Петков“, “Ивайло“, „Първомайска“, “Дуранкулак“, „Каменица“ до „Емона“, “Средна гора“, “Боряна“, “Д. Ковачев“, СВО по “Калина“, Роза“ по лот 3. По лот 2 продължава работата по улиците „Одрин“, „Люлебургас“, „Добричка епопея“, „Арда“, „Кирил и Методий“, „Ген. Столетов“, участък от Помпена станция „Врачанци“ в кв. „Рилци“, „Панайот Станчев“ и „Георги Кирков“. Всеки ден на сайта на Община град Добрич се публикува актуална информация за планираните дейности за улеснение на гражданите.\r\nЖулиета НИКОЛОВА", "date": "2018.05.21", "title": "Добрич: Работи се по няколко участъка по двата лота в рамките на проекта за водния цикъл на града"}
{"url": "http://www.focus-news.net/news/2018/05/21/2524405/ventseslava-genova-ruo-varna-kam-momenta-nyama-signali-za-narusheniya-na-pravilata-za-provezhdane-na-darzhavniya-zrelosten-izpit.html", "text": "Към момента няма сигнали за нарушения на правилата за провеждане на държавния зрелостен изпит по български език и литература. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. „Няма сигнали за нарушения или за информационна сигурност на изпитния материал, с който работят зрелостниците“, каза още Венцеслава Генова.\r\nИзпитът започна в 8.00 часа и ще продължи 4 астрономически часа, като за зрелостниците със специални образователни потребности той ще бъде 6 часа. Зрелостниците трябваше да заемат местата си в определените училища най-късно до 7.45 часа, да пишат с химикал с черен цвят и нямат право да напускат залите до края на първия модул.\r\nМарияна ВАЛЕНТИНОВА", "date": "2018.05.21", "title": "Венцеслава Генова, РУО – Варна: Към момента няма сигнали за нарушения на правилата за провеждане на държавния зрелостен изпит"}
{"url": "http://www.focus-news.net/news/2018/05/21/2524412/prokuraturata-proveryava-patnite-znatsi-i-markirovkite-predi-letniya-sezon.html", "text": "Върховната административна прокуратура организира проверка за законност по спазване на Закона за пътищата и подзаконови нормативни актове - Наредба № 18 от 23.07.2001 г. за сигнализация на пътищата с пътни знаци, Наредба № 2 от 2001 г. за сигнализация на пътищата с пътна маркировка и др. Това съобщиха от пресцентъра на Прокуратурата. \r\nВ съответствие с ръководните и контролни правомощия с инспекционни действия са натоварени председателя на Управителния съвет на Агенция „Пътна инфраструктура“ - за републиканските пътища и кметовете на общини - за общинските пътища. \r\nПри реализиране на проверката от ВАП се акцентира на наличието и видимостта на пътните знаци и на другите средства за сигнализиране. При установяване на конкретни случаи на ограничаване на възможността за възприемане на пътните знаци, на отделните видове табели и т. н. от посочените оправомощени органи се предприемат мерките, изискуеми от закона. \r\nОсвен това при проверката е нужно да се установи съответствието на пътната маркировка с нормативните условия, като при отклонения от тях следва спешно да се поднови.\r\nСрокът за извършване на проверката е двумесечен и през м. юли във ВАП ще се получи обобщена информация, включваща констатирани нарушения, предприети действия, издадени актове. \r\nЦелта на проверката е осигуряване на необходими предпоставки за безопасно и удобно движение по републиканските и общинските пътища, особено в летния период на засилено използване.", "date": "2018.05.21", "title": "Прокуратурата проверява пътните знаци и маркировките преди летния сезон"}
{"url": "http://www.focus-news.net/news/2018/05/21/2524416/veliko-tarnovo-vavezhda-se-vremenna-organizatsiya-na-dvizhenieto-v-grada-na-24-i-25-may.html", "text": "Въвежда се временна организация на движението в града на 24 и 25 май. Това съобщиха от пресцентъра на Община Велико Търново.\r\nНа 24 май за времето от 09.45 до 11.30 часа ще бъде затворен за движение на МПС участък от пл. \"Велчова завера\" до сградата на Музикално драматичен театър \"Константин Кисимов\"; за времето от 16.00 до 21.00 часа ще бъде затворен за движение на МПС участък от ул. \"Васил Левски\" от Студентски стол №2 до сградата на Община Велико Търново; за времето от 21.00 до 22.00 часа ще бъде затворен за движение на МПС пл. \"Цар Асен I\" и прилежащите му улици.\r\nНа 25 май за времето от 16.00 до 21.00 часа ще бъде затворен за движение участък от ул. \"Васил Левски\" от Студентски стол №2 до сградата на Община Велико Търново.", "date": "2018.05.21", "title": "Велико Търново: Въвежда се временна организация на движението в града на 24 и 25 май"}
{"url": "http://www.focus-news.net/news/2018/05/21/2524417/blagoevgrad-81-godishna-zhena-e-blasnata-ot-lek-avtomobil-v-bansko.html", "text": "81-годишна жена е блъсната от лек автомобил в Банско. Това съобщиха от ОДМВР - Благоевград. Инцидентът е станал на 18 май 2018 г. Около 15.55 часа лек автомобил „Мицубиши“ с 18-годишен водач от Банско, движейки се на заден ход по ул. “Ген. Стилян Ковачев“ в Банско е блъснал 81-годишна жена. С охлузна рана на дясната ръка и охлузна рана на лявото коляно е пострадала пешеходката, която след извършен медицински преглед е освободена за домашно лечение.", "date": "2018.05.21", "title": "Благоевград: 81-годишна жена е блъсната от лек автомобил в Банско"}
{"url": "http://www.focus-news.net/news/2018/05/21/2524419/blagoevgrad-trima-dushi-sa-postradali-pri-katastrofa-na-krastovishte-mezhdu-glaven-pat-e-79-i-pat-108-v-posoka-petrich.html", "text": "Трима души са пострадали при катастрофа на кръстовище между главен път Е-79 и път 108 в посока Петрич. Това съобщиха от ОДМВР - Благоевград. Сигналът е подаден на 19 май 2018 г. около 10.15 часа. В района на кръстовище между ПП1 Е-79 и път 108 в посока Петрич е станало пътнотранспортно произшествие, при което лек автомобил „Опел Астра“ с 41-годишна водачка от село Плоски, на ляв завой отнема предимството и блъска товарен автомобил „Мерцедес“ с 42-годишен водач от Петрич, движещ се в посока от Петрич към Мелник. В резултат на инцидента са пострадали: водачката на лекия автомобил „Опел“, 21-годишна жена и 50-годишен мъж и двамата от село Плоски, пътуващи в лекия автомобил „Опел Астра“, като мъжът е освободен за домашно лечение, а двете жени са настанени за лечение в МБАЛ - Сандански.", "date": "2018.05.21", "title": "Благоевград: Трима души са пострадали при катастрофа на кръстовище между главен път Е-79 и път 108 в посока Петрич"}
{"url": "http://www.focus-news.net/news/2018/05/21/2524415/pp-gerb-vnese-signal-do-prokuraturata-sreshtu-deputata-ot-bps-tasko-ermenkov-zaradi-publikatsiyata-mu-che-vodata-v-sofiya-e-otrovna.html", "text": "ПП ГЕРБ внесе сигнал до прокуратурата срещу депутата от БСП Таско Ерменков. Причината е публикация на Таско Ерменков, в която той твърди, че водата в София е „отровна“ и така предизвика смут сред жителите на столицата, предаде репортер на Агенция \"Фокус\".\r\nДеница КИТАНОВА", "date": "2018.05.21", "title": "ПП ГЕРБ внесе сигнал до прокуратурата срещу депутата от БПС Таско Ерменков заради публикацията му, че водата в София е отровна"}
{"url": "http://www.focus-news.net/news/2018/05/21/2524421/varna-s-59-se-e-uvelichil-broyat-na-mestata-v-detskite-yasli-v-oblastta-prez-2017-godina.html", "text": "Броят на местата в детските ясли във Варненска област се е увеличил с 59 през последната година. Това съобщават от пресцентъра на териториалното звено на Националния статистически институт(НСИ) във Варна. Според данните в сравнение с 2016 година, броят на децата в детските ясли намалява с 1,4 %. През 2017 година в самостоятелни детски ясли и яслени групи в областта са постъпили 2218 деца. Броят им е с 48 повече в сравнение с предходната 2016 година. В края на миналата година за отглеждане и възпитаване в детски ясли остават 2419 деца, от които момчетата са 1214, а момичетата – 1205. При разпределението на децата, отглеждани в детски ясли в област Варна по възраст, през 2017 година с най-голям относителен дял са 2-годишните– 85,1%. След тях са децата на 1 година – 14 %, а с най-малък дял са децата на 3-годишна възраст – 0,9 %. Към 31 декември 2017 година в област Варна са функционирали 42 самостоятелни детски ясли и яслени групи с общо 2092 места в тях. В сравнение с предходната година, броят на местата в детските ясли нараства с 59, или с 2.9 %. В градовете детските ясли са 39 с 2025 места, а в селата – 3 с 67 места. Осигуреността с места в детските ясли към 31 декември 2017 година в област Варна е 15.5 % като за страната тя е 16.9 %. Най-висока е осигуреността с места в детските ясли в областите Габрово, Благоевград и София(столица), съответно 24.8, 23.1 и 21.3 на 100 деца, сочат данните на НСИ. През изминалата година по основно трудово правоотношение в детските ясли в област Варна са работили 549 специалист, като медицинските сестри са 214.", "date": "2018.05.21", "title": "Варна: С 59 се е увеличил броят на местата в детските ясли в областта през 2017 година"}
{"url": "http://www.focus-news.net/news/2018/05/21/2524418/pp-gerb-poiska-ostavkata-na-deputata-ot-bsp-tasko-ermenkov-zaradi-publikatsiyata-mu-che-vodata-v-sofiya-e-otrovna.html", "text": "ПП ГЕРБ поиска оставката на депутата от БСП Таско Ерменков заради публикацията му, че водата в София е отровна. Това стана ясно от думите на депутата от ПП ГЕРБ Тома Биков, след като партията внесе сигнал в прокуратура срещу Ерменков, предаде репортер на Агенция \"Фокус\". Биков настоя от БСП да се разграничат от действията на Ерменков и ако той не подаде оставка да бъде изключен от парламентарната група на партията. \r\nДеница КИТАНОВА", "date": "2018.05.21", "title": "ПП ГЕРБ поиска оставката на депутата от БСП Таско Ерменков заради публикацията му, че водата в София е отровна"}
{"url": "http://www.focus-news.net/news/2018/05/21/2524423/ministar-nikolay-nankov-shte-otkrie-diskusionen-forum-novite-investitsii-vav-vik-infrastruktura-na-22-may.html", "text": "На 22 май министърът на регионалното развитие и благоустройството Николай Нанков ще открие дискусионен форум „Новите инвестиции във ВиК инфраструктура“. Това съобщиха от пресцентъра на Министерство на регионалното развитие и благоустройството. Събитието ще се проведе от 10.00 часа в зала „Роял“ на София Хотел Балкан. Модератор на организираното от Министерството на регионалното развитие и благоустройството събитие ще бъде заместник-министър Малина Крумова. На него се очаква да присъстват вицепремиерът Томислав Дончев, министърът на околната среда и водите Нено Димов, кметът на София Йорданка Фандъкова, областни управители, представители на ВиК асоциации и други. \r\nПо време на форума ще бъдат представени инвестициите във ВиК мрежи и съоръжения, които ще бъдат финансирани от Оперативна програма „Околна среда 2014-2020 г.“ на база изготвените регионални прединвестиционни проучвания.", "date": "2018.05.21", "title": "Министър Николай Нанков ще открие дискусионен форум „Новите инвестиции във ВиК инфраструктура“ на 22 май"}
{"url": "http://www.focus-news.net/news/2018/05/21/2524414/afp-arestuvaniyat-v-marsiliya-s-materiali-za-bomba-e-balgarin-a-ne-chechenets.html", "text": "Френските власти идентифицираха арестувания на железопътната гара в Марсилия с материали за направата на взривно устройство като 48-годишен гражданин на България, предава AFP. \r\nЗаподозреният, за който се твърдеше, че е чеченец и говореше руски, бе задържан на централната железопътна гара в южния град в събота, след като жена сигнализира за „странно поведение“. Гарата, основен транспортен възел, остана блокирана в продължение на четири часа в събота, докато сапьори претърсваха периметъра й. \r\nПо-късно от Прокуратурата разкриха, че мъжът, който е задържан под стража за подготовка на престъпление, е български гражданин.\r\n„Това, което носеше, не беше взривно устройство, само по себе си не беше опасно, но беше оборудване, което може да се използва, за да се направи взривно устройство\", уточни представител на Прокуратурата. \r\nАгенцията припомня, че миналата седмица френски гражданин, роден в Чечения, уби един човек и рани четирима други при атака с хладно оръжие в Париж. Отговорност за атаката пое близкоизточната радикална групировка „Ислямска държава“. \r\nНападението бе последното от поредица от джихадистки атаки във Франция, които доведоха до смъртта на повече от 240 души през последните три години.\r\nПолицията и прокуратурата заявиха, че разпитват арестувания в Марсилия човек, за да проверят дали е планирал атака.\r\nКметът на града Жан-Клод Годен разпространи изявление, в което се казва, че атаката е била „предотвратена\" и че заподозреният е имал „очевидни терористични намерения\". Случаят обаче все още не е предаден на Антитерористичната прокуратура в Париж.Тереза Герова", "date": "2018.05.21", "title": "AFP: Арестуваният в Марсилия с материали за бомба е българин, а не чеченец"}
{"url": "http://www.focus-news.net/news/2018/05/21/2524425/veliko-tarnovo-22-godishen-motorist-bez-knizhka-e-zaginal-sled-katastrofa-po-patya-mezhdu-selata-samovodene-i-resen.html", "text": "Неправоспособен мотоциклетист е загинал при пътен инцидент между селата Самоводене и Ресен. Това съобщиха от ОДМВР – Велико Търново. Произшествието е станало тази нощ. Сигналът е получен в 23.11 часа. По първоначална информация мотоциклет „Ямаха“, управляван от неправоспособния М. Р. (22 г.) от Велико Търново е излязъл от пътното платно и се е ударил в крайпътни храсти. В резултат на това е пострадал водачът. Той е бил откаран във великотърновската болница с множество фрактури и с опасност за живота, където по-късно е починал. В хода на извършената проверка  е изяснено, че регистрационните табели на возилото са издадени за друго превозно средство и същото не е регистрирано по установения ред. Мотоциклетът е иззет. По случая е започнато досъдебно производство.", "date": "2018.05.21", "title": "Велико Търново: 22-годишен моторист без книжка е загинал след катастрофа по пътя между селата Самоводене и Ресен"}
{"url": "http://www.focus-news.net/news/2018/05/21/2524428/dobrich-obshtinata-predvizhda-promeni-v-dve-naredbi-predlozheniyata-shte-badat-glasuvani-na-zasedanie-na-obshtinskiya-savet-na-29-may.html", "text": "Общината предвижда промени в две наредби. Предложенията ще бъдат разгледани и гласувани на заседание на Общинския съвет (ОбС) на Добрич на 29 май. Това съобщи Елка Димова, зам.-кмет „Финанси и общинска собственост“, предаде кореспондент на Радио „Фокус” – Варна. Едната наредба е за съставяне, приемане и изпълнение на общинския бюджет. „Промените и в двете наредби отразяват промени в законите. Не е нещо, което ние си измисляме и искаме да добавим. В Наредбата за бюджета изискването вече да бъде публикувана поканата за публично обсъждане на бюджета до сега беше в два местни ежедневника, сега става един местен, регионален ежедневник. Така или иначе ние използваме повече канали от един ежедневник, така че за нас това не е толкова съществено“, коментира зам.-кметът. По думите ѝ по-същественото е затягането на бюджетната дисциплина. Въвеждат се допълнителни ограничения на възможността да се поемат ангажименти за разходи, също и да се извършват такива при определено състояние на приходите и процента на тяхното изпълнение. „За нас това са едни допълнителни мерки, които се налагат за запазване здравето на публичните финанси и по-точно на общинските“, подчерта Елка Димова. При втората Наредба за общинския дълг промените отново са на законодателно ниво и Общината само ги отразява. Има допълнителни текстове относно възможността за използване на финансови инструменти. „Разбира се всички чакаме с нетърпение те да влязат в действие, да ги ползваме и да ги прилагаме на практика. Засега това са само едни тестове, които тепърва ще ги тестваме в практиката“, каза Елка Димова. Освен това се разширява възможността за използване на един дългосрочен общински дълг, допълни зам.-кметът. Става дума за разплащане на просрочени задължения и за погасяване на заеми от централния бюджет. Промените в двете наредби са чисто технически и предстои тяхното гласуване на сесията на ОбС през май. С подробности по приемането на Наредбата за изменение и допълнение на Наредбата за условията и реда за съставяне на тригодишна бюджетна прогноза за местните дейности и за съставяне, приемане, изпълнение и отчитане на бюджета на Община град Добрич и на Наредбата за изменение и допълнение на Наредбата за цялостната организация по поемането, обслужването и управлението на общински дълг заинтересованите граждани могат да се запознаят на сайта на общинската администрация в рубриката „Общински съвет“, подлинк „Докладни записки“. \r\nЖулиета НИКОЛОВА", "date": "2018.05.21", "title": "Добрич: Общината предвижда промени в две наредби, предложенията ще бъдат гласувани на заседание на Общинския съвет на 29 май"}
{"url": "http://www.focus-news.net/news/2018/05/21/2524424/danail-kirilov-gerb-ne-mozhe-tasko-ermenkov-za-elementarni-politicheski-tseli-da-upotrebyava-takiva-instrumenti.html", "text": "Изискването към качеството политик е много голямо – не може Таско Ерменков за елементарни политически цели да  употребява такива инструменти. Това каза народният представител от ПГ на ГЕРБ Данаил Кирилов след като групата му внесе сигнал в прокуратурата срещу депутата Таско Ерменков, за замърсяване на водата, предаде репортер на Агенция „Фокус“.  „Току-що внесохме в регистратурата на ВКС сигнал, адресиран до главния прокурор с оглед изявленията на народния представител Таско Еремнков, с което той разпространява неверни, заблуждаващи сигнали за тревога и опасност, в резултат на което възниква страх и смут в населението. Искаме главният прокурор да разпореди съответно проверка за наличието на достатъчно данни дали с тези действия колегата Таско Ерменков извършва състави на престъпления“, каза Кирилов. Той уточни, че в сигнала са посочени два състава – разпространение на неверни сигнали и твърдения за заплаха и за наличие на специална цел – смут и страх в населението, което е специална цел на престъплението тероризъм. По думите му твърденията са предизвикали много сериозна обществена опасност. „Поставиха в страх и заблуда около 2 млн. граждани на София, които цял уикенд преживяваха истинността и неверността на тези твърдения“, каза Кирилов. По думите му изявленията на Таско Ерменков не са били предварително проверени, което е било редно и коректно. „Справките на „Софийска вода“ са публично достъпни“, заяви Кирилов. По думите му с поста си Таско Ерменков е снижил доверието в институциите. \r\n„И за двата престъпни състава – престъпленията са тежки, т.е. престъпленията се преследват по общ характер, така че главният прокурор би могъл да поиска снемане на имунитета на народния представител съобразно Конституцията“, допълни Кирилов. Депутатът поясни, че ГЕРБ не разполага с цялата информация дали Таско Ерменков е действал сам. „Имаме предположение, че той се е опитал да маскира специалната цел, посещавайки председателя на ДАНС, твърдейки, че институциите разполагали с данни за слухове през последната седмица“ ,каза Кирилов. По думите му това бележи началото на една бъдеща защитна стратегия с цел оневиняване на Ерменков. \r\nДеница КИТАНОВА", "date": "2018.05.21", "title": "Данаил Кирилов, ГЕРБ: Не може Таско Ерменков за елементарни политически цели да употребява такива инструменти"}
{"url": "http://www.focus-news.net/news/2018/05/21/2524427/toma-bikov-gerb-nadyavame-se-aktsiyata-na-tasko-ermenkov-da-ne-e-koordinirana-s-bsp-no-za-da-imame-dokazatelstva-prizovavame-opozitsiyata-da-poiska-ostavkata-mu.html", "text": "Надяваме се акцията на Таско Ерменков да не е координирана с БСП, но за да имаме доказателства, призоваваме опозицията да поиска оставката му. Това каза народният представител от ПГ на ГЕРБ Тома Биков, след като от ГЕРБ внесеха сигнал в прокуратурата срещу депутата Таско Ерменков, заради публикацията му, че водата в София е замърсена, предаде репортер на Агенция „Фокус“. Според Биков такъв тип доверие нарушава базовото доверие между институциите и гражданите и ако има действителен проблем, хората няма да знаят на кого да вярват. Биков поясни, че ГЕРБ има и политически искания. „За нас действията на г-н Ерменков са провокация към националната сигурност на България. Като народен представител г-н Ерменков, ако е бил загрижен, е имал възможност да провери“, заяви Биков и добави, че Ерменков е могъл да бъде допуснат до институциите, които да му дадат  необходимата информация. „За нас неговото поведение е продиктувано или от тотална неадекватност, която е недопустима за народен представител, или от злоумишлени действия в нарушаване на националната сигурност на България. В този смисъл ние сме озадачени и от бившия кмет на Шумен, който в същия период от време публикува във „Фейсбук“ информация, че Шумен е облъчен от радиоактивни вещества. Надяваме се, че това не е координирана акция на БСП“, каза Биков. \r\nДеница КИТАНОВА", "date": "2018.05.21", "title": "Тома Биков, ГЕРБ: Надяваме се акцията на Тaско Ерменков да не е координирана с БСП, но за да имаме доказателства, призоваваме опозицията да поиска оставката му"}
{"url": "http://www.focus-news.net/news/2018/05/21/2524420/mvnr-kam-momenta-nyama-potvardeni-danni-za-podgotovka-na-teroristichen-akt-ot-strana-na-zadarzhaniya-v-marsiliya-balgarin.html", "text": "Към момента няма потвърдени данни за подготовка на терористичен акт от страна на задържания в Марсилия българин. Това съобщиха от Министерство на външните работи. По информация на Посолството ни в Париж, в Марсилия е бил задържан български гражданин във връзка с издадена в България Европейска заповед за арест. Самоличността на задържания е установена и е известна на българските компетентни органи. Наложена му е мярка задържане под стража. По информация на дипломатическата ни мисия във Френската република към момента няма потвърдени данни за подготовка на терористичен акт от страна на задържания, уточняват от МВнР.", "date": "2018.05.21", "title": "МВнР: Към момента няма потвърдени данни за подготовка на терористичен акт от страна на задържания в Марсилия българин"}
{"url": "http://www.focus-news.net/news/2018/05/21/2524433/sport-milosh-raonich-propuska-rolan-garos.html", "text": "Милош Раонич ще пропусне участие в тазгодишното издание на Откритото първенство по тенис на Франция заради контузия в коляното. Съответната информация обяви самият тенисист в пост в социалната мрежа „Туитър“.\r\nРаонич се отказа от двубоя си от третия кръг от „Мастърс“-а в Монте Карло, но по-късно на турнира в Мадрид успя да се наложи над Григор Димитров, преди да отпадне от Денис Шапавалов. \r\nРаонич е финалист от „Уимбълдън“ за 2016 година и бивш номер три в света. Към настоящия момент се намира на 28-мо място в световната ранглиста.", "date": "2018.05.21", "title": "Спорт: Милош Раонич пропуска „Ролан Гарос“"}
{"url": "http://www.focus-news.net/news/2018/05/21/2524430/blagoevgrad-s-traditsionno-praznichno-shestvie-v-gotse-delchev-shte-bade-otbelyazan-24-may.html", "text": "24 май – Денят на славянската писменост и българската просвета и култура и тази година ще бъде отбелязан тържествено в град Гоце Делчев, съобщиха от пресцентъра на Общината. По повод най-българския празник Община Гоце Делчев и учебните заведения в града организират традиционно празнично шествие, което ще тръгне в 11.00 от площад „Гоце Делчев”. То ще премине през улица „Търговска” и ще завърши на площад „Македония” пред Дома на културата.\r\nШествието ще бъде водено от военен духов оркестър и в него по традиция ще участват кметът на общината, заместник-кметовете, Неврокопският митрополит Серафим, народни представители, председателят на Общинския съвет, общински съветници, випускници и изявени и доказани професионалисти в различни области, които са родом от Гоце Делчев.\r\nПразничната програма по повод 24 май ще започне в 11.30 часа на площад „Македония” пред Дома на културата. По време на нея ще бъдат наградени изявени учители и ученици от учебните и детски заведения в общината. Празникът ще продължи с концерт на местни групи и изпълнители.", "date": "2018.05.21", "title": "Благоевград: С традиционно празнично шествие в Гоце Делчев ще бъде отбелязан 24 май"}
{"url": "http://www.focus-news.net/news/2018/05/21/2524434/burgas-blizo-7-000-detsa-ot-28-detski-gradini-i-36-uchilishta-shte-uchastvat-v-shestvieto-za-24-may-v-grada.html", "text": "Близо 7 000 деца от 28 детски градини и 36 училища ще участват в бургаското шествие за 24 май – Ден на българската просвета и култура и на славянската писменост. Това съобщиха от Община Бургас. Шествието ще тръгне в 10.30 часа от площад „Тройката“ и ще мине по главната улица „Александровска“ и обновената „Богориди“, която ще бъде почистена и измита за масовото събитие. Шествието ще финишира на открита сцена „Охлюва“, където в 11.00 часа започва празничен концерт с участието на детски състави от Бургас.\r\nВ програмата, посветена на 24 май, има и няколко съпровождащи събития. Едно от тях е големият безплатен концерт на Маргарита Хранова и Дани Милев в Операта на 22 май. Спортният акцент е градското състезание по плуване „А, Б, В“ в новия покрит плувен басейн „ОЗК Арена“ в к-с „Славейков“. То започва в 15.30 часа на 24 май. Състезанието ще е в три възрастови групи: 9-10, 11-12 и 13-14-годишни деца от бургаските клубове по плуване. Всички техни връстници са поканени да го наблюдават. То се нарича „А, Б, В“, защото децата, които дойдат като зрители, ще имат възможността да осъществят контакт на място с клубовете по плуване и евентуално по-нататък да стартират собственото си обучение в този прекрасен спорт.\r\nЦялата програма за 24 май е публикувана на сайта на Община Бургас.", "date": "2018.05.21", "title": "Бургас: Близо 7 000 деца от 28 детски градини и 36 училища ще участват в шествието за 24 май в града"}
{"url": "http://www.focus-news.net/news/2018/05/21/2524422/mvr-zadarzhaniyat-v-marsiliya-balgarin-e-obyaven-za-mezhdunarodno-izdirvane-prez-2012-g-s-evropeyska-zapoved-za-arest-zaradi-opit-za-ubiystvo-i-vlyazla-v-sila-prisada-za-lishavane-ot-svoboda.html", "text": "Задържаният в Марсилия българин е обявен за международно издирване през 2012 г. с Европейска заповед за арест заради опит за убийство и влязла в сила 6-годишна присъда за лишаване от свобода. Това съобщиха от пресцентъра на МВР във връзка със задържания 48- годишен българин в Марсилия.", "date": "2018.05.21", "title": "МВР: Задържаният в Марсилия българин е обявен за международно издирване през 2012 г. с Европейска заповед за арест заради опит за убийство и влязла в сила присъда за лишаване от свобода"}
{"url": "http://www.focus-news.net/news/2018/05/21/2524431/kiril-dobrev-bsp-vseki-mozhe-da-iska-ostavkata-na-kogoto-si-iska-no-rabotata-na-edin-naroden-predstavitel-e-da-pita-dali-ima-problemi.html", "text": "Всеки може да иска оставката на когото си иска, но работата на един народен представител е да пита дали има проблеми. Това каза заместник-председателят на БСП Кирил Добрев по време на брифинг във връзка с исканата от ПП ГЕРБ оставка на депутата Таско Ерменков заради негова публикация, че водата в София е замърсена, предаде репортер на Агенция „Фокус“. „Проведох личен разговор с Таско Ерменков. Прочетох поста му вчера. В този пост има само въпроси. Още повече Таско ме увери, че е сезиран от служители в Столична община и РИОСВ. Вчера разбрах, че ДАНС и полицията имат такива сигнали. Смятам, че работата на един народен представител е да задава въпроси и да пита дали има някакви проблеми. Ако не бяха подобен тип въпроси, нямаше в Хасково да разберем, че има проблем с урана и водата“, каза Добрев. Той поясни, че ПГ на „БСП за България“ ще се събере утре и ще обсъди тази тема. \r\nДеница КИТАНОВА", "date": "2018.05.21", "title": "Кирил Добрев, БСП: Всеки може да иска оставката на когото си иска, но работата на един народен представител е да пита дали има проблеми"}
{"url": "http://www.focus-news.net/news/2018/05/21/2524429/burgas-piyan-i-nepravosposoben-shofyor-katastrofira-v-opit-da-izbyaga-ot-politseyska-proverka.html", "text": "Пиян шофьор катастрофира в опит да избяга от полицейска проверка. Това съобщиха от ОДМВР-Бургас. Около 19.40 часа в събота в Четвърто Районно управление – Бургас е получено съобщение за мъж в нетрезво състояние, създаващ проблеми в заведение в центъра на с. Черни връх, общ. Камено. Установено е, че мъжът се придвижвал с лек автомобил \"Опел Астра\", с ямболска регистрация, като при влизане в с. Черни връх, полицаите забелязали в насрещното движение въпросния автомобил. Подадени са светлинен и звуков сигнал с цел спиране и проверка, но водачът на \"Опел\"-а увеличил скоростта си и на кръстовището на улиците \"Първа\" и \"Единадесета\", катастрофирал самостоятелно, удряйки се в куп от бетонни блокчета. Полицейските служители спрели зад катстрофиралия автомобил, като разпоредили на водача да изгаси двигателя. Същият не се подчинил, включил на заден ход и ударил служебния автомобил, нанасяйки щети по задната дясна врата и десния праг. Водачът на \"Опел\"-а е задържан, като е установено, че това е криминално проявения В.И., 55-годишен от Бургас (неправоспособен водач с отнета шофьорска книжка). Мъжът отказал да бъде изпробван за употреба на алкохол. Съставени са му два акта по Закона за движение по пътищата и и задържан за срок до 24 часа. Работата по случая продължава от служители на Четвърто Районно управление – Бургас.", "date": "2018.05.21", "title": "Бургас: Пиян и неправоспособен шофьор катастрофира в опит да избяга от полицейска проверка"}
{"url": "http://www.focus-news.net/news/2018/05/21/2524436/burgas-v-grada-se-provezhda-imagotsidna-obrabotka-protiv-komari-v-parkove-i-gradini.html", "text": "В дните от днес до 31 май ще се проведе имагоцидна обработка против комари в бургаските паркове и градини. Това съобщиха от Община Бургас. Дезинфекционна станция – Бургас ще е на терен в часовете от 00.30 часа до 04.30 часа. Графикът по дни е следният:\r\n21 май 2018 г. – Приморски парк, район на солниците;\r\n22 май 2018 г. –  Парк „Езеро“;\r\n23 май 2018 г. – Парк „Славейков“ и Парк „Изгрев“ в к-с „Славейков“;\r\n25 май 2018 г. – Парк „Велека“ в к-с „Изгрев“, градини жк.. „Зорница“;\r\n28 май 2018 г. –  Парк „Минерални бани“ – „Ветрен“;\r\n29 май 2017 г. – Паркове В к-с „Меден рудник“, градини к-с „Възраждане“;\r\n30 май 2018 г. –  градини ж.к. „Лазур“ и ЦГЧ, Биотопна зона кв. „Крайморие“; Приют за безстопанствени кучета – м-ст „Пода“;\r\n31 май 2017 г. –  Гробищен парк, Биотопна зона кв. „Сарафово“.\r\nДезинфекционна станция си запазва правото да променя графика при влошени условия на атмосферно влияние – дъжд, силен вятър и др.", "date": "2018.05.21", "title": "Бургас: В града се провежда имагоцидна обработка против комари в паркове и градини"}
{"url": "http://www.focus-news.net/news/2018/05/21/2524439/ministerstvoto-na-kulturata-otlichi-tvortsi-i-artisti-za-prinosa-im-v-razvitieto-na-balgarskata-kultura-i-duhovnost.html", "text": "Министърът на културата Боил Банов връчи престижни отличия на творци и артисти от различни области на изкуствата за техния принос в развитието на българската култура и духовност по повод 24 май, предаде репортер на Агенция „Фокус“. Церемонията по награждаването приключи с химна „Върви народе, възродени“. \r\nНаградени за високи постижения в областта на културата и по случай 24 май – Ден на българската култура и на славянската писменост са следните творци:\r\nС почетен знак „Златен век“ – огърлие, грамота за изключителен принос в развитието и утвърждаването на българската култура и национална идентичност Министерство на културата присъжда на: \r\n-         режисьора Асен Шопов;\r\n-         маестро акад. Валентин Бобевски – диригент;\r\n-         Петър Андасаров – поет и публицист;\r\n-          проф. Светлозар Донев – режисьор; \r\n-         доц. Калина Богоева – балерина; \r\nС почетен знак „Златен век“ – звезда, грамота за значим принос в развитието и утвърждаването на българската култура и национална идентичност са наградени:\r\n-         доц. Красимир Петров – хореограф;\r\n-         Венец Димитров – оператор; \r\n-         проф. Ангел Станков – музикант; \r\n-         Силвия Томова – балерина; \r\n-         Елена Огнянова – писател и фолклорист; \r\n-         Донка Акьова – сценарст и журналист; \r\n-         Таня Марева – директор на РИМ Смолян; \r\n-          Слава Рачева – актриса; \r\n-         проф. Златина Делирадева – хоров диригент и музикален педагог; \r\n-          проф. Адриана Благоева – ръководител на Хор софийските момчета;\r\nС почетен знак „Златен век“ – печат на Цар Симеон Велики – златен, грамота за принос в развитието и утвърждаването на българската култура и национална идентичност по повод 24 май са наградени: \r\n-         доц. Владимир Пенчев – зав. Отдел в НИМ, нумизмат; \r\n-         проф. Елисавета Казакова – Байрактарова – музикант; \r\n-         проф. Захари Първанов Георгиев – музикант; \r\n-         Росица Ташева – преводач от френски, писател; \r\n-         Валери Димитров Моцев – вариатетен артист:\r\n-         Аспарух Петров Вангелов – дългогодишен читалищен деец;\r\n-         Стефка Младенова – диригент на хора при ПАНПТ – Китна Тракия – Хасково; \r\n-         Анита Тарасевич – поетеса и журналист; \r\n-         Златка Ставрева – народна певица; \r\n-         Олга Борисова – народна певица; \r\n-         Калинка Вълчева – народна певица; \r\n-         Томи Йовчев – читалищен деец; \r\n-         Живко Красимиров Желязков – учител по хореография; \r\n-         Николай Михайлов – учител по класическа китара НУИ Плевен; \r\n-         Нели Попова Коева – директор на НУМТИ – Пловдив; \r\n-         Йорданка Вълчева - - заместник –директор на РБ „Н.Вранчев“ – Смолян; \r\n-         доц. д-р Павлина Владкова Байчева – доц. в отдел Археология на РИМ В. Търново; \r\n-         доц.д-р Атанас Шопов – директор на ИМ Панагюрище;\r\n-         Борис Хаджийски – директор на РИМ Пазарджик; \r\n-         доц. д-р Ангел Янков – директор на РИМ Пловдив; \r\n-         д-р Даниел Руменов – директор на РИМ – Шумен; \r\n-         Магдалена Жечева – директор на РИМ – Търговище; \r\n-         Милен Николов –директор на РИМ – Бургас; \r\n-         Атанас Кръстев – музикант, челист; \r\n-         Мюмюн Тахиров – писател; \r\nС почетен знак „Златен век“- печат на Цар Симеон Велики- сребърен, грамота за принос в развитието и утвърждаването на българската култура и национална идентичност и по повод 24 май\r\n-          Жени Ненчева Юнакиева- гл. уредник на Националния музей „Земята и хората“; \r\n-          Стоян Господинов- ръководител на ПФА „Добруджа“- Добрич;\r\n-          Петър Динчев- писател; \r\n-          Димитър Милов- писател;\r\n-          Минчо Минчев- писател; \r\n-          Тодор Каракашев- писател; \r\n-          Елена Момчилова Влашка- писател и журналист; \r\n-          Владимир Георгиев Луков- писател; \r\n-          Стефка Илиева- библиотекар- методист в НБ „Иван Вазов“- Пловдив; \r\n-          Светозара Иванова Карарадева- зам.-директор на НПТМ –София; \r\n-          Николай Тодоров- директор на РИМ- Силистра; \r\n-          Нели Цонева- директор на ИМ- Павликени; \r\n-          Георги Куманов- гл. уредник в отдел „Етнография“ на ИМ- Велинград; \r\n-          Тонислав Христов- кинорежисьор; \r\nС грамота за принос в развитието и утвърждаването на българската култура и национална идентичност и по повод 24 май и награда в размер на 200 лева\r\n-  Стелиян Радев- актьор; \r\n- Анастасия Събева- режисьор; \r\n- Дафина Атанасова Гърчева- читалищен деец; \r\n- Александър Милушев- секретар на НЧ „Заря 1858“- Хасково; \r\n- Красимир Кръстев- председател на НЧ „Заря 1858“- Хасково; \r\n- Ивайло Георгиев Костадинов- учител по физическо възпитание и спорт в НУКК; \r\n- Петър Георгиев Петров- читалищен деец; \r\n- Боян Байраков- главен художествен ръководител и хореограф на ПАНПТ „Чепино“- Велинград; \r\n- Георги Василев- ръководител на мъжка фолклорна група към ПАНПТ „Чепино“- Велинград; \r\n- Костадин Джурев- ръководител на ФА при НЧ „Алеко Константинов 1880“- село Павелско; \r\nС почетен знак „Златен век“- печат на Цар Симеон Велики- Златен и грамота за принос в развитието и утвърждаването на българската култура и национална идентичност и по повод 24 май\r\n- НЧ „Заря 1858“- Хасково; \r\n- Регионална библиотека „Любен Каравелов“- Русе; \r\n- Регионална библиотека „П.К. Яворов“- Бургас; \r\nС почетен знак „Златен век“- печат на Цар Симеон Велики- сребърен и грамота за принос в развитието и утвърждаването на българската култура и национална идентичност и по повод 24 май\r\n- Фолклорен ансамбъл „Жар“ при НЧ „Петър Берон 1926“- София; \r\nС почетен знак „Златен век“- печат на Цар Симеон Велики - златен и грамота за принос в популяризирането на българската култура и по повод 24 май\r\n- Люблински и Хелмски архиепископ Абел (Поплавски)- Полша; \r\n- Карл Хилзенбек- кмет на град Елванген, Германия; \r\n- Димитрис Папайоану- световноизвестен хореограф; \r\n- Цена Джеймс- архитект, Великобритания; \r\nС грамота за принос в популяризирането на българската култура и по повод 24 май:\r\n- Франк Мертенс- Берлин, Германия; \r\n- д-р Моника Фаркаш- Барати- Будапеща, Унгария; \r\n- д-р Мария Николаева- Мажароф- Будапеща, Унгария; \r\n- инж. Любица Колкова- кмет на градска част Девин, Братислава, Словакия; \r\n- проф. Клаудиуш Баран- музикант, ректор на Музикалния университет „Ф. Шопен“ във Варшава, Полша; \r\n- Снежина Мечева- директор на българското училище „Ив. Станчов“ в Лондон; \r\n- д-р Александър Александров- учен, Виена, Австрия; \r\n- Атанас Колев- скулптур, Виена, Австрия; \r\n- Катя Кремзер- поетеса, Виена, Австрия; \r\n- проф. Искра Шварц- учен, Виена, Австрия; \r\n- д-р Анелия Хохвартер- лекар, писател, Виена, Австрия; \r\n- д-р Петра Кармен Мойси- учен, Виена, Австрия. \r\nБиляна ИВАНОВА", "date": "2018.05.21", "title": "Министерството на културата отличи творци и артисти за приноса им в развитието на българската култура и духовност"}
{"url": "http://www.focus-news.net/news/2018/05/21/2524432/nina-popova-obshtina-petrich-415-zrelostnitsi-ot-obshtinata-sa-dopusnati-do-yavyavane-na-darzhavnite-zrelostni-izpiti.html", "text": "415 зрелостници от общината са допуснати до явяване на държавните зрелостни изпити. Това каза за Радио „Фокус“ - Пирин Нина Попова, директор на Дирекция „Образование“ към Община Петрич. Тя посочи, че от тях в дневна форма на обучение са 363-ма дванадесетокласници, а 52-ма са се обучавали в самостоятелна или задочна форма. „Искрено се надявам, че всички, които са се явили днес на изпита, са успели да се справят със задачите. Бих искала да пожелая успех на всички на предстоящия втори Държавен зрелостен изпит, който ще се проведе на 23 май“, каза още Попова.\r\nЕкспертът добави, че по традиция абитуриентските балове в Община Петрич се провеждат на 24 и 25 май, и те имат много добра традиция в организирането на придвижването на абитуриентите, като съответно всяко училищно ръководство с представители на МВР, са уточнили маршрут на придвижване; направен е инструктаж за безопасност; там, където има необходимост от спиране на движението, това ще бъде направено. „Искрено се надяваме, че тези празнични дни ще преминат под знака на положителни емоции, радост и веселие“, каза още Нина Попова.\r\nНатали СТЕФАНОВА", "date": "2018.05.21", "title": "Нина Попова, Община Петрич: 415 зрелостници от общината са допуснати до явяване на държавните зрелостни изпити"}
{"url": "http://www.focus-news.net/news/2018/05/21/2524440/pregled-na-mezhdunarodnite-novini-do-13-chasa-agentsiya-fokus.html", "text": "В интервю за руския вестник „Коммерсант“ държавният глава на България Румен Радев заяви, че подкрепя строителството на газопровод, който би свързал директно двете страни през Черно море. \r\nКъм настоящия момент се предполага, че след 2019 г. България ще се снабдява с руски природен газ чрез „Турски поток“. Така страната ни ще получава природното гориво чрез транзит от Турция.\r\n„Що се отнася до доставките на газ от Русия, то аз считам, че България се нуждае от директни доставки през Черно море. Ще го наречем „Български поток“. Този подход се диктува от здравия разум и изискването за енергийна сигурност и ефективност – и то не само по отношение на България, но и на Европейския съюз като цяло. Тези стремежи не се отличават по нищо от тези на Германия за „Северен поток 2“, подчерта Радев.\r\nБългарският президент е на двудневно посещение в Руската федерация. В понеделник той ще се срещне с руския премиер Дмитрий Медведев, а във вторник ще бъде приет за среща с лидера на Кремъл Владимир Путин в Сочи. Това ще бъде първа двустранна среща между президенти на България и Русия за последните 10 г.\r\n*** Френските власти идентифицираха арестувания на железопътната гара в Марсилия с материали за направата на взривно устройство като 48-годишен гражданин на България, предава AFP. \r\nЗаподозреният, за който се твърдеше, че е чеченец и говореше руски, бе задържан на централната железопътна гара в южния град в събота, след като жена сигнализира за „странно поведение“. Гарата, основен транспортен възел, остана блокирана в продължение на четири часа в събота, докато сапьори претърсваха периметъра й. \r\nПо-късно от Прокуратурата разкриха, че мъжът, който е задържан под стража за подготовка на престъпление, е български гражданин.\r\n„Това, което носеше, не беше взривно устройство, само по себе си не беше опасно, но беше оборудване, което може да се използва, за да се направи взривно устройство\", уточни представител на Прокуратурата. \r\nАгенцията припомня, че миналата седмица френски гражданин, роден в Чечения, уби един човек и рани четирима други при атака с хладно оръжие в Париж. Отговорност за атаката пое близкоизточната радикална групировка „Ислямска държава“. \r\nНападението бе последното от поредица от джихадистки атаки във Франция, които доведоха до смъртта на повече от 240 души през последните три години.\r\nПолицията и прокуратурата заявиха, че разпитват арестувания в Марсилия човек, за да проверят дали е планирал атака.\r\nКметът на града Жан-Клод Годен разпространи изявление, в което се казва, че атаката е била „предотвратена\" и че заподозреният е имал „очевидни терористични намерения\". Случаят обаче все още не е предаден на Антитерористичната прокуратура в Париж.\r\n*** Прекратяването на мисиите на ЕУЛЕКС и КейФОР може би ще се превърне в прелюдия към това, към което управляващите в Прищина се стремят от години – създаване на собствена армия, чрез която бившата сръбска провинция ще получи още едно „признаване“ на суверенитета й.\r\nВремето ще покаже какво ще се случи с въпроса за трансформирането на Косовските сили за сигурност, но впечатлението, че идеята на Прищина постепенно върви към реализация, се потвърждава от все по-честите изявления на представителите на косовските власти, но и на международната общност.\r\nКолко сериозни са косоварите в това начинание показва напълно разработеният план за формиране на армията .Това, което е известно до момента, е, че тя ще се състои от осем хиляди души, от които три хиляди ще бъдат в запас. \r\nСпоред информация, армията на Косово ще се формира на три етапа и ще бъде завършена до края на 2019 г. Първият е свързан с промените в законодателството и Конституцията, и реорганизация на КСС, вторият – с изграждане на капацитета на командването, а третият – с привеждането на армията в „бойна оперативност“ – както на войниците, така и на въоръжението, с което ще разполага.\r\nСъщевременно косовските власти обмислят дали и какво оръжие биха могли да закупят или придобият чрез дарения или продажби на преференциални цени. \r\nТурция дари на Косово 20 бронетранспортьора „Кобра“. Известно че, че част от оръжията, с които разполагат КСС, са турско производство. Миналата година между Анкара и Прищина бяха в ход разговори за закупуването на хеликоптери, макар досега желанието на косоварите за покупка на машините да остава само на хартия. \r\nЗасега КСС не може да се похвали с мощни оръжия. Причината е свързана с бюджета за военните, които може да разчитат на едва около 70 млн. евро. В бъдеще обаче армията може да създаде огромна дупка в бюджета, ако Косово осъществи намеренията си да придобие допълнителни пехотни оръжия, автоматични пушки, зенитна артилерия, минохвъргачки и боеприпаси за тях, а дори и два танка, всички от които, както се твърди, „чрез компания от Катар, която продава оръжие\".\r\n*** Министър-председателят на Турция Бинали Йълдъръм се опита отново да повдигне въпроса за гръцкия суверенитет над части от Егейско море, заявявайки, че напрежението ще бъде избегнато, ако Атина престане да го разглежда като изцяло гръцко море.\r\n„Основният източник на напрежение между Турция и Гърция е разбирането на Атина за Егейско море като изцяло гръцко море, без да зачита законните права и законните интереси на Турция като крайбрежна държава\", подчерта Йълдъръм в интервю за гръцкото седмично издание . \r\n„Избягването на напрежението в Егейско море не може да бъде постигнато само с усилията на Турция. Всяка страна знае чувствителността на другата. Трябва да разберем, че спокойствието е в интерес и на двете страни\", коментира турският премиер.\r\nПо въпроса за двамата гръцки военнослужещи, арестувани на 1 март от турските власти за случайно пресичане на границата в североизточна Гърция, докато патрулират при лоши метеорологични условия, турският премиер заяви, че е „неразумно да се очаква преференциално третиране\" на случая, тъй като двамата военни на Атина са нарушили турското законодателство.\r\n*** Северна Ирландия би гласувала поразително в полза на оставане в Европейския съюз, ако подобен референдум се проведе сега, се разкрива в изследване.\r\nПрез 2016 година регионът гласува с 56 процента за оставане и 44 процента за излизане, но подкрепата за излизане от Блока е спаднала с 13 пункта до 31 процента, подривайки продължителните усилия на Демократичната юнионистка партия за подкрепа на Брекзит.\r\n„Пропорцията искаща оставане се е покачила от референдума през 2016 година насам, тъй като повече хора са информирани за възможните разходи и неудобства от излизането от Европейския съюз, като граждани и като служители или работодатели“, заяви Брендън О‘Лиъри, професор по политически науки в Кралския университет в Белфаст.\r\nИзследването също показва значителните нива на подкрепа за нелегални или дори екстремни протести срещу каквито и да е гранични проверки на границата с Ирландия, най-вече сред католиците, които доминират граничните общности.\r\nВ изследването се разбира, че две години след референдума за излизане, подкрепата за оставане се е повишила до 69 процента, а тази за излизане е намаляла до 31 процента.\r\n***", "date": "2018.05.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/21/2524441/pazardzhik-riosv-zasilva-merkite-za-predotvratyavane-na-pozhari-v-zashtiteni-teritorii.html", "text": "РИОСВ – Пазарджик изиска от кметовете на общини, на чиято територия попадат резерватите – „Купена”, „Мантарица”, „Дупката” и „Беглика”, да организират доброволни формирования за гасене на пожари, в случай на нужда. Това съобщи за Радио „Фокус“ – Пазарджик Цветана Чочева, експерт в Екоинспекцията в Пазарджик. Те са задължени да предприемат и мерки за предотвратяване на палежи на стърнища, слогове, крайпътни ивици и сухи треви и да призовават населението, да спазва мерките за пожарна безопасност в резерватите. „От кметовете са изискани и списъци на групите от доброволци за гасене и оперативни планове за контрол и реагиране при обстановка на пожар. За предотвратяването на пожари, РИОСВ – Пазарджик организира специализирано наблюдение в резерватите. На нарушителите на заповедта ще се налагат глоби от 500 до 5 000 лв. на физически лица и от 1 000 до 10 000 лв. на юридическите“, уточни Чочева. Тя допълни, че периодът от 1 април до 31 октомври 2018 г. е определен за пожароопасен сезон в защитените територии – изключителна държавна собственост със заповед на министъра на околната среда и водите. Заповедта цели предприемане на мерки за недопускане възникването на пожари и ограничаване на тяхното развитие и разпространение в защитени територии.\r\nАлбена ЖИЛЕКОВА", "date": "2018.05.21", "title": "Пазарджик: РИОСВ засилва мерките за предотвратяване на пожари в защитени територии"}
{"url": "http://www.focus-news.net/news/2018/05/21/2524443/plovdiv-pochinal-e-45-godishniyat-mazh-naragan-ot-voennosluzhesht-v-grada.html", "text": "Починал е 45-годишният мъж, наръган от военнослужещ снощи в Пловдив. Това съобщиха за Радио „Фокус” - Пловдив от УМБАЛ ”Св. Георги”. Мъжът е бил с множество прободни рани и е починал в 1.00 часа след полунощ, казаха от болницата.\r\nИзвършителят е задържан, а Военноокръжна прокуратура Пловдив образува досъдебно производство. Очаква се подробна официална информация по случая.\r\nПо неофициални данни до инцидента се е стигнало след скандал в пловдивския район Южен снощи около 23.00 часа.\r\nЦветана ТОНЧЕВА", "date": "2018.05.21", "title": "Пловдив: Починал е 45-годишният мъж, наръган от военнослужещ в града"}
{"url": "http://www.focus-news.net/news/2018/05/21/2524444/blizo-400-mln-evro-dostignaha-prihodite-ot-mezhdunaroden-turizam-v-parvite-tri-mesetsa-na-2018-g.html", "text": "Приходите от международен туризъм достигнаха близо 400 млн. евро в първите три месеца на тази година. Това показват данните на БНБ, съобщиха от пресцентъра на Министерство на туризма. Ръстът, който се отчита е 10,7% спрямо периода януари-март година по-рано. В първото тримесечие чуждестранните туристически посещения у нас са 1,196 млн., като нарастват с 10,8% в сравнение със съответния период на миналата година. \r\nДанните са много положителни и показват, че усилената ни работа да привличаме все повече чуждестранни посетители, търсещи висококачествен туризъм, дават резултат, коментира министърът на туризма Николина Ангелкова. Тя посочи още, че статистиката е и стимул да продължаваме активната политика за промотиране на България и разработването на нови, атрактивни дестинации, които да привличат все повече пътувания в страната. Очакваме тази година да надградим постигнатото през 2017 г., като увеличим броя на чуждестранните туристи у нас. \"Пътуванията на българите и данните от първите месеци на годината са обещаващи, че ще постигнем ръст\", коментира още министърът. \r\nПостъпленията от международни пътувания през изминалия зимен сезон се увеличават с 11,4% спрямо предходната година. Така в периода декември 2017 – март 2018 г. приходите достигат близо 540 млн. евро. Общият брой туристически посещения на чужденци през зимен сезон 2017/2018 г. е повече 1,653 млн. и се увеличават с 12% в сравнение със зима 2016/2017 г.", "date": "2018.05.21", "title": "Близо 400 млн. евро достигнаха приходите от международен туризъм в първите три месеца на 2018 г."}
{"url": "http://www.focus-news.net/news/2018/05/21/2524442/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-kulata-dunav-most-i-gkpp-dunav-most-2.html", "text": "Интензивен е трафикът за товарни автомобили на ГКПП „Капитан Андреево“, „Кулата“, „Дунав мост“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-гръцката граница на ГКПП „Кулата“ трафикът е интензивен на вход и на изход за товарни автомобили. На българо-турската граница на ГКПП „Капитан Андреево“ трафикът е силно интензивен на изход за товарни автомобили. На българо-румънската граница на ГКПП „Дунав мост“ и на ГКПП „Дунав мост 2“ трафикът е интензивен на  изход за товарни автомобили. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.05.21", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“, „Кулата“, „Дунав мост“ и ГКПП „Дунав мост 2“"}
{"url": "http://www.focus-news.net/news/2018/05/21/2524445/sport-luka-donchich-be-izbran-za-nay-polezen-igrach-na-finalnata-chetvorka-v-evroligata.html", "text": "Словенският гард на Реал (Мадрид) Лука Дончич бе избран за „най-полезен играч“ на Финалната четворка в Евролигата. 19-годишният баскетболист допринесе значително за десетата титла на Реал (Мадрид) в турнира, която стана факт след победа с 85:80 над Фенербахче във финалния двубой в Белград. Словенецът завърши мача с 15 точки, 3 борби, 4 асистенции и една отнета топка. \r\nСловенският гард спечели втори подобен приз в рамките на два дни, след като в неделя бе награден и за „най-полезен играч“ на редовния сезон.", "date": "2018.05.21", "title": "Спорт: Лука Дончич бе избран за „най-полезен играч” на Финалната четворка в Евролигата"}
{"url": "http://www.focus-news.net/news/2018/05/21/2524435/kiril-dobrev-bsp-galiche-e-olitsetvorenie-na-tova-kak-gerb-pechelyat-izbori-10-godini-no-veche-s-inovativni-politiki.html", "text": "Галиче е олицетворение на това как ГЕРБ печелят избори 10 години, но вече с нови иновативни политики, както казва Мария Габриел. Това каза заместник-председателят на БСП Кирил Добрев по време на брифинг във връзка с проведените вчера частични местни избори в странатс, предаде репортер на Агенция „Фокус“. „Населеното място е известното село Галиче. Бащата на депутат от ГЕРБ е председател на Секционна избирателна комисия. Въпросният човек като от „голямото добрутро“ решава, че към 17.30 часа, изборният процес е приключил. Отваря урната, преброява бюлетините и записват гласовете. Естествено, че на протокола, където трябва да бъде записан час – се записва 20.00 часа. Това е грубо нарушение на Изборният кодекс. Какви мислите, че са резултатите в тази изборна секция – от 52 гласували – 4 невалидни бюлетини, 44 гласа за ГЕРБ, 1 глас за патриотите и 3 гласа за БСП“, коментира Добрев. \r\n„Няма да коментирам как тази секция е влияла на изборния процес“, добави Добрев. Той поясни, че понякога е озадачен от ГЕРБ и им сваля шапка. „Това е една подвижна секция, в която едни хора обикалят други хора уж с основанието по-лесно да упражнят правото си на глас. Виждате какъв е крайният резултат – 52-ма участници в подвижна избирателна секция. Само за сравнение да кажа, че в областен град като Силистра са 12 до 20 човека, Гоце Делчев – 8-9. Тук са 52“, коментира Добрев и заяви, че явно новите, иновативни методи стартират от Галиче. \r\nДеница КИТАНОВА", "date": "2018.05.21", "title": "Кирил Добрев, БСП: Галиче е олицетворение на това как ГЕРБ печелят избори 10 години, но вече с иновативни политики"}
{"url": "http://www.focus-news.net/news/2018/05/21/2524438/kiril-dobrev-bsp-sezirahme-prokuraturata-za-izbornoto-narushenie-v-galiche-gerb-sa-gotovi-da-obyavyat-izvanredno-polozhenie-za-da-prikriyat-izbornite-rezultati.html", "text": "Сезирахме прокуратурата за грубото изборно нарушение в Галиче. ГЕРБ са готови да обявят извънредно положение, за да прикрият изборните резултати. Това каза заместник-председателят на БСП Кирил Добрев по време на брифинг, предаде репортер на Агенция „Фокус“. Добрев поясни, че сигналът е насочен срещу бащата на един народен представител от ПГ на ГЕРБ - Красен Кръстев. Той предположи, че от ГЕРБ искат оставката на Таско Ерменков, за да прикрият изборните резултати. „За да се прикрият изборните резултати от вчера, ще се обяви и извънредно положение, може би“ ,каза Добрев.  \r\nДеница КИТАНОВА", "date": "2018.05.21", "title": "Кирил Добрев, БСП: Сезирахме прокуратурата за изборното нарушение в Галиче - ГЕРБ са готови да обявят извънредно положение, за  да прикрият изборните резултати"}
{"url": "http://www.focus-news.net/news/2018/05/21/2524447/novoizbranoto-rakovodstvo-na-pp-abv-shte-dade-preskonferentsiya-na-22-may-v-tsentralata-na-partiyata.html", "text": "На 22 май 2018 г. новоизбраното ръководство на ПП АБВ ще даде пресконференция. Събитието ще се проведе от 12.00 часа в централата на партията в София на ул. “Врабча“ 23. Това съобщиха от пресцентъра на ПП АБВ. Ще бъдат обсъдени темите за енергийните проекти на България, позицията по дебатите, свързани с името на Република Македония, както и представянето на новото ръководство на ПП АБВ.", "date": "2018.05.21", "title": "Новоизбраното ръководство на ПП АБВ ще даде пресконференция на 22 май в централата на партията"}
{"url": "http://www.focus-news.net/news/2018/05/21/2524426/ramush-haradinay-priznavaneto-na-nezavisimostta-na-kosovo-ot-belgrad-nyama-vrazka-s-obshtnostta-na-srabskite-obshtini.html", "text": "В интервю за РТК министър-председателят на Косово Рамуш Харадинай подчерта, че признаването на независимостта на страната от Белград и създаването на Общност на сръбските общини са два отделни въпроса, предава скопският телевизионен канал „Сител“.\r\nХарадинай заяви, че Общността на сръбските общини ще бъде създадена в съответствие със законите на Косово, което се изисква и от официален Брюксел. „Това са отделни въпроси. Общността на сръбските общини е работа на Косово, в съответствие с неговата конституция и законите му. Въпросът за признаването е двустранен въпрос. Създаването на Общността на сръбските общини произтича от диалога, но все още е нещо, което се случва само в Косово\", подчерта Харадинай.Тереза Герова", "date": "2018.05.21", "title": "Рамуш Харадинай: Признаването на независимостта на Косово от Белград няма връзка с Общността на сръбските общини"}
{"url": "http://www.focus-news.net/news/2018/05/21/2524449/targovishte-mazh-e-v-bolnitsa-sled-udar-v-kraypatno-darvo-na-patya-mezhdu-opaka-i-s-gagovo.html", "text": "Мъж е в болница след удар в крайпътно дърво на пътя между Опака и с. Гагово. Това съобщиха от ОДМВР-Търговище. Инцидентът е станал около 08.00 часа. 81-годишен мъж с Н.Й. е изгубил контрол над автомобила, който е излязъл вляво извън пътното платно и се е блъснал в крайпътно дърво. В резултат на пътния инцидент водачът е настанен за наблюдение в МБАЛ-Търговище с хематом на главата, без опасност за живота му. Взета му е проба по надлежния ред за евентуално наличие на алкохол в издишания въздух – с техническо средство алкотест „Дрегер“, която е отрицателна. По случая е образувано досъдебно производство по описа на РУ-Попово.", "date": "2018.05.21", "title": "Търговище: Мъж е в болница след удар в крайпътно дърво на пътя между Опака и с. Гагово"}
{"url": "http://www.focus-news.net/news/2018/05/21/2524453/pazardzhik-kashtichka-za-knigi-e-postavena-na-ploshtad-konstantin-velichkov-v-grada-kato-chast-ot-initsiativata-mesets-na-cheteneto-organiziran-ot-saveta-za-mladezhka-politika.html", "text": "Къщичка за книги е поставена на площад “Константин Величков“ в Пазарджик, предаде репортер на Радио „Фокус“ – Пазарджик. Инициативата е на “Съвета за младежка политика“ в областния град. „Вземи и остави” – това е мотото на къщичката за книги, която приканва всички на площад “Константин Величков“. Младежката инициатива цели да направи книгите още по-достъпни за всички любители и е поредната проява от „Месец на четенето”, организиран от Съвета за младежка политика. Вече могат да бъдат забелязани и първите любители на книгите, които вземат и оставят книги. По-малките с любопитство отварят вратата на къщичката и разглеждат изданията. От Съвета за младежка политика вече планират да поставят още една къщичка за книги и в Градската градина  в Пазарджик.\r\nАлбена ЖИЛЕКОВА", "date": "2018.05.21", "title": "Пазарджик: Къщичка за книги е поставена на площад “Константин Величков“ в града като част от инициативата „Месец на четенето”, организиран от Съвета за младежка политика"}
{"url": "http://www.focus-news.net/news/2018/05/21/2524437/kathimerini-turskiyat-ministar-predsedatel-hvarli-vinata-za-naprezhenieto-v-egeysko-more-na-gartsiya.html", "text": "Министър-председателят на Турция Бинали Йълдъръм се опита отново да повдигне въпроса за гръцкия суверенитет над части от Егейско море, заявявайки, че напрежението ще бъде избегнато, ако Атина престане да го разглежда като изцяло гръцко море, коментира електронното издание Kathimerini.\r\n„Основният източник на напрежение между Турция и Гърция е разбирането на Атина за Егейско море като изцяло гръцко море, без да зачита законните права и законните интереси на Турция като крайбрежна държава\", подчерта Йълдъръм в интервю за гръцкото седмично издание . \r\n„Избягването на напрежението в Егейско море не може да бъде постигнато само с усилията на Турция. Всяка страна знае чувствителността на другата. Трябва да разберем, че спокойствието е в интерес и на двете страни\", коментира турският премиер.\r\nПо въпроса за двамата гръцки военнослужещи, арестувани на 1 март от турските власти за случайно пресичане на границата в североизточна Гърция, докато патрулират при лоши метеорологични условия, турският премиер заяви, че е „неразумно да се очаква преференциално третиране\" на случая, тъй като двамата военни на Атина са нарушили турското законодателство. Тереза Герова", "date": "2018.05.21", "title": "Kathimerini: Турският министър-председател хвърли вината за напрежението в Егейско море на Гърция"}
{"url": "http://www.focus-news.net/news/2018/05/21/2524451/komisiyata-po-vatreshna-sigurnost-i-obshtestven-red-provede-savmestno-zasedanie-s-komisiyata-po-otbrana-obshtestven-red-i-natsionalna-sigurnost-na-rumaniya.html", "text": "Председателят на Комисията по вътрешна сигурност и обществен ред Цветан Цветанов и членове на комисията проведоха съвместно заседание с Комисията по отбрана, обществен ред и национална сигурност в Камарата на представителите в Румъния. То беше в сградата на румънския парламент в Букурещ, която българските депутати имаха възможността да разгледат по-рано днес. Това съобщиха от пресцентъра на Народното събрание.\r\nРаботното посещение в северната ни съседка е по покана на румънската комисия и нейния председател Дорел Къпрар. На заседанието присъства и министърът по европейски въпроси на Румъния Виктор Негреску, който представи работата на своето ведомство. \r\nЦветан Цветанов благодари на Дорел Къпрар за подкрепата за приемането с консенсус на Процедурните правила за функционирането на Съвместната група за парламентарен контрол на дейността на Европол, тъй като румънската делегация бе сред тези с първоначални резерви. По време на работната среща бе изразено общо мнение, че двете страни гарантират сигурността на 3 264 километра от най-уязвимата част на външните граници на Европейския съюз и осигуряват граничен контрол на високо ниво, с което значително допринасят за европейската сигурност.", "date": "2018.05.21", "title": "Комисията по вътрешна сигурност и обществен ред проведе съвместно заседание с Комисията по отбрана, обществен ред и национална сигурност на Румъния"}
{"url": "http://www.focus-news.net/news/2018/05/21/2524450/smolyan-dvama-mazhe-ot-zlatograd-i-nedelino-za-osadeni-za-drebno-huliganstvo-zaradi-sbivane-prerasnalo-v-masov-poboy.html", "text": "Двама мъже от Златоград и Неделино за осъдени за дребно хулиганство заради сбиване, прераснало в масов побой, съобщиха от ОДМВР – Смолян. С решение на Районен съд – Златоград, за проява на дребно хулиганство е наложено наказание „Задържане в структурно звено на МВР“ за срок от две денонощия на лице с инициали М. А. Д. на 26 години от гр. Златоград, и едно денонощие на лице с инициали И. М. К. на 24 години от гр. Неделино. На 19 май 2018 г. около 03.00 часа в град Златоград на ул. “Ст.Стамболов“ в нощен бар и в нетрезво състояние те извършват непристойни прояви на публично място пред повече хора, изразяващи се в сбиване по между си, в следствие на което сбиването прераства в масов побой.", "date": "2018.05.21", "title": "Смолян: Двама мъже от Златоград и Неделино за осъдени за дребно хулиганство заради сбиване, прераснало в масов побой"}
{"url": "http://www.focus-news.net/news/2018/05/21/2524452/makfaks-makedoniya-politsiyata-v-igumenitsa-izze-shest-kilograma-heroin-ot-luksozen-avtomobil-na-albanets.html", "text": "Полицията в гръцкия пристанищен град Игуменица иззе шест килограма хероин, скрит в луксозен автомобил на албанец с испанско гражданство, предава македонската информационна агенция „Макфакс“.\r\nМедиите в Албания, позоваващи се на източници от Министерството на вътрешните работи на Гърция, поясняват, че към настоящия момент самоличността на арестувания не е разкрита поради продължаващото разследване по случая. \r\nСъгласно разпространената медийна информация, мъжът е планирал да пренесе дрогата от Игуменица в Италия.Тереза Герова", "date": "2018.05.21", "title": "„Макфакс“ (Македония): Полицията в Игуменица иззе шест килограма хероин от луксозен автомобил на албанец"}
{"url": "http://www.focus-news.net/news/2018/05/21/2524456/mkd-makedoniya-zoran-zaev-e-opravdan-po-deloto-podkup.html", "text": "Съдът в Македония оправда настоящия министър-председател Зоран Заев (СДМС) по делото „Подкуп“, съобщава скопското електронно издание МКД.\r\nОбвинението не успя да докаже, че премиерът на югозападната ни съседка е поискал подкуп в размер на 160 хил. евро от бизнесмена Иван Николов Сачевалиев, докато е заемал поста кмет на Струмица.\r\nДелото „Подкуп“ бе в ход три години. Първоначално Заев бе обвинен във взимане на рушвети, но по-късно прокурорите поискаха преквалифициране на делото и настояха Заев да бъде осъден за искане, а не за получаване на подкупи – престъпление, за което в македонското законодателство е предвидено наказание от една до пет години лишаване от свобода.Тереза Герова", "date": "2018.05.21", "title": "МКД (Македония): Зоран Заев е оправдан по делото „Подкуп“"}
{"url": "http://www.focus-news.net/news/2018/05/21/2524455/blagoevgrad-ansambal-pirin-shte-predstavi-kontserta-pirine-moy-po-povod-85-godini-ot-rozhdenieto-na-prof-kiril-stefanov.html", "text": "Ансамбъл „Пирин“ ще подари един незабравим концерт на жители и гости на Благоевград. Това съобщиха от пресцентъра на Община Благоевград. На 22 май от 19.00 часа в зала „Пейо Яворов“ артистите ще се поклонят пред творчеството на проф. Кирил Стефанов и заедно с публиката ще почетат 85 години от рождението на твореца. Концерт-спектакълът „Пирине мой“ ще припомни незабравимите творби на композитора, диригента и дългогодишен главен художествен ръководител на ансамбъла.\r\nПод ръководството на проф. Кирил Стефанов Ансамбъл „Пирин“ се превръща в емблема на Благоевград и визитна картичка на България. В концерта ще включва емблематични произведения ансамбъла по музика на проф. Кирил Стефанов. Входът е свободен за всички желаещи да се докоснат до непреходното богатство от песен и танц. \r\nТворчеството на проф. Кирил Стефанов обхваща многообразие на форми: от големите сюити върху народни мотиви — за хор, оркестър и танцов състав, самостоятелни пиеси за оркестър, множество хорови песни за различни състави, обработки на народни песни за солисти и оркестър, музика към театрални постановки и др. Именно той въвежда спектакъла като мултижанрова форма на представяне на българския фолклор. Участва със свои произведения и изпълнения на Ансамбъл „Пирин“ във втория албум на известния швейцарски издател Марсел Селие „Мистерията на българските гласове“, награден с високата международна награда „Грами“ за 1991 г.", "date": "2018.05.21", "title": "Благоевград: Ансамбъл „Пирин“ ще представи концерта „Пирине мой“ по повод 85 години от рождението на проф. Кирил Стефанов"}
{"url": "http://www.focus-news.net/news/2018/05/21/2524458/mosv-plovdiv-i-dospat-shte-stroyat-instalatsii-za-otpadatsi-po-opos.html", "text": "Министърът на околната среда и водите Нено Димов подписа договори за изграждане  на инсталации за отпадъци в общините Доспат и Пловдив по Оперативна програма „Околна среда 2014-2020 г.“ (ОПОС). Това съобщиха от пресцентъра на Министерството на околната среда и водите.\r\nДоговорът с Община Доспат е за изграждане на инсталации за компостиране и за предварително третиране на битови отпадъци. Целта е намаляване на количеството депонирани битови отпадъци чрез осигуряване на допълнителен капацитет за предварително третиране. Компостиращата инсталация за разделно събрани зелени отпадъци е с капацитет 2150 тона годишно. Съоръжението за предварително третиране ще преработва 6400 тона смесено събрани битови отпадъци годишно. Двете инсталации ще обслужват над 40 000 жители на територията на общините Доспат, Сатовча, Девин, Борино и Сърница.\r\nОбщият размер на инвестицията е близо 9,7 млн. лв. ОПОС осигурява безвъзмездна финансова помощ в размер на 7,3 млн. лв. Срокът за изпълнение на проекта е 24 месеца.\r\nС община Пловдив беше подписан договор за изграждане на компостираща инсталация за разделно събрани зелени и биоразградими битови отпадъци. Съоръжението е с капацитет 15 000 тона годишно и ще обслужва 345 000 жители. Дейностите на площадката за компостиране ще бъдат извършвани по начин, недопускащ замърсяване на околната среда. Успешното изпълнение на проекта ще доведе до намаляване на количеството депонирани зелени и биоразградими битови отпадъци, както и ефективното им използване като ресурс.\r\nПроектът е на стойност над 9 млн. лв., като ОПОС 2014-2020 г. осигурява близо 6 млн. лв. Срокът за приключване на дейностите е 19 месеца.", "date": "2018.05.21", "title": "МОСВ: Пловдив и Доспат ще строят инсталации за отпадъци по ОПОС"}
{"url": "http://www.focus-news.net/news/2018/05/21/2524457/plovdiv-trima-dushi-sa-postradali-sled-kato-sa-bili-blasnati-na-peshehodni-pateki.html", "text": "Трима души са пострадали, след като са били блъснати на пешеходни пътеки. Това съобщиха от ОДМВР-Пловдив. Около 22.30 часа на 18 май, на кръстовище между бул. „Княгиня Мария Луиза“ и бул. Източен“ лек автомобил „Ауди“ ударил 59-годишен пешеходец. На пострадалия е взета кръвна проба за алкохол. 25-годишният шофьор е тестван с дрегер, резултатът е отрицателен. Обстоятелствата около произшествието се разследват от служители на сектор „Пътна полиция“. Други двама пешеходци са пострадали при две катастрофи на 19 май. Около 9.20 часа контузия 52-годишен мъж е получил контузия на крака, след като бил блъснат на пешеходна пътека на ул. „Ген. Заимов“ в Карлово от извършващ обратен завой лек автомобил „Мазда“. Отрицателна е алкохолната проба на 65-годишната водачка на колата. По-късно същия ден, около 15.40 часа,  пътни полицаи посетили сигнал за катастрофа на ул. „Гоце Делчев“ в Пловдив. На място било установено, че при движение на заден ход специален автомобил „Фолксваген“, управляван от 54-годишен мъж, ударил  61-годишна жена. След медицински преглед тя е освободена за домашно лечение с контузии по тялото и главата. Шофьорът е тестван с дрегер, няма данни за употреба на алкохол. И в двата случая е взето административно отношение.", "date": "2018.05.21", "title": "Пловдив: Трима души са пострадали, след като са били блъснати на пешеходни пътеки"}
{"url": "http://www.focus-news.net/news/2018/05/21/2524459/smolyan-75-godishen-mazh-ot-gr-devin-e-pochinal-na-myasto-sled-kato-se-e-udaril-v-s-motoped-v-lek-avtomobil.html", "text": "75-годишен мъж от гр. Девин е починал на място, след като се е ударил в с мотопед в лек автомобил. Това съобщиха от ОДМВР-Смолян. На 20 май, около 10.40 ч. на път III-197/гр. Девин – гр. Доспат/ на 85 км+600 метра, мотопед \"Вангие\" със смолянска регистрация, собственост и управляван от 75-годишния З.А.К. от гр. Девин, на ляв завой навлиза в насрещна пътна лента и се удря в лек автомобил \"Рено\" 19 със смолянска регистрация, управляван от Ф.С.К. на 41 години от с. Грохотно. От последвалия удар водачът на мотопеда е починал на място.  Местопроизшествието е запазено и посетено от дежурна оперативна група при РУ-Девин. Извършен е оглед и е образувано досъдебно производство.", "date": "2018.05.21", "title": "Смолян: 75-годишен мъж от гр. Девин е починал на място, след като се е ударил в с мотопед в лек автомобил"}
{"url": "http://www.focus-news.net/news/2018/05/21/2524454/prezidentat-rumen-radev-v-poslednite-sedmitsi-balgarskoto-pravitelstvo-izleze-ot-letargiyata-po-otnoshenie-na-rusiya.html", "text": "В последните седмици българското правителство излезе от летаргията по отношение на Русия. Това каза пред журналисти в Москва президентът Румен Радев след срещата му с министър-председателя на Руската федерация Дмитрий Медведев, предаде репортер на Агенция „Фокус“. „Знаете, че вече има анонси за съживяването на проекта АЕЦ „Белене“, което предполага и руско участие. Министърът на енергетиката също беше в Русия, всичко това е похвално, но е недостатъчно“, заяви Радев. \r\nТой уточни, че за него тази среща е пробив, защото е първата на най-високо равнище след продължително прекъсване. „Нейната важност е голяма, защото активният политически диалог на най-високо равнище е важно условия за резултати във взаимодействията от всички останали области от взаимен интерес. Говорихме за енергийни проекти, но с премиера Медведев се обединихме около мнението, че в търговско-икономическите отношения има огромен потенциал. Има такъв и в енергийните проекти. Визитата ми вече дава резултат“, каза още Румен Радев.", "date": "2018.05.21", "title": "Президентът Румен Радев: В последните седмици българското правителство излезе от летаргията по отношение на Русия"}
{"url": "http://www.focus-news.net/news/2018/05/21/2524446/blagoevgrad-49-zrelostnitsi-sa-se-yavili-na-matura-po-balgarski-ezik-i-literatura-ot-obshtina-simitli.html", "text": "49 зрелостници се явяват на матура по български език и литература от община Симитли. Това съобщиха за Радио „Фокус“ – Пирин от Общината. Рано сутринта в Министерството на образованието и науката беше генериран изпитният вариант за матурата. На 41 въпрос се падна вариант номер 24, но авторът и произведението, криещи се зад този номер, станаха ясни в 9.00 часа. Авторът и произведението ще бъдат обявени в 12.00 часа. Форматът на матурата по български език и литература е тест – въпроси с избираем отговор, въпроси, изискващи кратък свободен отговор, и създаване на текст. Всеки изпит се оценява с максимум 100 точки. На матурата по БЕЛ зрелостниците имат възможност да избират в какъв жанр да създадат аргументативния текст – интерпретативно съчинение или есе. На 23 май ще се състои вторият държавен зрелостен изпит в 12 клас и националното външно оценяване по математика в седми клас. Резултатите от държавните зрелостни изпити ще бъдат обявени до 13 юни 2018 година. На изпита по български език след 7 клас се явяват учениците от Симитли, Крупник и Долно Осеново. Препитването започна от 10.00 часа. В 9.00 часа беше изтеглен изпитният вариант за външното оценяване на седмокласниците, което е с продължителност 60 минути. За допълнителния модул времето е 90 минути. Националното външно оценяване по БЕЛ е част от изпита за приемане в държавните и в общинските училища след завършен 7 клас. Този изпит включва два модула. Първият е задължителен и се записва като текуща оценка, а вторият е по желание. Оценката за класирането на приемните изпити е въз основа на резултатите от двете части, взети заедно.\r\nЛивия НИНОВА", "date": "2018.05.21", "title": "Благоевград: 49 зрелостници са се явили на матура по български език и литература от община Симитли"}
{"url": "http://www.focus-news.net/news/2018/05/21/2524465/veliko-tarnovo-812-abituirenti-shte-badat-izprateni-s-tarzhestveni-defileta-v-holivudski-stil.html", "text": "За поредна година абитуриентите от Велико Търново ще бъдат изпратени с тържествени дефилета в холивудски стил. Това съобщиха от пресцентъра на Общината. 812 зрелостници от 13 училища в Старата столица ще преминат като филмови звезди по 200-метров червен килим, който ще бъде разположен на главната улица „Васил Левски“. Събитието ще бъде в участъка пред сградата на Музикално-драматичния театър „Константин Кисимов“ в две поредни вечери – на 24 и 25 май от 18,00 ч.  \r\nАбитуриентските дефилета се провеждат за осма поредна година, а идеята бе на кмета на Велико Търново Даниел Панов. \r\nНа 24 май по червения килим ще преминат дванадесетокласниците от ЕГ „Проф. д-р Асен Златаров”, СУ „Емилиян Станев”, ПГ по моден дизайн, СПГ по икономика, ПГСАГ „Ангел Попов”, СУ „Г. С. Раковски“, ПГЕ „А. С. Попов“.\r\nДен по-късно са дефилетата на абитуриентите от ПМГ „Васил Друмев”, СУ „Вела Благоева”, СУ „Владимир Комаров“, Американски колеж „Аркус”, ПГТ „Д-р Васил Берон” и Спортно училище – Велико Търново.\r\nЗаради изпращанията на 24 и 25 май временно ще бъде затворена главната улица „Васил Левски” – от 16,00 ч. до 21,30 ч. или до приключване на събитията.", "date": "2018.05.21", "title": "Велико Търново: 812 абитуиренти ще бъдат изпратени с тържествени дефилета в холивудски стил"}
{"url": "http://www.focus-news.net/news/2018/05/21/2524462/sputnik-sarbiya-stiga-s-mohamed-bakir-izetbegovich-posreshtna-turskiya-prezident-kato-bozhi-pratenik.html", "text": "Босненският член на Председателството на Босна и Херцеговина Бакир Изетбегович посрещна турския президент Реджеп Тайип Ердоган в Сараево, наричайки го „Божи пратеник“, отбелязва Sputnik в сръбската си редакция. \r\nНа предизборния митинг в Сараево Ердоган призова поддръжниците си да гласуват в президентските и парламентарните избори в Турция, насрочени за 24 юни, опитвайки се да спечели подкрепата на милионите турци, живеещи в западноевропейските страни, но имащи право на глас в родината си. \r\nПо-рано Германия, Австрия и Нидерлания забранениха на Анкара да провежда предизборна кампания на територията им. Ето защо Ердоган избра Сараево за събитието, което привлече хиляди турци от Западна Европа. В тази връзка турският лидер привества разрешението на властите на Босна и Херцеговина, определяйки я като истинска демократична държава.\r\n„Народът на Босна и Херцеговина е доказал, че нашето вековно приятелство и връзки продължават и ще останат и занапред\", подчерта Ердоган. Тереза Герова", "date": "2018.05.21", "title": "Sputnik (Сърбия): Стига с Мохамед: Бакир Изетбегович посрещна турския президент като „Божи пратеник“"}
{"url": "http://www.focus-news.net/news/2018/05/21/2524460/nina-popova-obshtina-petrich-ot-31-may-zapochva-priemaneto-na-zayavleniya-za-zapisvaneto-na-detsa-v-parvi-klas.html", "text": "От 31 май започва приемането на заявления за записването на деца в първи клас  в съответното училище, което са избрали родителите. Това каза за Радио „Фокус“ - Пирин Нина Попова, директор на Дирекция „Образование“ към Община Петрич. По думите ѝ подаването на заявленията ще продължи до 19 юни, като на 20 юни всеки директор на училище трябва да обяви списъците с класираните ученици. „До 22 юни включително става записването на всички класирани ученици в съответното училище, като записването ще бъде извършено само с оригинала на удостоверението за завършена подготвителна група. На 25 юни трябва да бъдат обявени свободните места във всяко едно училище, като за свободни места се считат местата за достигане на максималния брой, а именно 22-ма ученика“, отбеляза тя. Попова допълни, че от 25 до 27 юни започва приемът на заявления за записване на деца в първи клас за второ класиране, а на 28 юни се обявяват отново списъците с класираните ученици и до 29 юни се записват учениците след второто класиране. Тя каза още, че от 1 юли до 15 септември се попълват свободните места, там където все още ги има.\r\nНатали СТЕФАНОВА", "date": "2018.05.21", "title": "Нина Попова, Община Петрич: От 31 май започва приемането на заявления за записването на деца в първи клас"}
{"url": "http://www.focus-news.net/news/2018/05/21/2524448/prezidentat-rumen-radev-razgovarya-s-ministar-predsedatelya-na-ruskata-federatsiya-dmitriy-medvedev.html", "text": "В Москва президентът Радев разговаря с министър-председателя на Руската федерация Дмитрий Медведев. Това съобщиха от прессекретариата на държавния глава.\r\nПо-късно през деня в Большой театър президентът ще присъства на оперната постановка „Зигфрид“ от Рихард Вагнер на Софийската опера и балет. \r\nВ сградата на българското посолство в руската столица Румен Радев ще разговаря с видни български и руски културни дейци и общественици. \r\nПо време на посещението си в Русия българският президент е придружаван от своята съпруга.", "date": "2018.05.21", "title": "Президентът Румен Радев разговаря с министър-председателя на Руската федерация Дмитрий Медведев"}
{"url": "http://www.focus-news.net/news/2018/05/21/2524467/obshtinski-savetnitsi-ot-pp-gerb-sliven-se-sreshtnaha-s-zhitelite-na-shest-sela.html", "text": "Общински съветници от ПП ГЕРБ Сливен проведоха срещи с жителите на селата Гавраилово, Самуилово, Жельо войвода, Глуфишево, Мечкарево и Старо село. Това съобщиха от пресцентъра на ПП ГЕРБ.  В откритите приемни участваха съветниците д-р Димитър Павлов, Георги Стоянов и Силвия Маринова. Основно проблемите в населените места са свързани с инфраструктурата и състоянието на пътната мрежа, честите аварии на ВиК мрежата и необходимост от по – често косене на тревата в гробищните паркове.\r\nПо време на срещите общинските съветници обясниха, че за селата вече има готови проекти за подмяна на ВиК мрежата и започва да се работи. В момента се извършва ремонт на улиците, а цялостно асфалтиране ще започне след подмяната на водопреносната мрежа. По искане на хората в селата вече има поставени камери за видеонаблюдение и охрана на селскостопанската продукция. Осигурени са допълнителни контейнери за смет. Жителите на селата, заявиха, че са доволни от работата на кметовете и се обръщат към тях за всякакви общи и лични въпроси. Това бе първата седмица от поредицата изнесени приемни на общинските съветници от ГЕРБ-Сливен. Целта е да се подобри комуникацията и решаването на проблемите. Срещите продължават и през следващите седмици.", "date": "2018.05.21", "title": "Общински съветници от ПП ГЕРБ Сливен се срещнаха с жителите на шест села"}
{"url": "http://www.focus-news.net/news/2018/05/21/2524468/blagoevgrad-obshtestveniyat-posrednik-dots-d-r-valentin-vasilev-organizira-priemen-den-22-may.html", "text": "Общественият посредник на Благоевград доц. д-р Валентин Василев обяви приемен ден. Това съобщиха от пресцентъра на Общината. Срещите с жителите на община Благоевград ще се провеждат всеки вторник от 13.30 часа до 17.00 часа в стая 410. Всеки гражданин може да осъществи връзка с доц. д-р Валентин Василев и на e-mail адрес: ombudsman_blgd@blgmun.com.\r\nДоцент д-р Валентин Пенчев Василев е Обществен  посредник на територията на Община Благоевград, избран  на основание чл. 21а, ал. 1 и ал. 4 от ЗМСМА, с Решение № 61 на Общински съвет – Благоевград на 30 март 2018 г.\r\nОбщественият посредник ще съдейства за спазване правата и законните интереси на гражданите пред органите на местното самоуправление и местната администрация на територията на Община Благоевград. Той ще извършва проверки по жалби на гражданите или техните организации, които приключват със становище. Освен това, Общественият посредник има право да излиза с мотивирани препоръки и предложения за промяна на съществуващата в общината практика на административното обслужване на гражданите. Дейността на Обществения посредник е насочена и към подобряване на качеството на административните услуги и повишаване на правната култура на гражданите. Той ще съдейства за спазване правата и законните интереси на гражданите пред органите на местното самоуправление и местната администрация и представя мотивирани предложения за промяна на съществуващата практика на административното обслужване на гражданите.\r\nЖалби и сигнали пред Обществения посредник могат да подават физически лица с постоянен или настоящ адрес на територията на община Благоевград, както и организации, които осъществяват дейността си на територията на община Благоевград. Правомощията на Обществения посредник не се отнасят до вътрешно служебни отношения на органите на местната власт. Общественият посредник няма право да се намеси във въпроси, свързани с личния живот на гражданите и в открити съдебни процедури, както и няма право да представлява лицата, които са се обърнали към него за защита пред съд или друга публична институция.", "date": "2018.05.21", "title": "Благоевград: Общественият посредник доц. д-р Валентин Василев организира приемен ден 22 май"}
{"url": "http://www.focus-news.net/news/2018/05/21/2524470/smolyan-mladezhi-sabirat-dareniya-za-da-vazstanovyat-plochata-na-paraklisa-sv-vmchk-georgi-pobedonosets-kray-selo-dunevo.html", "text": "Млади хора от смолянския квартал Райково подемат инициатива да съберат дарения и възстановят плочата на параклиса „Св. вмчк Георги Победоносец” край село Дунево. Това съобщиха от пресцентъра на Община Смолян. Стойчо Караколев  и Никола Ангелов се обръщат с молба към всички родопчани да се включат в тяхната инициатива, за да не оставяме българските ни светини да бъдат забравени и унищожени. Кутиите за дарения ще бъдат поставени на кино „Дружба”,  супера в Горно Райково и на други места, посочи Караколев. На тях ще бъде публикуван и призивът на младежите:   \r\n„Скъпи приятели,\r\nНие, група младежи от квартал Райково, събираме средства, за да възстановим плочата на параклиса \"Свети вмчк Георги Победоносец\" край село Дунево. \r\nМолим всеки от вас,  който има възможност да се включи в нашата инициатива.\r\nНека не оставяме българските ни светини да бъдат забравени и унищожени!”\r\nПараклисът „Св. вмчк Георги Победоносец” край село Дунево е построен през лятото на 1428 г. Разрушен е от турците през 1720 г. Отново е възстановен през 1967 г. и разрушен същата година.", "date": "2018.05.21", "title": "Смолян: Младежи събират дарения, за да възстановят плочата на параклиса „Св. вмчк Георги Победоносец” край село Дунево"}
{"url": "http://www.focus-news.net/news/2018/05/21/2524471/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския контролно-пропусквателен пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.21", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/05/21/2524469/plovdiv-povecheto-zhiteli-na-grada-predpochitat-mineralna-pred-cheshmyana-voda-spored-anketa-na-radio-fokus.html", "text": "Повечето жители на Пловдив предпочитат минерална пред чешмяна вода. Това показват данните от анкета, проведена от Радио „Фокус“ – Пловдив. Според хората чешмяната вода у нас е опасна за здравето. „Не е желателна консумацията на чешмяна вода. Винаги си купувам минерална вода. Тя е по-сигурна от водата, която тече от чешмите в град Пловдив.“ „Минералната вода е с по-сладък и по-мек вкус, а чешмяната въобще не е такава.“, смятат пловдивчани. Според други анкетирани граждани, минералната вода е по-опасна, тъй като се съдържат химични химикали в нея. „За мен чешмяната вода не е опасна. Тя минава през пречиствателни станции. Има хора, които я изследват за бактерии. Не се притеснявам да пия такава вода, даже я предпочитам пред минералната“, споделят граждани. Според проведената анкета пловдивчани имат доверие на пречиствателните станции. „Всеки си върши работата и на някои хора работата им е да проверяват качеството на водата, която пием. Вярвам на пречиствателните станции“, коментираха пловдивчани.\r\nВесела КРЪСТЕВА", "date": "2018.05.21", "title": "Пловдив: Повечето жители на града предпочитат минерална пред чешмяна вода, според анкета на Радио „Фокус“"}
{"url": "http://www.focus-news.net/news/2018/05/21/2524466/afp-priklyuchi-evakuatsiyata-na-islyamska-darzhava-ot-lagera-yarmuk-kray-damask.html", "text": "Приключи евакуирането на членовете на близкоизточната радикална групировка „Ислямска държава“ от районите край сирийската столица Дамаск, предава AFP, като се позовава на данни от Сирийската обсерватория за човешките права (СОЧП). \r\nЕвакуацията на членове на групировката и цивилни от Ярмук, последната крепост на екстремистите в сирийската столица, е приключила. \r\n„Евакуацията завърши, след като 32 автобуса изведоха 1600 души, включително бойци от „Ислямска държава“ и техните роднини от южната част на Дамаск\", се казва в съобщение от СОЧП.Тереза Герова", "date": "2018.05.21", "title": "AFP: Приключи евакуацията на „Ислямска държава“ от лагера Ярмук край Дамаск"}
{"url": "http://www.focus-news.net/news/2018/05/21/2524475/varna-avariya-shte-ostavi-domakinstvata-v-tsvetniya-kvartal-bez-voda.html", "text": "Авария ще остави домакинствата в „Цветния квартал“ във Варна без вода до около 17.00 часа. Това съобщиха за Радио „Фокус“ – Варна от дружество „Водоснабдяване и канализация“ - Варна. С нарушено водоподаване ще бъдат и в кв. „Аспарухово“, части от улиците „Кирил и Методий“, „Средец“ и „Искър“ до около 17.00 часа, както и местност Ракитника - до около 16.00 часа. Поради авария без вода ще останат и абонатите на гр. Бяла, на ул. “Янко Димов“, ул. “Гроздьо Желев“, ул. “Детелина“.\r\nМилена СТОЕВА", "date": "2018.05.21", "title": "Варна: Авария ще остави домакинствата в „Цветния квартал“ без вода"}
{"url": "http://www.focus-news.net/news/2018/05/21/2524476/haskovo-v-obshtinata-shte-se-provede-tseremoniyata-po-nagrazhdavane-na-uchitel-i-uchenik-na-godinata-na-22-may.html", "text": "В Общината ще се проведе церемонията по награждаване на учител и ученик на годината на 22 май. Това съобщиха от пресцентъра на Общината. Церемонията ще се проведе на 22 май от 16.00 часа в зала \"Хасково\".", "date": "2018.05.21", "title": "Хасково: В Общината ще се проведе церемонията по награждаване на учител и ученик на годината на 22 май"}
{"url": "http://www.focus-news.net/news/2018/05/21/2524464/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-podpisa-deklaratsiya-za-satrudnichestvo-s-predsedatelya-na-komisiyata-po-otbrana-na-rumaniya-dorel-kaprar.html", "text": "Председателят на Комисията по вътрешна сигурност и обществен ред Цветан Цветанов и председателят на Комисията по отбрана, обществен ред и национална сигурност на Камарата на представителите на Румъния Дорел Къпрар подписаха обща декларация за сътрудничество. Това стана по време на съвместно заседание на народните представители от двете комисии, което се проведе в сградата на румънския парламент в Букурещ. Това съобщиха от пресцентъра на Народното събрание. Българските депутати са на работно посещение в северната ни съседка по покана на председателя Комисията по отбрана, обществен ред и национална сигурност на Камарата на представителите на Румъния Дорел Къпрар. \r\nДекларацията предвижда да се установи постоянен работещ механизъм между двете комисии (C2C), представляващ хоризонтално измерение на двустранното сътрудничество, което ще увеличи институционалната ефективност и ще подпомогне всяка бъдеща обща инициатива. Двете страни се споразумяха да използват възможностите, които имат в рамките на ротационното председателство на ЕС за засилване на диалога с националните парламенти, за да се ускори решението за разширяване на Шенгенското пространство. \r\nВ документа се казва още, че в контекста на ротационното председателство на Съвета на ЕС, като част от съответната Тройка, страните заедно ще допринесат за ефективната интеграция на страните от Западните Балкани в архитектурата на сигурност на ЕС и за засилване на сътрудничеството им с европейските и евроатлантическите партньори. \r\nВ декларацията пише още, че двете страни се споразумяват да комбинират механизми на парламентарна дипломация с цел да призоват заинтересованите европейски страни, в съответствие с правната рамка на ЕС, да вземат решение за присъединяването на България и Румъния към Шенгенското пространство.", "date": "2018.05.21", "title": "Председателят на Комисията по вътрешна сигурност и обществен ред Цветан Цветанов подписа декларация за сътрудничество с председателя на Комисията по отбрана на Румъния Дорел Къпрар"}
{"url": "http://www.focus-news.net/news/2018/05/21/2524461/prezidentat-rumen-radev-prizovavam-pravitelstvata-na-balgariya-i-rusiya-da-prerazgledat-oshte-vednazh-vazmozhnostta-za-pryaka-dostavka-na-ruski-gaz-prez-cherno-more-v-stranata-ni.html", "text": "Призовавам правителствата на България и Русия да преразгледат още веднъж възможността за пряка доставка на руски газ през Черно море в страната ни. Това каза пред журналисти в Москва президентът Румен Радев след срещата му с министър-председателя на Руската федерация Дмитрий Медведев, предаде репортер на Агенция „Фокус“. „На първо място положителният импулс от тази визита, която правим с премиера Медведев и с президента Путин утре, трябва да бъде използван по най-добрия начин от българското правителство. Тези срещи дават един импулс и отварят възможности за работа на министрите. Очаквам и тук вече премиерът Медведев се ангажира, есента, най-вероятно през септември, да се състои отлаганата от години 16-ата сесия на Междуправителствената комисия по икономическо и научно-техническо сътрудничество“, заяви Радев. По думите му там вече в конкретика трябва да се разгледат всички проекти и съответно да се взимат решения по тях. „Средата за сигурност вече стана толкова сложна, че не само България, а ЕС осъзнава все повече, че най-добре е да има директен излаз за доставка газ в държава-член на ЕС. Призовавам двете правителства да преразгледат още веднъж възможността за пряка доставка на руски газ през Черно море в България, разбира се и с ЕК. Нека вземем за пример и „Северен поток“, подчерта президентът.", "date": "2018.05.21", "title": "Президентът Румен Радев: Призовавам правителствата на България и Русия да преразгледат още веднъж възможността за пряка доставка на руски газ през Черно море в страната ни"}
{"url": "http://www.focus-news.net/news/2018/05/21/2524477/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на всичко актуално и интересно, което се случва в Община Петрич. Наш гост ще бъде заместник-кметът по финанси към Община Петрич Илко Стоянов. Поводът за разговорът ни с него е свързан с това, че с над 300 000 евро Петрич развива туризма в района на Рупите, разработва се и програма за защита от причинени от човека бедствия. Веднага след това ще имате възможността да чуете директорът на  дирекция „Образование и култура“ Нина Попова, с която ще говорим за предстоящият прием на първокласници, но и за зрелостниците и матурите, които им предстоят. На 19 май за поредна година се проведе инициативата Европейска нощ на музеите, в която участие взе ѝ музеят в Петрич. Каква е равносметката от събитието и как екипът на културната институция, но и археолозите и специалистите проучващи античен град Хераклея Синтика приеха решението на Министерески съвет за отпускането на допълнителни 100 000 лева за проучвания на обекта този сезон – тези и още въпроси ще зададем на директора на музея Сотир Иванов.", "date": "2018.05.21", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/05/21/2524479/smolyan-ekipi-na-pozharnata-sa-spasili-bedstvashti-sarni-v-smolyan-i-devin.html", "text": "Екипи на пожарната са помогнали на бедстващи сърни в градовете Смолян и Девин, съобщиха от ОДМВР – Смолян. На 18 май 2018 г. в 18.45 часа на тел.112 е получен сигнал за паднала сърна в основите на новострояща се сграда в Смолян на ул. “Хан Пресиян“ бивш х-л „Орфей. Екип на РСПБЗН - Смолян е оказал съдействие, бедстващото животно е извадено невредимо и е предадено на служители от горското. На 20 май 2018 г. в 12.48 часа на тел. 112 е получен сигнал за спасяване на сърна, заклещила се в ограда, намираща се в гр. Девин на ул. „Освобождение“. Бедстващото животно е освободено. Произшествието е посетено и ликвидирано от един екип на РСПБЗН – Девин.", "date": "2018.05.21", "title": "Смолян: Екипи на пожарната са спасили бедстващи сърни в Смолян и Девин"}
{"url": "http://www.focus-news.net/news/2018/05/21/2524472/ventseslava-genova-ruo-varna-105-sedmoklasnitsi-ne-sa-se-yavili-na-natsionalnoto-vanshno-otsenyavane-po-balgarski-ezik-i-literatura.html", "text": "105 седмокласници от Варна и областта не са се явили на националното външно оценяване по български език и литература. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Завършващите VІІ клас ученици във Варненска област са 3 763, като на изпита днес са се явили 3 658. Националното външно оценяване се провежда в изпитни зали в 91 училища в областта, допълни Венцеслава Генова.\r\nИзпитът започна в 10.00 часа и се състои от два модула. Първият модул е с продължителност 60 минути и включва въпроси със затворен и със свободен отговор, а вторият е 90 минути и в него учениците правят преразказ на непознат текст с дидактическа задача. За учениците със специални образователни потребности има предвидено допълнително време за работа.\r\nРезултатите  от националното външно оценяване ще бъдат обявени до 6 юни.\r\nМарияна ВАЛЕНТИНОВА", "date": "2018.05.21", "title": "Венцеслава Генова, РУО – Варна: 105 седмокласници не са се явили на националното външно оценяване по български език и литература"}
{"url": "http://www.focus-news.net/news/2018/05/21/2524480/api-vremenno-dvizhenieto-se-osashtestvyava-v-edna-lenta-na-pat-i-5-ruse-dunav-most-poradi-avariral-tezhkotovaren-avtomobil.html", "text": "Временно движението се осъществява в една лента на път I-5 Русе - Дунав мост в Русе поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.05.21", "title": "АПИ: Временно движението се осъществява в една лента на път I-5 Русе - \"Дунав мост\" поради аварирал тежкотоварен автомобил"}
{"url": "http://www.focus-news.net/news/2018/05/21/2524463/smolyan-desetki-zhiteli-uvazhiha-praznika-na-paraklisa-sv-sv-konstantin-i-elena-v-101-vi-alpiyski-polk.html", "text": "Десетки жители на областния град уважиха празника на параклиса „Св. св. Константин и Елена“ в 101-ви Алпийски полк, предаде репортер на Радио „Фокус“ – Смолян. Сред официалните лица на храмовия празник бяха зам.-областният управител Владимир Гърбелов, кметът на Чепеларе Славка Чакърова, председателят на Общински съвет – Смолян инж. Димитър Кръстанов, директорът на Областната дирекция на МВР – Смолян ст. комисар Николай Димов, общински съветници, представители на институции и много граждани на Смолян. Всички те посетиха параклиса на военното формирование, за да запалят свещичка и да се помолят за здраве. Пред военнослужещите и гостите, бе отслужен водосвет за здраве.\r\nКомандирът на 101-ви Алпийски полк, полковник Димитър Кацаров поздрави всички присъстващи и именници с празника на светите равноапостоли Константин и Елена. Той припомни, че почитта към тях датира от 313 г с приемането на християнството от Византийската империя. „Константин, който е бил император на империята тогава приема християнството и с Миланския един въвежда религията в империята. В последствие неговата майка Елена посещава всички места, където е бил Исус Христос и намира кръста, на който той е бил разпънат, като впоследствие двамата са обявени за светии“, разказа полк. Кацаров. Той отбеляза, че на този ден не се работи, защото казват, че Елена носи в чувала градоносните облаци и градушката и не трябва да се извършва стопанска дейност. Днес и ден на нестинарството, отбеляза полк. Кацаров и допълни, че жените, които танцуват върху жарава носят иконата на светците и именно тя ги закриля да не се наранят.\r\nПолк. Кацаров припомни и историята на параклиса „Св. св. Константин и Елена“ в поделението и подчерта, че той е построен по идея на полк. Андрей Боцев, който вече е генерал и е най-висшия военен в България – началник на българската армия. „Започвайки да сторим параклиса беше възможно да се завърши през май и името му дойде естествено. Това един от първите параклиси, които пловдивският митрополит Николай е осветил след ръкополагането му за митрополит на Пловдивската митрополия. Параклисът е построен с доброволен труд и умения на военнослужещите от полка. За стоежа му са събрани дарения от личния състав, както и с помощта на спонсори, които са изписани на входа на параклиса. Той е единственият с това име в града, като най-близкият е във Фатово“, посочи полк. Кацаров. Той изрази радостта си, че като военнослужещи те поддържат традицията да честват празник на светите равноапостоли Константин и Елена. Архитект на храма е Атанас Каджебов, а негов конструктор е Иван Стоянов, които безвъзмездно са направили проектите. Полк. Кацров отбеляза, че след 10-годишно прекъсване, тъй като са имали и други обекти за спешно възстановяване в района на формированието, вече са успели да изографисат южната част на параклиса. За него има цялостен проект и вече се събират дарения, за да бъде завършен от художника Весела Василева. Командирът на полка в Смолян благодари на всички, които са ги уважили за празника, както и на гражданите на Смолян, които ги подкрепят и винаги са добре дошли във формированието. Полк. Кацаров подари поздравителни адреси на именниците – дарители на храма. След официалната част за всички миряни бе раздаден благословен курбан, който бе осветен пред гостите на празника.\r\nНели ГЕРГЬОВСКА", "date": "2018.05.21", "title": "Смолян: Десетки жители уважиха празника на параклиса „Св. св. Константин и Елена“ в 101-ви Алпийски полк"}
{"url": "http://www.focus-news.net/news/2018/05/21/2524482/dobrich-praznichnata-programa-za-24-may-zapochva-s-tarzhestveno-sabranie-na-obshtinata.html", "text": "Празничната програма на Общината за 24 май започва от днес. Това съобщи д-р Емилия Баева, зам.-кмет „Хуманитарни дейности“, предаде кореспондент на Радио „Фокус” – Варна. Тази вечер от 18.00 часа в Огледална зала „Нели Божкова“ ще се проведе тържественото събрание на Община град Добрич по повод Деня на българската просвета и култура и на славянската писменост. За заслуги в образованието с грамоти и плакети ще бъдат наградени 29 преподаватели и 4 учебни заведения, които тази година празнуват юбилеи. Това са СУ „Димитър Талев“, което отбелязва 30 години от своето създаване, Частно училище „Леонардо Да Винчи“ - 10 години, ЦДГ № 8 „Бодра смяна“ - 55 години, и ЦДГ № 10 „Слънчице“ - 50 години. На тържеството слово за 24 май ще произнесе известният журналист и водещ на предаването в национална телевизия Бойко Василев. Поздрав към жителите и гостите на града ще изпълнят Ивона Недева – флейта и Звезделина Тодорова – пиано. В самия празничен ден – на 24 май, ще се състои традиционното шествие по централната пешеходна зона с участието на преподаватели, ученици и дейци на образованието и културата. В 9.00 часа ще бъде отслужен благодарствен молебен в църквата „Св. Георги“, 30 минути по-късно ще бъдат поднесени цветя на паметника на двамата братята Кирил и Методий. В 10.00 часа ще започне шествието. На 23 май ще се състои юбилейният концерт на ЦДГ „Слънчице“. Предвидени са и други интересни събития, пълната програма е публикувана в културния календар на сайта на Община град Добрич. Тази година абитуриентите са 766, с 18 повече от 2017-та, съобщи още зам.-кметът. Броят на отличниците е 3 786, с 354 повече от миналата година. \r\nЖулиета НИКОЛОВА", "date": "2018.05.21", "title": "Добрич: Празничната програма за 24 май започва с тържествено събрание на Общината"}
{"url": "http://www.focus-news.net/news/2018/05/21/2524478/sliven-3-godishno-dete-e-pochinalo-sled-kato-e-padnalo-v-shahta-na-prechistvatelna-stantsiya-v-s-samuilovo.html", "text": "3-годишно дете е починало, след като е паднало в шахта на пречиствателна станция в с. Самуилово. Това съобщиха за Агенция „Фокус“ от ОДМВР-Сливен. Детето е било открито тази сутрин около 9.00 часа на пречиствателна станция в село Самуилово. Самият инцидент е станал на 20 май следобед. Детето е било оставено без родителски надзор и се е удавило, след като е паднало в колектор на шахта, където се събират отходните води на града. Сигналът за инцидента е бил подаден от родителите на детето около 16.30 часа на 20 май. По техни данни детето е липсвало от 13.30 часа същия ден. По случая е образувано досъдебно производство.", "date": "2018.05.21", "title": "Сливен: 3-годишно дете е починало, след като е паднало в шахта на пречиствателна станция в с. Самуилово"}
{"url": "http://www.focus-news.net/news/2018/05/21/2524474/reuters-sled-sasht-i-paragvay-otkri-posolstvo-v-erusalim.html", "text": "Парагвай откри посолство в Ерусалим, превръщайки се във втората държава след Гватемала, която последва примера на САЩ да премести дипломатическото си представителство в Израел от Тел Авив, предава Reuters. На церемонията присъстваха президентът на Парагвай Хорасио Картес и израелският министър-председател Бенямин Нетаняху. \r\nАгенцията припомня, че точно преди седмица в Ерусалим се състоя церемонията по откриването на американското посолство. Само два дни по-късно Гватемала също премести дипломатическото си представителство в Израел от Тел Авив в Ерусалим.Тереза Герова", "date": "2018.05.21", "title": "Reuters: След САЩ: И Парагвай откри посолство в Ерусалим"}
{"url": "http://www.focus-news.net/news/2018/05/21/2524484/pri-otliv-se-vizhda-koy-e-vlyazal-v-moreto-bez-gashti-preduprezhdenie-kam-turtsiya-v-stil-uoran-bafet.html", "text": "Един от най-опитните съвременни инвеститори, бизнесмени и филантропи - Уорън Бъфет, има една много мъдра мисъл. Според него, „когато се оттегли прилива (т.е. зададе се криза), се вижда най-ясно кой е влязъл в морето без гащи”. Понеже тогава е вече късно да се направи каквото и да е. Сега по същия начин водите се оттеглят (във и покрай Турция) и очевидно се вижда, че режимът на еднолично управляващата Партия на  справедливостта и развитието (ПСР) е докарала страната до дълбока рецесия, буквално на ръба на дълговата криза. Това пише Ергин Йълдъзоглу в централна статия за вестник „Джумхуриет”.\r\nПрез последните 10 години държавните от периферията (страните с възникващи пазари) се възползваха от евтините и щедро раздавани кредити в рамките на политиката за разширяване на паричната политика, като натрупаха дългове от 12-13 млрд. ЩД. Понеже централните държави предлагаха ниски лихви, за да предотвратят срива на глобалната финансова система.\r\nЦентралните банки на тази държави обаче, сега изоставят тази политика на разширяване на кредитите. Увеличават се рисковете, които САЩ предизвикват на международната арена, които просто са принудени да осигурят хармония, за да стопират натиска на страните с възникващи пазари и да спрат тяхната хегемония. Свързано с тези два фактора, доларът поскъпва, започват търговски войни, цените на петрола скачат нагоре. Кои изплуват на повърхността?\r\nКогато предизвиканата от „възникващите пазари” вълна се оттегля, се вижда коя от тях е влязла в това „море” без гащи. Начело на списъка е Аржентина и Турция на ПСР. Аржентина вече започна да предприема мерки. Режимът на ПСР все още прави опита да избяга от реалностите.\r\nПри режима на политическия ислям, който се представлява от ПСР, турската икономика набра скорост да нараства, като постоянно задлъжнява. Държавата, а и което е по-важно – частният сектор,  бързо увеличиха дълговете си; дефицитът по текущата сметка непрекъснато расте. Сега, когато вълната от много и евтини кредити се оттегля назад, на показ лъсват истините за модела на политическия ислям, т.нар. ”приятелски сержантски капитализъм” (задлъжнявай; създавай грандове; споделяй ги със съмишленици; гарантирай проектите на нашите хора много над собствените им приходи; пренебрегвай и заклеймявай сигналите на пазара и желязната логика на лихвите).\r\nСамо от началото на януари досега турската лира загуби над 20% от стойността си. От края на януари също досега индексът на Истанбулската фондова борса е спаднал с 15%. Инфлацията се увеличава. В коментара си за тази седмица британското списание „Икономист” определя Турция като „възникващ пазар, чийто рейтинг е паднал до дъното на кофата за боклук”. \r\nОт своя страна режимът на ПСР е твърде далеч от осъзнаване на реалностите за тази тежка ситуация. Преди дни международни инвеститори се събраха в Лондон за да изслушат лидера на режима. Според агенция „Ройтерс”, по време на неговата беседа за „връзката лихви – инфлация”, те буквално „не са повярвали на ушите си; били са тотално шокирани”. А „Файненшъл Таймс” оповести, че „на седналите на една маса с Ердоган инвеститори, просто им се е изпарил апетитът”.След изборите…\r\nПреди време обърнах внимание на обстоятелството, че господстващата класа на политическия ислям, който се представлява от ПСР; както и интересите на подкрепящия го блок на властта, формиран под негово лидерство – драстично се различават и са в конфликт с общите интереси на турския капитализъм. Това противопоставяне, което е под формата на нелепи твърдения за „връзката инфлация – високи лихви”,  вече е достигнало до непоносима степен. Просто повече не може да продължава така. Констатациите за икономическото положение на лидера на ПСР, на неговите съветници, на приближените му „икономисти”, нагледно показват едно - Турция я очаква изключително дълбока депресия и валутна криза, които трудно могат да бъдат избегнати.\r\nВ условията на турския капитализъм „икономическият ръст”  е пряко свързан с външен източник/кредити. В момента обаче бързо намалява доверието на източниците на тези външни кредити към възможностите на турската икономика да изплаща своите дългове. В същото време на фона на срива на турската лира и на фондовата борса, подкрепящата ПСР класа продължава да настоява да се подхранва от държавни източници и гарантирани ниски лихви. За да защити собствените си икономически интереси и то за сметка на рентиерството. По този начин кризата постоянно се задълбочава. \r\nОнези, които ще управляват Турция след изборите, ще бъдат принудени бързо да вдигнат изключително много лихвите, за могат да преструктурират кредитите; да осигурят нужното финансирана на вноса, за производството на стоки за износ; да съживят необходимите външни източници за осигуряване на енергетиката на страната (да вдъхнат доверие на международните пазари). \r\nОсвен това; ще има бум на фалитите в частния сектор; свързано с това ще продължи по-нататъшно увеличаване на безработицата; ще намалее общото търсене и потребление; ще има негативна тенденция в икономическия ръст, възможно е да падне и до нивото на депресия. \r\nИма и една друга алтернативата – ако управляващите Турция продължават да настояват за политика на ниски лихви. Тогава няма да има друг изход, освен конфискуване на имуществото на някои  „неблагонадеждни” лица и фирми, както и премахване (блокиране)  свободата на капиталовите сметки. Всичко това – за осигуряване на конвертируемост, с цел запазване на стойността на турската лира и предотвратяване на срива на фондовата борса. Тогава напълно ще секне притока на свеж чужд капитал, кредитите няма да могат да се рефинансират или преструктурират, на дневен ред ще бъде тежка депресия в производството, капацитета за износ и самото вътрешно потребление.\r\nУсещате ли се за заплахата? За какво става въпрос?  Георги Димов", "date": "2018.05.21", "title": "При отлив се вижда кой е влязъл в морето без гащи  - предупреждение към Турция в стил Уорън Бъфет"}
{"url": "http://www.focus-news.net/news/2018/05/21/2524485/haskovo-9360-kasa-tsigari-i-blizo-23-kg-tyutyun-bez-banderol-sa-izzeti-ot-politsai-v-haskovo-topolovgrad-svilengrad-i-dimitrovgrad.html", "text": "9360 къса цигари и близо 2.3 кг тютюн без бандерол са иззети от полицаи в Хасково, Тополовград, Свиленград и Димитровград. Това съобщиха от пресцентъра на МВР. Цигарите и тютюнът са открити при проверки на  домове и автомобили. Изделията са иззети с протоколи от собствениците им и са им съставени актове по Закона за акцизите и данъчните складове.", "date": "2018.05.21", "title": "Хасково: 9360 къса цигари и близо 2.3 кг тютюн без бандерол са иззети от полицаи в Хасково, Тополовград, Свиленград и Димитровград"}
{"url": "http://www.focus-news.net/news/2018/05/21/2524487/blagoevgrad-intenziven-e-trafikat-na-tovarni-avtomobili-na-gkpp-kulata-promahon-i-v-dvete-posoki.html", "text": "Интензивен е трафикът на товарни автомобили на ГКПП „Кулата-Промахон“ и в двете посоки. Това съобщиха за Радио „Фокус“-Пирин от „Гранична полиция“. Нормално интензивен е трафикът на  ГКПП „Илинден-Ексохи“. На останалите гранични пунктове с Гърция преминаването също се осъществява нормално.\r\nНатали СТЕФАНОВА", "date": "2018.05.21", "title": "Благоевград: Интензивен е трафикът на товарни автомобили на ГКПП „Кулата-Промахон“ и в двете посоки"}
{"url": "http://www.focus-news.net/news/2018/05/21/2524473/prezidentat-rumen-radev-sanktsiite-sreshtu-rusiya-ne-sa-povod-za-zamrazyavane-na-otnosheniyata-s-neya.html", "text": "Санкциите не са повод за замразяване на отношенията, както се мисли много често. Това каза пред журналисти в Москва президентът Румен Радев след срещата му с министър-председателя на Руската федерация Дмитрий Медведев, предаде репортер на Агенция „Фокус“. „След два дни тук ще бъде президентът на Франция, която за миналата година успя да измести Германия като пряк инвеститор N1 в Руската федерация. Франция има стокообмен с Русия за миналата година от 16 млрд. долара, а Германия има стокообмен от 50 млрд. евро. Нека сами да си направим извод за санкциите. Моето мнение за санкциите го знаете, но това е въпрос от компетентността на Европейския съвет, където България се представлява от министър-председателя“, заяви Радев. По думите му визитата на министър-председателя ще бъде скоро. „Затова ви казвам, че е много важно да се използва този импулс и двете правителства да работят заедно за конкретизиране на конкретни сфери за сътрудничество. Има и тежки области, където трудно ще намерим решение, но това не означава, че трябва да бягаме от тях. Мога веднага да ви кажа кои са – лицензионният режим за производство за военна техника, въоръжени резервни части по спогодба между Народна Р България и СССР. Тук България има своите определени интереси, българският военно-промишлен комплекс е важна част от българската икономика“, допълни президентът. Той уточни, че има изисквания на руската страна, които са неприемливи за страната ни и България трябва да отстоява своите интереси. „Например, България предварително да съгласува с руската страна продажба на произведена в България военна техника и въоръжения в други страни. Това за нас е неприемливо. Много ясно го обясних на премиера Медведев, но това не означава, че не трябва да има диалог и намиране на решение, което е взаимно изгодно и за двете страни“, каза още Румен Радев.", "date": "2018.05.21", "title": "Президентът Румен Радев: Санкциите срещу Русия не са повод за замразяване на отношенията с нея"}
{"url": "http://www.focus-news.net/news/2018/05/21/2524488/nad-10-000-ikonomicheski-operatori-se-registriraha-za-izpolzvane-na-mitnicheskite-i-aktsizni-sistemi-s-nov-profil.html", "text": "Над 10 000 икономически оператори се регистрираха за използване на митническите и акцизни системи с нов профил. Това съобщиха от пресцентъра на Агенция \"Митници\". От днес икономическите оператори ще могат да използват единствено направените след 02 октомври 2017 г. регистрации за електронен обмен на информация с Агенция ,,Митници\". През последните близо осем месеца Агенция „Митници\" проведе мащабна кампания по пререгистрация на икономическите оператори, които поддържаха активни профили за достъп до митническите и акцизна системи. Пререгистрации на съществуващи профили можеха да се правят до края на януари  - за митническите, и до края на април тази година - за акцизните системи. През целия период икономическите оператори, които досега не са работили със системите на Агенция „Митници\", можеха да правят регистрации от нов тип, който ще използват и след 21 май 2018 г.\r\nОт началото на октомври 2017 г. досега бяха извършени над 10 000 пререгистрации и регистрации, като възможността за регистрация остава отворена.\r\nРегистрацията за даден икономически оператор е еднократна и унифицирана за всички информационни системи и електронни услуги на Агенция „Митници\" и Генерална дирекция „Данъчно облагане и митнически съюз\" (DG TAXUD). Тя се прави с електронен подпис чрез електронния портал на Агенция „Митници\" е-customs.bg.\r\nНовите регистрации предлагат на икономическите оператори покриване на изискванията, свързани с проверките за идентичност, гарантирането на необходимите нива на сигурност при предоставяне на достъп до информационните системи, както и изисквани свързани с Регламент (ЕС) 2016/679 на Европейския парламент и на Съвета от 27 април 2016 година относно защитата на физическите лица във връзка с обработването на лични данни и относно свободното движение на такива данни (Общ регламент относно защитата на данните - GDPR).  \r\nПриложеният от Агенция „Митници\" формат за регистрация е в съответствие с изискванията на Генерална дирекция „Данъчно облагане и митнически съюз\" DG TAXUD и е унифициран за достъп както до националните системи, така и до предоставяните от Генерална дирекция „Данъчно облагане и митнически съюз\" централизирани услуги. Към момента DG TAXUD предоставя една централизирана услуга „Търговски портал за митническите решения по МКС\". Системата за митнически решения позволява осъществяването на комуникация между Комисията, държавите членки, икономическите оператори и лицата, различни от икономически оператори, за целите на подаването и обработването на 22 заявленията и решенията, като например: заявление/разрешение за предоставяне на общо обезпечение, включително за евентуално намаление или освобождаване;  заявление/разрешение за използване на режим активно усъвършенстване; заявление/разрешение за използване на режим временен внос и др.\r\nОсвен повече сигурност и достъп до централизирани европейски митнически услуги, новите профили предлагат и повече опции за управление и редакция. След като веднъж създаде своя профил икономическият оператор може по всяко време да го допълва и променя, като добавя към ползвания от него портфейл нови електронни услуги, поддържани от Агенция „Митници\" и DG TAXUD; да променя упълномощените си лица, да ограничава или разширява правата им за достъп, да променя делегираните профили за митническо представителство.\r\nМодул „Управление и администриране на информационните системи в Агенция „Митници\"\", както и дейностите по единна регистрация и идентификация на икономическите оператори са осъществени в рамките на проект „Надграждане на основните системи на Агенция „Митници\" за предоставяне на данни и услуги към външни системи - БИМИС 2020 (фаза 1)\", финансиран от Оперативна програма „Добро управление\", съфинансирана от Европейския съюз чрез Европейския социален фонд. Проектът изпълнява етапи и мерки от Секторна стратегия за развитие на електронното управление в Агенция „Митници\" - „е-Митници\" 2016 г. - 2020 г. и Пътна карта към нея.", "date": "2018.05.21", "title": "Над 10 000 икономически оператори се регистрираха за използване на митническите и акцизни системи с нов профил"}
{"url": "http://www.focus-news.net/news/2018/05/21/2524486/kyustendil-nito-edin-sluchay-na-otravyane-s-gabi-ne-e-konstatiran-ot-ekipite-na-speshen-tsentar-v-grada.html", "text": "Нито един случай на отравяне с гъби не е констатиран от екипите на „Спешен център” – Кюстендил. Това съобщиха за Радио „Фокус” – Кюстендил от „Спешен център”. От началото на пролетния сезон няма обслужени повиквания или амбулаторни прегледи, свързани с отравяне от гъби в региона. Последният сериозен случай на отравяне е бил преди 10 години, когато общо 10 души са пострадали, след консумация на гъби и употреба на алкохол. През последните години случаите са сравнително малко, но според медиците от „Спешен център” не са за подценяване.\r\nВенцеслав ИЛЧЕВ", "date": "2018.05.21", "title": "Кюстендил: Нито един случай на отравяне с гъби не е констатиран от екипите на „Спешен център” в града"}
{"url": "http://www.focus-news.net/news/2018/05/21/2524489/sofiya-31-godishen-shofyor-bez-knizhka-e-ranil-politsay-dokato-shofiral-sled-upotreba-na-upoyvashti-veshtestva.html", "text": "31-годишен шофьор без книжка е ранил полицай, докато шофирал след употреба на упойващи вещества. Това съобщиха от пресцентъра на МВР. 31-годишният, криминално проявен мъж е задържан след кратко преследване от столични полицаи. По първоначална информация, тази сутрин около 1.20 часа, служители от отдел „Пътна полиция“ подали сигнал със стоп палка за спиране на лек автомобил „Тойота Селика“. Шофьорът не се подчинил и продължил, при което наранил крака на един от униформените. След  преследване по Околовръстен път, в което се включили и допълнителни полицейски екипи, в района на метростанция „Обеля“, автомобилът с двама мъже в него бил спрян. В хода на проверката е установена самоличността им – водачът С.С. /31г./ и пътник на 17 години, двамата криминално проявени, от София. Резултатът от направения полеви тест показал, че С.С. е седнал зад волана след употреба на упойващи вещества и без свидетелство за управление на моторно превозно средство. При вида на униформените 17-годишният младеж глътнал няколко таблетки, което наложило да бъде откаран в болнично заведение за промивка, където е оставен  за наблюдение. По случая е образувано досъдебно производство. Предстои доклад в прокуратурата.", "date": "2018.05.21", "title": "София: 31-годишен шофьор без книжка е ранил полицай, докато шофирал след употреба на упойващи вещества"}
{"url": "http://www.focus-news.net/news/2018/05/21/2524481/plovdiv-ombudsmanat-maya-manolova-prizova-drebnite-rozoproizvoditelite-v-speshen-poryadak-da-se-registrirat-kato-zemedelski-proizvoditeli-za-da-poluchat-pomosht-ot-darzhavata.html", "text": "Омбудсманът Мая Манолова призова дребните розопроизводителите в спешен порядък да се регистрират като земеделски производители, за да може да получат помощ от Министерството на земеделието, храните и горите, която да ги компенсира заради ниската изкупна цена. Тя се срещна на място в розовите масиви между Сопот и Карлово с производители на розов цвят и посочи няколко стъпки за разрешаване на основните проблеми в сектора, които е необходимо да се направят веднага, предаде репортер на Радио „Фокус”-Пловдив. Според Манолова в момента мерките, които предприема Министерството на земеделието и храните и горите (МЗХГ), са в интерес на големите производители, които имат договори с дестилериите и които са регистрирани като земеделски производители. Те имат договорена цена над 2 лева за килограм и ще получат помощ от министерството по “де минимис” в рамките на 0.30 лв. на кг. \r\n„Предлагам в спешен порядък да се регистрирате като земеделски производители, за да може и вие да получите тази помощ, която може да бъде и по-голяма, поне по 0.50 лв., които да компенсират това, че част от продукцията ще бъде похабена”, каза Манолова. Тя лично ще настоява МЗХГ, през общинските служби по земеделие да изпрати екипи на място и всички, които искат да се регистрират като земеделски производители да може да получат финансова помощ от министерството. Регистрацията става за часове, увери Манолова. Тя призова още розопроизводителите да направят свои сдружения, с които да защитават интересите си, защото същата ситуация е възможно да се повтори и догодина, при свръхпроизводство на розово масло.\r\nЦветана ТОНЧЕВА", "date": "2018.05.21", "title": "Пловдив: Омбудсманът Мая Манолова призова дребните розопроизводителите в спешен порядък да се регистрират като земеделски производители, за да получат помощ от държавата"}
{"url": "http://www.focus-news.net/news/2018/05/21/2524483/blagoevgrad-2-665-zrelostnitsi-sa-se-yavili-na-darzhavniya-zrelosten-izpit-po-balgarski-ezik-i-literatura-v-oblastta.html", "text": "2 665 зрелостници са се явили на държавния зрелостен изпит по български език и литература в Благоевградска област. Това каза за Радио „Фокус“-Пирин Методи Попов, началник на отдел „Инспектиране и организационно-методическа дейност“ към Регионално управление на образованието-Благоевград. Той посочи, че има две анулирани писмени работи, заради използване на мобилни устройства по време на изпита, като съответно квесторите са реагирали адекватно с намесата си със съставяне на съответните протоколи и уведомяване на Министерството на образованието и науката.\r\nНатали СТЕФАНОВА", "date": "2018.05.21", "title": "Благоевград: 2 665 зрелостници са се явили на държавния зрелостен изпит по български език и литература в областта"}
{"url": "http://www.focus-news.net/news/2018/05/21/2524494/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-nikolay-nikolov-shte-provedat-priemna-za-grazhdani-na-22-may.html", "text": "На 22 май от 15.00 до 17.00 часа народният представител от „БСП за България“ Румен Георгиев и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.05.21", "title": "Народният представител от „БСП за България“ Румен Георгиев и общинският съветник Николай Николов ще проведат приемна за граждани на 22 май"}
{"url": "http://www.focus-news.net/news/2018/05/21/2524493/plovdiv-155-kg-tyutyun-na-lenti-e-izzet-ot-domashna-rabotilnitsa-za-prerabotka-na-tyutyun.html", "text": "155 кг тютюн на ленти е иззет от домашна работилница за преработка на тютюн. Това съобщиха от пресцентъра на МВР. Работилницата е разкрита от служители на Шесто-РУ в Пловдив. В хода на специализирана операция за пресичане на контрабандата с акцизни стоки в петък те предприели процесуални и следствени действия на адрес в квартал „Столипиново“. Там били открити и иззети 155 килограма тютюн на ленти, машина за рязането му и електронна везна. 55-годишната обитателка на жилището е задържана за едно денонощие. Срещу жената е образувано бързо производство по чл. 234, ал.1 от НК. Предстои да бъде уведомена районната прокуратура.", "date": "2018.05.21", "title": "Пловдив: 155 кг тютюн на ленти е иззет от домашна работилница за преработка на тютюн"}
{"url": "http://www.focus-news.net/news/2018/05/21/2524496/haskovo-30-medala-i-20-gramoti-za-prinos-v-sahranenieto-i-prepredavaneto-na-balgarskiya-folklor-byaha-prisadeni-ot-53-tiya-natsionalen-sabor-kitna-trakiya-pee-i-tantsuva.html", "text": "30 медала и 20 грамоти за принос в съхранението и препредаването на българския фолклор бяха присъдени от 53-тия Национален събор „Китна Тракия пее и танцува”. Това съобщиха от пресцентъра на Община Хасково. На 19 май в град Хасково се проведе 53-ти Националния събор на народното творчество „Китна Тракия пее и танцува”. 30 медала и 20 грамоти за принос в съхранението и препредаването на българския фолклор присъдиха двете журита на участниците в събора. Наградени са:\r\nПърво място - златни медали\r\n- Женска певческа  група за автентичен фолклор,  НЧ „Заря-1957“, с.Минерални бани, община Минерални бани                \r\n- Детско-юношески танцов състав, НЧ „Войвода Генчо Къргов-1920“, гр.Гурково, община Стара Загора                        \r\n- Тонка Гаджева, НЧ „Заря-1957“, с.Минерални бани, община Минерални бани           \r\n- Детска вокална група „Изворче“, НЧ „Заря-1957“, с.Минерални бани, община Минерални бани                 \r\n- Група за автентичен фолклор и народни обичаи, НЧ „Св.св.Кирил и Методий-1924“, с.Елена, община Хасково                                                              \r\n- Вокална група „Зора зорница“, НЧ „Зора-1982“, гр.Хасково, община Хасково            \r\n- Танцов ансамбъл „Южняци“ – детска формация, НЧ „Пейо Яворов-1982“,  гр.Хасково, община Хасково\r\n- Ансамбъл за изворен фолклор „Бакаджик“, гр.Карнобат, община Карнобат            \r\n- Марина Георгиева, ПК „Недялко Царев“, гр.Ямбол, община Ямбол  \r\n- Деляна Манева, с. Чешнегирово, община Садово                                \r\nВторо място - сребърни медали\r\n- Народен хор „Фолклорна дъга“, НЧ „Проф.д-р Асен Златаров-1961“, гр.Хасково, община Хасково\r\n- Детска група за автентичен фолклор ,,Дъга“, НЧ „Кирил и Методий -1952'', с.Караманци, община Минерални бани  \r\n- Сейде Юсеин, НЧ „Георги Топузов-1947“,  гр.Хасково, община Хасково                \r\n- Стоил Никленов, НЧ „Светлина-1914“, с.Орешец, община Харманли                                  \r\n- Елена Бамбалова, НЧ „Просвета-1949“, с.Оряхово, община Любимец         \r\n- Фолклорен състав за автентични песни „Люлинци“,  Културен център „Люлин“ , гр.София\r\n- Детски танцов ансамбъл „Южняче“,  ОП „Младежки център“, гр.Хасково, община Хасково\r\n- Детски танцов състав „Пъстрица“, НЧ „Тракия-2008“, гр.Хасково, община Хасково               \r\n- Иванка Гинчева, НЧ „Св.св.Кирил и Методий-1997“,  с.Стамболийски,  община Хасково\r\n- Теодора Калайджиева, ДГ №15 „Слънце“, гр.Хасково, община Хасково            \r\nТрето място - бронзови медали\r\n- Женска група за автентичен фолклор, НЧ „Св.св.Кирил и Методий“, с.Дебръщица, община Пазардж                                 \r\n- Танцова фолклорна група, НЧ „Светлина-1929“, с.Черепово, община Харманли\r\n- Анастасия Пилева, гр. Хасково, община Хасково                                             \r\n- Николета Жулианова, НЧ „Климент Охридски“, гр.Хасково, община Хасково\r\n- Театрална група „Аида“, НЧ „Христо Ботев-1928“, с.Спахиево, община Минерални бани\r\n- Група за народни песни при сдружение КИФУ, Клуб на инвалидите с физически увреждания, гр.Хасково, община Хасково\r\n- Женска фолклорна група \"Надежда\", НЧ \"Хр.Смирненски - 1925\", гр.Садово, община Садово\r\n- Група за народни хора „Китка“, с.Голямо Асеново, община Димитровград\r\n- Виктория Начева, НЧ \"Хр.Смирненски - 1925\",  гр.Садово, община Садово        \r\n- Дария Христова, ДГ №15 „Слънце“, гр.Хасково, община Хасково\r\nГрамота за принос в съхранението и препредаването на българския фолклор \r\nсе присъжда на:\r\n- Петронка Авджиева, НЧ „Иван Вазов-1978“, гр.Хасково, община Хасково              \r\n- Детска група за автентичен фолклор ,,Дъга“, НЧ „Кирил и Методий -1952'', с.Караманци, община Минерални бани \r\n- Група за автентичен фолклор „Златица“, НЧ „Просвета-1921“, с.Злато поле, община Димитровград                        \r\n- Фолклорна група, НЧ „Пробуда-1927“, с.Бряст, община Димитровград       \r\n- Женска певческа група, НЧ „Цвят-1898“, с.Узунджово, община Хасково                 \r\n- Група „Орешански баби“, НЧ „Светлина-1914“, с.Орешец, община Харманли\r\n- Фолклорна група „Тракийска дъга“, НЧ „Тракия-2008“, гр.Хасково, община Хасково\r\n- Родопска фолклорна група, НЧ „Заря - 1903“, с.Малево, община Хасково   \r\n- Женска фолклорна група, НЧ „Пробуда - 1905“, с.Криво поле, община Хасково           \r\n- Група за автентичен фолклор, НЧ „Св.св.Кирил и Методий-1997“, с.Стамболийски,  община Хасково\r\n- Певческа  група,   НЧ „Отец Паисий - 1925“, с.Войводово, община Хасково            \r\n- ОУ „Иван Вазов“, гр.Свиленград, община Свиленград \r\n- Група за автентичен фолклор,  НЧ „Отец Паисий – 1925“, с.Левка, община Свиленград\r\n- Фолклорна група “Златна есен” , ПК „Недялко Царев“, гр.Ямбол, община Ямбол\r\n- Фолклорна група „Горски славей“, НЧ „Изгрев-2008“, с.Върбово, община Харманли     \r\n- Веселин Арабаджиев, НЧ „Заря – 1903, с.Малево, община Хасково                          \r\n- Фолклорна група „Росна китка“, НЧ „Аспарух Лешников-2015“, гр.Хасково, община Хасково\r\n- Женска група за автентичен фолклор, НЧ „Съзнание-1819“, с.Жълти бряг, община Стамболово                \r\n- Гайдарска група, гр.Хасково, община Хасково                                     \r\n- Група за фолклорни песни, НЧ „Изгрев“,  с.Книжовник, община Хасково                                              \r\nФестивалът се проведе на две сцени - в ОНЧ „Заря“ с жури в състав - председател акад. Крум Георгиев и членове: Златка Тимонова и Мариана Славова и в ОП „Младежки център“ с жури – председател Фанка Койнарова, членове: Иван Иванов и Александър Милушев.", "date": "2018.05.21", "title": "Хасково: 30 медала и 20 грамоти за принос в съхранението и препредаването на българския фолклор бяха присъдени от 53-тия Национален събор „Китна Тракия пее и танцува”"}
{"url": "http://www.focus-news.net/news/2018/05/21/2524500/galap-interneshanal-pochti-polovinata-palnoletni-balgari-imat-problemi-s-praviloto-za-palniya-i-kratkiya-chlen.html", "text": "Явно почти половината пълнолетни българи имат проблеми с правилото за пълния и краткия член. 53% например знаят (а някои вероятно налучкват), че се пише „Магазинът се премести“, но останалите или мислят, че е „магазина“ (16%), или се надяват и двете да са верни (15%), или пък признават, че не знаят (16%).  Агенцията попита как е правилно да се напише: „Магазина се премести“ или „Магазинът се премести“. Възможна беше и „уловката“ „И двете са верни“. 53% дадоха правилния отговор, 16% заложиха на „магазина“, а 15% - на това, че и двете са верни. 16% казаха, че не знаят. Оказа се, че младите хора отговарят като че ли по-вярно – 61% сред хората на възраст от 18 до 25 години дадоха верния отговор, докато сред хората на възраст над 66 години този дял е 38%. В голяма степен правилно отговаря и групата на хората на възраст от 56 до 65 години. Хората с по-високо образование отговарят и по-правилно. Примерът може би не беше от най-лесните, но пък този тип надписи из българските населени места са разпространени и често обсъждани. Затова и беше любопитно да се разбере каква е картината. \r\nБеше проверено и отношението към твърдението „Не е необходимо да си прочел много книги, за да живееш добре“. Това твърдение звучи двусмислено – то може да е констатация, но може да изразява и съжаление, а дори и одобрение. Точно защото е многозначно, то разкрива достатъчно любопитна обществена картина. И млади, и стари по-скоро са на мнението, че не е нужно да си чел много книги, за да живееш добре – 53% се съгласяват с това мнение, а 35% не се съгласяват. Останалите се колебаят. На практика няма разлика в отговорите на различните демографски групи.", "date": "2018.05.21", "title": "„Галъп интернешънъл“: Почти половината пълнолетни българи имат проблеми с правилото за пълния и краткия член"}
{"url": "http://www.focus-news.net/news/2018/05/21/2524490/ria-novosti-politolog-komentira-ideyata-na-sofiya-za-postroyavane-na-direkten-gazoprovod-ot-rusiya.html", "text": "Президентът на България Румен Радев предложи да се построи директен газопровод от Русия, тъй като страната се нуждае от директни доставки на руски газ. В ефира на радио Sputnik независимият политолог Александър Сафонов оцени тези предложения, предава РИА Новости.\r\nБългария се нуждае от директни доставки на руски газ през Черно море, заяви президентът на страната Румен Радев в интервю пред „Коммерсант“.\r\n„Ще го наречем „Български поток“. Подобен подход се диктува от здравия разум и изискванията за енергийна сигурност и ефективност и не само по отношение на България, но и Европейския съюз, като цяло“, отбеляза държавният глава. Според неговите думи, стремежът на София не се различава от намеренията на Берлин да реализира „Северен поток 2“.\r\nПредполага се, че след 2019 година България ще получава руски газ по газопровода „Турски поток“, който се прокарва по дъното на Черно море. Но в този случай на страната ще й се наложи да използва транзитен газ от Турция.\r\nРадев пристигна на двудневна визита в Русия. В понеделник той ще се срещне с руския премиер Дмитрий Медведев в Москва. Във вторник, в Сочи, ще се проведат преговори между него и президента на Русия Владимир Путин, което ще е първата двустранна среща на президентите на България и Русия от десет години.\r\nПрез декември 2014 година, заради неконструктивната позиция на ЕС, както пише руската агенция, Русия обяви, че преустановява работата по проекта „Южен поток“.\r\nНезависимият политолог Александър Сафонов, в интервю пред радио Sputnik, отбеляза, че българската страна се стреми да получи изгода за себе си.\r\n„Мисля, че силно влияние върху България оказа примерът на Турция и възможността да получава енергийни ресурси от Турция. Защото реализацията на руско-турското енергийно взаимодействие в дългосрочен план отваря вратата за възможността да се доставят енергоресурси в Европа чрез Турция. Ако те преминат през България или ако България дори частично получава ресурси от турска територия, това ще бъде много изгодно за София. Освен това, прагматичният курс на българското правителство далеч не е толкова твърдо антируски, както в Прибалтийските страни, например. Действащото българско правителство се стреми да получи максимална изгода и към максимално разширяване на търговията с всички окръжаващи го играчи. Затова то е така открито за предложения. Мисля, че след турския вариант започна голяма активизация в енергийната сфера в Югоизточноевропейски регион, на Балканския полуостров и конкретно в България“, заяви Александър Сафонов.\r\nПревод и редакция:", "date": "2018.05.21", "title": "РИА Новости: Политолог коментира идеята на София за построяване на директен газопровод от Русия"}
{"url": "http://www.focus-news.net/news/2018/05/21/2524501/sport-botev-plovdiv-obra-nagradite-za-nay-dobar-futbolist-i-trenyor-v-parva-liga.html", "text": "Футболистите и треньорите в Първа и Втора лига избраха най-добрите добър играч и наставник за сезон 2017/2018 година. За най-добър футболист бе избран Тодор Неделев, втори е Мартин Камбуров от Берое, а трети Фернандо Каранга от ЦСКА. Анкетата при треньорите спечели Николай Киров, следван от Александър Томаш от Берое и Илиан Илиев, който води Верея и Черно море през този сезон. Наградата за мъжество и характер „Трифон Иванов“ грабна бразилецът Каранга. В категорията „Постижение за историята“ спечели Камбуров. За цялостен принос бе награден вратарят на носителя на Купата Славия Георги Петков. За най-добър млад играч през изминалия сезон е избран Кирил Десподов от ЦСКА.", "date": "2018.05.21", "title": "Спорт: Ботев (Пловдив) обра наградите за най-добър футболист и треньор в Първа лига"}
{"url": "http://www.focus-news.net/news/2018/05/21/2524499/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-se-sreshtna-sas-zam-predsedatelya-na-kamarata-na-predstavitelite-na-rumaniya-karmen-ileana-mihalesku.html", "text": "Председателят на Комисията по вътрешна сигурност и обществен ред Цветан Цветанов се срещна със заместник-председателя на Камарата на представителите на Румъния Кармен-Илеана Михалеску. Това съобщиха от пресцентъра на Народното събрание. Двамата обсъдиха двустранното сътрудничество. \r\n„Важно е след края на Българското председателство на Съвета на ЕС и по време на Румънското председателство да продължим да държим темата за нашия регион в европейския дневен ред“, подчерта Цветан Цветанов. \r\nКармен-Илеана Михалеску посочи, че като съседи и партньори не само на европейско, но и на евроатлантическо ниво, двете страни трябва да продължат да работят активно за общите си интереси. \r\nВ срещата участваха народни представители от Комисията по вътрешна сигурност и обществен ред на Народното събрание и от Комисията по отбрана, обществен ред и национална сигурност в Камарата на представителите на Румъния.", "date": "2018.05.21", "title": "Председателят на Комисията по вътрешна сигурност и обществен ред Цветан Цветанов се срещна със зам.-председателя на Камарата на представителите на Румъния Кармен-Илеана Михалеску"}
{"url": "http://www.focus-news.net/news/2018/05/21/2524503/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив и днес ще говорим за празника на град Садово, който се подготвя трескаво. Ще чуем Николина Йорданова, експерт в общината с подробности около подготовката. Ще разговаряме отново и с Нели Дакова, организатор на Фестивала на екопроизводителите, който ще се проведе за втора поредна година в майските празнични дни. Тя ще ни каже какви изненади да очакват  жителите и гостите на Садово по време на Фестивала. Днес отново ще ви разкажем за музея на Института по растителни генетични ресурси “К. Малков” в Садово. Откога съществува той и какви експонати се съхраняват в него ще ни каже Николая Велчева, завеждащ Информационен център за Растителни и генетични ресурси и Международно сътрудничество и проекти в Институт по растителни и генетични ресурси „К. Малков“ – Садово.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.05.21", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/05/21/2524491/plovdiv-ombudsmanat-maya-manolova-shte-signalizira-komisiyata-za-zashtita-na-konkurentsiyata-zaradi-niskite-izkupni-tseni-na-rozata.html", "text": "Омбудсманът Мая Манолова ще сигнализира Комисията за защита на конкуренцията заради ниските изкупни цени на розата. Това стана ясно на среща на омбудсмана с розопроизводители в розовите масиви между Сопот и Карлово, предаде репортер на Радио „Фокус”-Пловдив. „За мен е притеснително седмици преди кампанията да е ясно каква ще е цената и тя да е еднаква за всички розопроизводители, без да се гледа качеството”, каза Манолова. Според нея има основания да се подозира наличие на картелно споразумение, което унищожава конкуренцията, сваля цените и ликвидира отрасъла. Омбудсманът заяви още, че ще призове и Националната агенция за приходите да направи проверка на прекупвачите, които изкупуват продукцията на цена под 2 лева за килограм. По думите й трябва да им се направи щателна проверка, за да се установи на каква цена те ги предават на дестилериите и ако има нарушения те да си понесат отговорността пред държавата.\r\n„Няма как държавата да избяга от отговорност и да не ви подкрепи в този важен за вас момент”, каза Мая Манолова. „Това е лицето и образа на България и ако тя не подкрепи розопроизводителите кой ще го направи”, каза още омбудсманът.  Според нея е крайно време да има правила в този отрасъл. „Дали ще бъде изготвен в кратки срокове Закон за розата или не, но държавата може да се намеси във вноса на подобни продукти, които компрометират нашето розово масло. В Закона това би следвало това да се забрани”, каза Мая Монолова.\r\nЦветана ТОНЧЕВА", "date": "2018.05.21", "title": "Пловдив: Омбудсманът Мая Манолова ще сигнализира Комисията за защита на конкуренцията заради ниските изкупни цени на розата"}
{"url": "http://www.focus-news.net/news/2018/05/21/2524495/kyustendil-edna-izpitna-rabota-e-anulirana-po-vreme-na-darzhavniya-zrelosten-izpit-po-balgarski-ezik-i-literatura-v-dupnitsa.html", "text": "Една изпитна работа е анулирана по време на държавния зрелостен изпит по български език и литература в Дупница. Това съобщи за Радио „Фокус” – Кюстендил Радостина Новакова, началник на Регионално управление на образованието – Кюстендил. По думите й изпитната работа е анулирана поради това, че в зрелостника е открито мобилно устройство, което е в противоречие на правилата за провеждане на държавните зрелостни изпити. Общо 828 ученици са се явили на държавния зрелостен изпит по български език и литература. Не са се явили 33 зрелостници, а 41 не са били допуснати до полагани на изпит поради различни за това причини.\r\nВенцеслав ИЛЧЕВ", "date": "2018.05.21", "title": "Кюстендил: Една изпитна работа е анулирана по време на държавния зрелостен изпит по български език и литература в Дупница"}
{"url": "http://www.focus-news.net/news/2018/05/21/2524497/nina-popova-obshtina-petrich-vodesht-kriteriy-za-priem-v-parvi-klas-na-teritoriyata-na-obshtinata-e-blizostta-na-uchilishteto-do-postoyanniya-ili-nastoyasht-adres-na-deteto.html", "text": "Водещ критерий за прием на деца в първи клас в общински училища на територията на общината е близостта на училището до постоянния или настоящ адрес на детето. Това каза за Радио „Фокус“-Пирин Нина Попова, директор на Дирекция „Образование“ към Община Петрич. Тя обясни, че независимо от този водещ критерий, децата, които желаят да постъпят в съответното училище, се разпределят в 4 групи. „Първа е групата, в която са включени деца, чиито постоянен или настоящ адрес в прилежащия район на училището, не е променян над 3 години. Във втората група са децата , чиито настоящ адрес в прилежащия район, е променян през последните 3 години. Третата група са деца, чиито настоящ адрес е променян през последната година, тоест в този период те са се записали или вече живеят на адрес, който попада в района на прилежание към съответното училище. Четвъртата група са децата, чиито район на живеене е извън прилежащия район на училището“, посочи Попова.\r\nЕкспертът допълни, че когато броят на децата в определената група надхвърля броят на местата, определени с училищния план-прием, децата в тази група се подреждат според допълнителни критерии. Тя отбеляза, че тези допълнителни критерии са: деца с трайни увреждания над 50%; дете с двама починали родители; други деца от семейството, които се обучават в училището; деца, завършили подготвителна група в избраното училище; деца на родители-инвалиди. По думите й, когато се осъществи приемът на децата от Първа група, след това се преминава и към останалите групи последователно. Попова каза още, че ако има повече желаещи деца, отколкото са обявените свободни места, всяко училище има право да обяви своите допълнителни критерии за прием, които би трябвало вече да са приети на Педагогически съвет и да са утвърдени със заповед на директора на съответното учебно заведение.\r\nНатали СТЕФАНОВА", "date": "2018.05.21", "title": "Нина Попова, Община Петрич: Водещ критерий за прием в първи клас на територията на общината е близостта на училището до постоянния или настоящ адрес на детето"}
{"url": "http://www.focus-news.net/news/2018/05/21/2524504/v-glavnata-direktsiya-natsionalna-politsiya-shte-se-provede-brifing-po-povod-merkite-za-normalnoto-pritichane-na-abiturientskite-balove.html", "text": "В Главната дирекция „Национална полиция“ ще се проведе брифинг по повод мерките, които се взимат от полицията за нормалното притичане на абитуриентските балове. Това съобщиха от пресцентъра на МВР. Брифингът ще се състои в 16.15 часа.", "date": "2018.05.21", "title": "В Главната дирекция „Национална полиция“ ще се проведе брифинг по повод мерките за нормалното притичане на абитуриентските балове"}
{"url": "http://www.focus-news.net/news/2018/05/21/2524506/galap-interneshanal-56-ot-balgarite-ne-haresvat-nachina-po-koyto-se-provezhdat-abiturientskite-balove.html", "text": "Повечето пълнолетни българи не харесват начина, по който се провеждат абитуриентските балове напоследък (56% се изказват негативно, а 27% - позитивно; останалите се колебаят). Младите обаче по-скоро си го харесват.  Абитуриентските балове и нещата, свързани с тях, явно събуждат по-скоро негативна реакция сред обществото. 56% не одобряват начина, по който те се провеждат сега, а 27% го одобряват. Сред групите на хората на възраст между 18 и 25 години, както и сред тези на възраст между 26 и 35 години, преобладават онези, които харесват начина, по който се провеждат баловете. При най-младите например има близо 70% одобрение. 70% пък е неодобрението в групата 56+.", "date": "2018.05.21", "title": "„Галъп интернешънъл“: 56% от българите не харесват начина, по който се провеждат абитуриентските балове"}
{"url": "http://www.focus-news.net/news/2018/05/21/2524507/blagoevgrad-na-ofitsialna-tseremoniya-shte-bade-obyaveno-uchilishte-na-godinata-2018.html", "text": "За поредна година две учебни заведения от Благоевград ще бъдат удостоени с отличието „Училище на годината“. Това съобщиха от пресцентъра на Община Благоевград. Официалната церемония ще се проведе на 23 май в зала „Пейо Яворов“, от 19.00 часа. По традиция, програмата ще започне с почетно шествие на знамената от 18.30 часа, което ще тръгне от Съдебната палата в града, ще премине през Градската градина и ще стигне до входа на Регионална библиотека „Димитър Талев“.  Кулминационната част от програмата е предаването на знамето от миналогодишните победители на новите призьори. В залата, освен обявяването на училищата победители,  ще бъдат наградени и дейци за приноса им в развитието на културата, образованието и науката  в община Благоевград.\r\nКакто всяка година и тази кметът д-р Атанас Камбитов ще даде специален прием за дейците на културата, образованието и науката. Той ще се проведе в същия ден  в зала “22 септември” от 21:00 часа.\r\nПрез изминалата 2017 година кметът Камбитов връчи приза „Училище на годината“ на III ОУ „Димитър Талев“, което заслужи приза „Училище на годината“ в първа възрастова група – от 1 до 7 клас. Във втора възрастова група за носители на златното отличие беше определена Национална хуманитарна гимназия – Благоевград. \r\nСъстезанието „Училище на годината“ има за цел да покаже колко будни, умни, дейни и старателни са възпитаниците на благоевградските учебни заведения, колко добро образование получават под ръководството на техните учители. Един от важните акценти е посланието, което оставят съвременните будители на Благоевград - културните и образователни дейци.", "date": "2018.05.21", "title": "Благоевград: На официална церемония ще бъде обявено „Училище на годината – 2018“"}
{"url": "http://www.focus-news.net/news/2018/05/21/2524508/dobrich-priklyuchi-parvoto-klasirane-za-priem-v-obshtinskite-detski-gradini.html", "text": "Приключи първото класиране за прием в общинските детски градини в община град Добрич. Това съобщи д-р Емилия Баева, зам.-кмет „Хуманитарни дейности“, предаде кореспондентът на Радио „Фокус” – Варна. Днес изтича срокът за записване на децата. Изготвен е график на дейностите, на 28 май ще бъдат обявени свободните места в детските градини в Добрич. Ще бъде направен анализ на класирането по отношение на точките в рамките на електронната система, къде има места. \r\n„Аз мисля, че приемът протича спокойно, независимо от някои коментари и незадоволени индивидуални потребности. Естествено натискът върху централните детски градини е най-голям, но аз мисля, че имах доста срещи с майки в приемния ми ден. Мисля, че всички разбират, че когато има 100 места, а желаещите са 120 за централните детски градини, с равен брой точки няма по друг начин да се осъществи класирането освен на принципа на случайните числа. Има такива семейства, които не могат да докажат уседналост, знаете, че това е новият ни критерий. Но мисля, че родителите са успокоени и голяма част от тях, мисля, че 8-10 успяхме да пренасочим към други учебни заведения. Нашият град е малък, разстоянията не са големи“, коментира д-р Баева. \r\nПо думите й удовлетвореност има както от страна на родители, така и от страна на общинската администрация. В детските ясли на Добрич заявления за постъпване на деца могат да се подават до края на месец май. \r\nЖулиета НИКОЛОВА", "date": "2018.05.21", "title": "Добрич: Приключи първото класиране за прием в общинските детски градини"}
{"url": "http://www.focus-news.net/news/2018/05/21/2524510/kmetat-na-sofiya-yordanka-fandakova-nad-620-proekta-za-malki-i-sredni-predpriyatiya-sa-finansirani-dosega-chrez-obshtinski-garantsionen-fond.html", "text": "Над 620 проекта за малки и средни предприятия са финансирани до сега чрез Общински гаранционен фонд. Това каза кметът на София Йорданка Фандъкова по време на началото на нова гаранционна схема за подпомагане на предприемаческата активност в София – Програмата за финансиране на иновативни стартиращи предприятия - Програмата ФИС, предаде репортер на Агенция „Фокус“. „Всички знаете, че през последните години ние работим за това София все повече да се утвърждава като място за иновации и стартиращи компании. Това са и основни цели, които сме заложили във всички наши стратегии за развитие на града“, допълни още тя. „Искам да благодаря на Общинските съветници, защото за мен беше много важно да имаме истински финансов инструмент, с който да подкрепяме стартиращите компании. Всички знаем, че стартиращите компании са предимно от млади хора, така че бих могла смело да кажа, че подкрепяме младите, предприемчиви хора, които са готови да рискуват, но създават и утвърждават града ни като място за иновации и бизнес“, каза още Фандъкова. „Общинският гаранционен фонд, който работи повече от 10 години, трябва да има фокус. Разбира се, неговия основен фокус са малките и средни предприятия, но настояваме да има фокус, насочен към предприемчивите млади хора. До сега фондът е доказал своята ефективност. Над 620 проекта за малки и средни предприятия са финансирани до сега. Над 115 млн. лева е стойността на проектите. За тази година бюджетът на фонда е 2.1 млн. лева. 600 хиляди лева от тях се отделят за този специален финансов инструмент. Съответно 1.5 млн. е сумата, която ще бъде разпределяна за останалите проекти като вече са издадени 10 гаранции до сега. Сумата за гарантиране на всеки проект е до 100 000 лева“, каза още кметът на София.", "date": "2018.05.21", "title": "Кметът на София Йорданка Фандъкова: Над 620 проекта за малки и средни предприятия са финансирани досега чрез Общински гаранционен фонд"}
{"url": "http://www.focus-news.net/news/2018/05/21/2524509/nimh-prez-sledvashtite-chetiri-dni-rechnite-niva-v-zapadnobelomorskiya-baseyn-shte-se-povishavat-no-vodnite-kolichestva-shte-badat-pod-pragovete-za-vnimanie.html", "text": "В резултат на валежи през следващите четири дни речните нива в Западнобеломорския басейн ще се повишават, но водните количества ще бъдат под праговете за внимание, сочи справка на сайта на Националния институт по метеорология и хидрология (НИМХ) към Българската академия на науките (БАН). От следобедните часове на 23 и 24 май речните нива в басейна ще се повишават, вследствие на валежи. По – значителни ще са повишенията в сутрешните часове на 24 май в средните и долни части от водосборите на река Места и река Струма и в следобедните часове на 24 май във водосборите на рилските и пиринските им притоци.", "date": "2018.05.21", "title": "НИМХ: През следващите четири дни речните нива в Западнобеломорския басейн ще се повишават, но водните количества ще бъдат под праговете за внимание"}
{"url": "http://www.focus-news.net/news/2018/05/21/2524511/smolyan-detska-ploshtadka-v-ketevska-mahala-e-stanala-obekt-na-posegatelstvo-ot-vandali.html", "text": "Вандалските прояви в областния град продължават. След като Смолян беше засаден с цветя, гледката като тази на измъкнатите от кашпите цветя до Съдебната палата е обичайна. Това съобщиха от пресцентъра на Общината. Независимо, че Община Смолян обяви, че дава безплатно разсад, по-добре е явно да се измъкват цветята.  \r\nЗа пореден път обект на нападение е детската площадка в Кетевска махала в \"Райково\". След като миналата година беше изкъртен баскетболният кош, и бяха повредени съоръженията по площадката, община Смолян ги ремонтира. Сега пейките са зверски изпочупени, по-скоро от тях има само останки, премахната е и част от оградата, а кошчето за боклук е изкъртено и откраднато. Миналата година ръководството на община Смолян занимава и полицията с този проблем, а гражданите живеещи там нямаха спомен кой  може да го е извършил. Площадката беше ремонтирана и сега пак е в ужасно състояние. На една от снимките се вижда как изглеждаше и може да се сравни. \r\nВъзмутително е как не се пази това, което е направено в полза на хората. Община Смолян се обръща за пореден път с призив към гражданите да подават сигнали за подобни вандалски прояви и да не бъдат безразлични към тях, защото в това имущество са вложени парите на всички данъкоплатци. \r\nВсички тези случаи могат да се определят като примитивизъм, простотия и безхаберие, за които плащаме всички.", "date": "2018.05.21", "title": "Смолян: Детска площадка в Кетевска махала е станала обект на посегателство от вандали"}
{"url": "http://www.focus-news.net/news/2018/05/21/2524512/nikolay-nikolov-bsp-sofiya-stolichna-obshtina-da-iziska-proverka-na-ohranata-na-vodoemite-okolo-sofiya.html", "text": "Столична община да изиска информация за охраната на водоемите около София и да обяви публично резултатите от нея за спокойствие на гражданите. За това настоява общинският съветник от групата на БСП Николай Николов, който е член на Комисията по обществен ред и сигурност към СОС, съобщиха от пресцентъра на БСП - София.\r\n\"Столична община е в правото си да организира и насрещна проверка\", коментира общинският съветник от БСП. \"Трябва да го направи. Също така ще предложа на следващото заседание на Комисията по обществен ред и сигурност с колегите да посетим водоемите и лично да проверим каква е охраната им. Според актуалната наредба има специални изисквания за санитарно-охранителните зони. Тези обекти попадат в първа категория от гледна точка на националната сигурност и трябва да бъдат пазени стриктно\", каза още той.\r\nНиколай Николов засегна и темата за киберсигурността, която засяга и системите, обслужващи водоемите. \"Как е гарантирана сигурността на тези електронни системи в пречиствателните станции и как са защитени от евентуален пробив\", попита още общинският съветник от БСП. \"Предвид коментираната през уикенда тема за състоянието на питейната вода в София, Столична община е длъжна да изиска информация за охраната на системите. Гражданите на София пък са в правото си да искат доказателства, че сигурността на водата, която потребяват, е гарантирана. Хората не трябва да имат и капка съмнение, че водата, която пият, е опасна за живота и здравето им\", каза още той.", "date": "2018.05.21", "title": "Николай Николов, БСП - София: Столична община да изиска проверка на охраната на водоемите около София"}
{"url": "http://www.focus-news.net/news/2018/05/21/2524514/prof-georg-kraev-praznikat-sv-sv-konstantin-i-elena-e-balgarski-po-svoyata-harakteristika-i-nesluchayno-se-tachi-izklyuchitelno-mnogo-po-nashite-zemi.html", "text": "Празникът „Св. св Константин и Елена“ е български по своята характеристика и неслучайно се тачи изключително много по нашите земи. Това каза в интервю за Радио „Фокус“ фолклористът проф. Георг Краев. В момента започва широк цикъл от градушкарски празници, в които старият български обреден календар отдава почит на неволите на земеделеца, сполетян от явлението „градушка“, обясни Краев. По думите му градушката се приема за божие наказание. „По градски пренебрежително гледаме на ужаса от градушката, макар че телевизията много ясно ни подсказва какви чудеса стават. „Св. Св. Константин и Елена“ са един изключително важен празник, защото на този ден играят нестинарите – една от чудесиите в българската фолклорна култура. Култът към огъня е древен, познат на всички народи по света, но у нас, в България, той се е запазил чрез обредна на нестинарите“, обясни той. Фолклористът Георг Краев допълни, че нестинарството неслучайно е влязло в съкровищницата на ЮНЕСКО и на света. Това е една наистина духовна придобивка на древната българска култура, каза още той.", "date": "2018.05.21", "title": "Проф. Георг Краев: Празникът „Св. св Константин и Елена“ е български по своята характеристика и неслучайно се тачи изключително много по нашите земи"}
{"url": "http://www.focus-news.net/news/2018/05/21/2524513/mvr-kriminalisti-na-odmvrsofiya-razkriha-narkolaboratoriya-sled-signal-za-pozhar-v-kashta-v-kostinbrod.html", "text": "Вчера в полицията е получен сигнал за пожар в къща в Костинброд. Огънят бил потушен от екипи на пожарната служба. Това съобщиха от пресцентъра на МВР. При последвалия оглед от дежурно-оперативна група в различни помещения на първия и втория етаж, били открити множество найлонови торби, съдържащи суха зелена тревиста маса, реагираща при направения наркополеви тест на марихуана, както и електронна везна. В една от стаите на втория етаж криминалистите установили оборудвана с климатици, въздуховоди, вентилатори и лампи с високо напрежение нарколаборатория за отглеждане на канабис, откъдето са иззети общо 67 саксии от растението, достигнало различен етап на развитие. В друго помещение, пригодено като сушилна, служителите намерили три чувала със суха зелена тревиста маса, с тегло около 35 кг. В хода на разследването по случая е установен и задържан собственикът на къщата – И.П. /35г./ от Костинброд. Мъжът е с криминални регистрации в полицията. \r\nПо случая е образувано досъдебно производство, материалите са докладвани на Районната прокуратура.", "date": "2018.05.21", "title": "МВР: Криминалисти на ОДМВР–София разкриха нарколаборатория след сигнал за пожар в къща в Костинброд"}
{"url": "http://www.focus-news.net/news/2018/05/21/2524492/denko-maleski-zoran-zaev-i-aleksis-tsipras-otvoriha-golyama-vrata-za-makedoniya-koyato-ne-tryabva-da-bade-zatvaryana.html", "text": "Според университетския преподавател и първи министър на външните работи на Македония Денко Малески, министър-председателите Зоран Заев и Алексис Ципрас са отворили „голяма врата“ за разрешаване на дългогодишния спор за името и тя не бива да бъде затваряна, отбелязва електронното издание „Независен весник“.\r\nКоментирайки последното развитие на събитията с приемането на предложението „Република Илинденска Македония\" от страна на Скопие и отказа от страна на Атина, Малески заяви, че това никакъв случай не означава връщане назад, а тъкмо обратното – че е крачка напред.\r\n„Последните бариери трябва да бъдат премахнати сега. Двамата лидери се хвалят, че имат творчески способности и е време да намерят творческо решение. Заев и Ципрас откриха голяма врата за Македония, което е безпрецедентно в македонско-гръцките отношения през последните десетилетия. Тази врата не трябва да бъде затворена и мисля, че няма да се стигне до това. Гръцкият отказ не трябва да ни смущава, но трябва да мотивира македонската страна да търси ново съвместно решение, така че в крайна сметка да затворим проблема и да отворим перспективите за държавата\", коментира Малески.\r\nПо отношение на разделените реакции в обществото за последното предложение, бившият първи дипломат на Скопие отбелязва, че все пак негативните реакции този път са далеч по-малко, отколкото при обявяването на предишните предложения. \r\n„Този път отрицателната енергия не беше повече. Някои интелектуалци коментираха, че това е предателство, което е неприемливо определение. Спомням си обаче какви бурни реакции имаха преди, когато беше споменат едно от предложенията от дългите списъци с имена. Този път реакциите бяха по-спокойни, което ми дава правото да мисля, че нещо се е променило в съзнанието на гражданите\", заключи Малески.Тереза Герова", "date": "2018.05.21", "title": "Денко Малески: Зоран Заев и Алексис Ципрас отвориха голяма врата за Македония, която не трябва да бъде затваряна"}
{"url": "http://www.focus-news.net/news/2018/05/21/2524518/ministarat-na-turizma-nikolina-angelkova-shte-uchastva-v-kragla-masa-po-proekta-za-7-balneo-i-spa-destinatsii-v-stara-zagora.html", "text": "Министърът на туризма Николина Ангелкова ще участва утре в Стара Загора в кръгла маса по проекта за 7 балнео- и СПА дестинации на България. Разработването им е инициатива на Министерството на туризма и е част от стратегията за  утвърждаване на България като направление за целогодишен туризъм. Това съобщиха от пресцентъра на Министерството на туризма. В Стара Загора ще бъде втората от серия кръгли маси, на която балнео и СПА дестинациите ще бъдат обсъдени с бранша и местната власт. Там ще се проведе и дискусия по Югоизточна и Средногорска балнео- и СПА дестинация. Целта на проекта е да бъде предоставена цялостна туристическа услуга и да фокусира внимание към възможностите на България да предлага висококачествен СПА и уелнес туризъм.   \r\nСъбитието ще се проведе от 14.00 часа в залата на община Стара Загора.", "date": "2018.05.21", "title": "Министърът на туризма Николина Ангелкова ще участва в кръгла маса по проекта за 7 балнео- и СПА дестинации в Стара Загора"}
{"url": "http://www.focus-news.net/news/2018/05/21/2524517/sofiya-dvizhenieto-po-patya-botevgrad-mezdra-v-rayona-sled-novachene-v-posoka-mezdra-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Движението по път I-1 Ботевград - Мездра в района след Новачене в посока Мездра се осъществява двупосочно в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.05.21", "title": "София: Движението по пътя Ботевград - Мездра в района след Новачене в посока Мездра се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2018/05/21/2524520/informatsionen-den-za-natura-2000-shte-se-provede-v-ministerstvo-na-okolnata-sred-i-vodite.html", "text": "В Министерство на околната среда и водите ще се проведе информационен ден по повод Европейския ден на мрежата „Натура 2000“, който съвпада и с отбелязването на 26 години от създаването на програма LIFE на ЕС. Това съобщиха от пресцентъра на МОСВ. Събитието е на 22 май от 09.30 часа, зала „Европа“ в сграда на МОСВ на бул. „ Мария Луиза“ 22.\r\nНа събитието ще бъдат представени мерките свързани с „Натура 2000“ по оперативните  програми  „Околна среда“, „Развитие на човешките ресурси“,  „Иновации и конкурентоспособност“, Програмата за развитие на селските райони  и  Програмата за морско дело и рибарство. Ще бъдат представени и приоритетни теми за финансиране, свързани с „Натура 2000“ по програма LIFE, както и добри практики по успешно реализирани проекти с финансовата подкрепа на програмата.", "date": "2018.05.21", "title": "Информационен ден за „Натура 2000“ ще се проведе в Министерство на околната сред и водите"}
{"url": "http://www.focus-news.net/news/2018/05/21/2524519/darzhavniyat-glava-rumen-radev-polozhi-ventsi-pred-pametnika-na-sv-sv-kiril-i-metodiy-i-pametnika-na-geroite-ot-plevenskata-epopeya-v-rusko-turskata-osvoboditelna-voyna-v-moskva.html", "text": "Президентът Румен Радев положи венци пред паметника на св. св. Кирил и Методий и паметника на героите от Плевенската епопея в Руско-турската освободителна война в Москва. Това съобщиха от прессекретариата на държавния глава.", "date": "2018.05.21", "title": "Държавният глава Румен Радев положи венци пред паметника на св. св. Кирил и Методий и паметника на героите от Плевенската епопея в Руско-турската освободителна война в Москва"}
{"url": "http://www.focus-news.net/news/2018/05/21/2524521/sport-andres-iniesta-be-vklyuchen-v-sastava-na-ispaniya-za-mondial-2018.html", "text": "Селекционерът на Испания Юлен Лопетеги обяви окончателния състав на националния отбор за Световното първенство по футбол, съобщиха от пресслужбата на Испанската футболна федерация. В него са включени 23-ма футболисти, сред които Андрес Иниеста и Начо Монреал, който зае мястото на играещия за Челси Маркос Алонсо. \r\nНа Мондиал 2018 Испания ще играе в „Група В“ заедно с отборите на Португалия, Иран и Мароко. Световното първенство ще се проведе от 14 юни до 15 юни в 11 града в Русия.", "date": "2018.05.21", "title": "Спорт: Андрес Иниеста бе включен в състава на Испания за Мондиал 2018"}
{"url": "http://www.focus-news.net/news/2018/05/21/2524505/radio-eho-moskvi-balgariya-se-otkazva-ot-pokupkata-na-ruski-iztrebiteli-mig.html", "text": "България се отказва от покупката на руски изтребители МиГ, предава Радио „Эхо Москви“, като уточнява, че съответната информация стана ясно от интервю на българския президент Румен Радев за вестник „Коммерсант“. \r\nРадев обясни решението на София с необходимостта от модернизация на българските ВВС – самолетите трябва да са произведени или да са на въоръжение в армиите на страните от ЕС или НАТО. В същото време държавният глава на България подчерта, че наличната съветска авиотехника ще се поддържа в състояние на бойна готовност.\r\nПрез март българското правителство подписа рамково споразумение с корпорацията МиГ за ремонт на самолети на стойност над 40,5 млн. евро.Тереза Герова", "date": "2018.05.21", "title": "Радио „Эхо Москви\": България се отказва от покупката на руски изтребители МиГ"}
{"url": "http://www.focus-news.net/news/2018/05/21/2524522/zam-ministar-valentin-yovev-regionalnoto-satrudnichestvo-e-edinstveniyat-pat-kam-prosperiteta-za-vsichki-na-balkanite.html", "text": "Регионалното сътрудничество е единственият път към просперитета за всички на Балканите. Задължително е то да се обвърже с изграждането на транспортните комуникационни връзки между нашите страни, интегрирани в една добре развита инфраструктура. Това каза заместник-министърът на регионалното развитие и благоустройството Валентин Йовев по време на Балкански Инженерен Форум на тема „Регионално сътрудничество за устойчива и консолидирана европейска перспектива на инженерните организации на Западните Балкани“, съобщиха от пресцентъра на МРРБ. Събитието, организирано от Европейския Съвет на строителните инженери, се проведе в столицата и е част от календара на Българското председателство на Съвета на ЕС. \r\nФорумът се проведе под патронажа на Министерството на регионалното развитие и благоустройството и в него участваха инженери от всички държави в региона. \r\n„Страната ни е фокусирала усилията си в областта на пътната инфраструктура към реализацията на своя територия на участъци от няколко големи трансгранични проекта като европейските коридори номер 4, 8 и 10“, подчерта в изказването си заместник-министърът и допълни, че именно тези проекти ще имат висока добавена стойност и ще допринесат за икономическия просперитет на региона. \r\n„Осъществяването им ще бъде и най-сигурната инвестиция в бъдещето и стабилността на Балканите“, каза още Йовев. „Целта ни е да превърнем региона в привлекателно място за живеене и икономическа дейност, а това изисква от нас да сме градивни, амбициозни и обединени“, допълни заместник-регионалният министър.  По думите му само съвместната работа по споделените приоритети е гаранция, че девизът на Българското председателство \"Съединението прави силата\" ще се претвори в реалност и добрите идеи за Балканите ще станат факт.  \r\nВ изказването си на форума инженер Йовев подчерта и ролята на строителните инженери в този процес, „защото е доказано, че там, където се гради, има мир и просперитет – а именно това искаме всички ние тук.“ \r\n„Строителните инженери са хора, които знаят как да си поставят високи цели и да изпълняват успешно проекти. Именно затова съм убеден, че днешният Балкански инженерен форум ще даде конкретен принос за задълбочаване на регионалното сътрудничество“, заключи Йовев.", "date": "2018.05.21", "title": "Зам.-министър Валентин Йовев:  Регионалното сътрудничество е единственият път към просперитета за всички на Балканите"}
{"url": "http://www.focus-news.net/news/2018/05/21/2524523/brigaden-general-plamen-angelov-prie-dlazhnostta-direktor-na-sluzhba-voenna-informatsiya.html", "text": "Бригаден генерал Пламен Ангелов прие длъжността директор на служба „Военна информация“ на официална церемония днес, съобщиха от Министерството на отбраната. На церемонията бяха прочетени указите на президента за освобождаването на бригаден генерал Светослав Даскалов от длъжността директор на службата и преминаването му в запаса, назначаването на полковник Пламен Ангелов за нов директор и повишаването му във висше офицерско звание „бригаден генерал“, считано от 22 май 2018 г. В присъствието на началника на отбраната генерал Андрей Боцев, заместник-министъра на отбраната Атанас Запрянов и ръководния състав на службата бе подписан актът за сдаване и приемане на длъжността.\r\nЗаместник-министърът на отбраната Атанас Запрянов отправи приветствие от името на министъра на отбраната Красимир Каракачанов. „На бригаден генерал Даскалов се падна нелек период на развитие на военното разузнаване, в който военнополитическата обстановка в света е толкова динамична и усложнена. Благодарение на докладите, които той ни представяше, на точната и вярна преценка на Служба „Военна информация“, ние успявахме да вземем съдбоносни решения“ - отбеляза заместник-министър Атанас Запрянов. Той приветства бъдещия директор бригаден генерал Пламен Ангелов, като изрази увереност, че успехите на службата ще продължат да се множат.\r\n„Аз съм изключително благодарен и за мен беше чест да служа с Вас. Учил съм се през цялото време във всеки един момент, от всеки един от Вас. Въпреки технологичния свят, в който живеем, най-ценният капитал на службата – това е нейният личен състав. Пожеланието ми към следващия ръководен състав е преди всичко грижата за хората, инвестиции в това, което ще ги направи по-добри и по-успешни“. Това каза бригаден генерал Даскалов в прощалното си обръщение към личния състав. \r\nБригаден генерал Пламен Ангелов заяви, че за него е привилегия и отговорност да застане начело на служба „Военна информация“ – най-старата, но неостаряваща разузнавателна служба на България и благодари на бригаден генерал Даскалов за вложените усърдие и енергия през последните три години. Като изтъкна сложната глобална политическа обстановка, той отбеляза необходимостта военното разузнаване да продължи да се развива с още по-високо темпо и при максимално използване на способностите си. Новият директор подчерта ангажимента си към задачите, които предстоят и към личния състав. „Уверявам ви, че съм и ще остана един от Вас. Доверете ми се. Аз зная цената на компромиса и няма да Ви предам. Ще ме виждате пред Вас, когато трябва да се носи отговорност. Ще ме усещате редом до Вас в трудните моменти“ – завърши той.\r\nНа 17 май 2018 г. бригаден генерал Светослав Даскалов бе награден с почетен знак на Министерството на отбраната „Свети Георги“ – първа степен, за големи заслуги за развитието и укрепването на въоръжените сили, принос за националната и колективната сигурност, за проявен висок професионализъм и личен принос в процеса на реформиране и изграждане на българското военно разузнаване. Началникът на отбраната генерал Андрей Боцев му връчи офицерски кортик за проявен професионализъм, отговорност и високо ниво на компетентност.", "date": "2018.05.21", "title": "Бригаден генерал Пламен Ангелов прие длъжността директор на служба „Военна информация“"}
{"url": "http://www.focus-news.net/news/2018/05/21/2524524/rumen-petkov-abv-zashto-ne-se-protivopostavim-na-mobilniya-paket-chrez-evrokomisarya-ni-i-kade-sa-nashite-evrodeputati-bitkata-ne-se-vodi-v-tir-ovete-a-v-evroparlamenta.html", "text": "Защо не се противопоставим на мобилния пакет чрез еврокомисаря ни и къде са нашите евродепутати - битката не се води в ТИР-овете, а в Европарламента. Това каза новоизбраният председател на АБВ Румен Петков в интервю за Агенция „Фокус“ във връзка с пакет \"Мобилност\" на ЕС. Петков посочи, че АБВ ще настоява правителството да защитава една солидна политика, която отговаря на интересите на българското общество. \"Давам примера с проблема в транспортните фирми. ЕК приема определени решения, но ние имаме комисар, той какво прави там? Защо не се възползва от възможността България да се противопостави чрез своя комисар? Значи ние нямаме комисар, или имаме някакъв разносвач на папки или слуга на чужди интереси. Това е вторият комисар, който е обида за България. Предният - Кристалина Георгиева избяга като еврокомисар по един много позорен начин\", коментира Петков.\r\nТой попита още има ли България свои евродепутати в ЕП и коментира, че това евродепутат да се качи в един ТИР и да се вози из Европа е див и вулгарен популизъм. \"Тази битка не е в кабината на ТИР-а, а в Европарламента. Ако изборът на този евродепутат е да се вози на ТИР, да бъде любезен да си вземе съответното свидетелство, което му позволява да кара този тип превозно средство, да се хваща на работа и да не пречи на Европарламента\", коментира Петков.\r\nТой добави, че много по-брутално е посегателството върху речния и водния транспорт и затова всички си мълчат. \"Ние предупреждаваме сега, че неглижирането на водния транспорт, ще доведе до един много тежък удар въобще на транспортната ни индустрия\", допълни председателят на АБВ. \r\nДеница КИТАНОВА", "date": "2018.05.21", "title": "Румен Петков, АБВ: Защо не се противопоставим на мобилния пакет чрез еврокомисаря ни и къде са нашите евродепутати - битката не се води в ТИР-овете, а в Европарламента"}
{"url": "http://www.focus-news.net/news/2018/05/21/2524498/alsat-m-makedoniya-zoran-zaev-ne-se-otkazva-ot-republika-ilindenska-makedoniya.html", "text": "Министър-председателят на югозападната ни съседка Зоран Заев заяви, че предложението „Република Илинденска Македония\" не отпада и призова да му бъде даден шанс, предава скопският телевизионен канал „Алсат-М“.\r\nСпоред Заев последното предложение за промяна на името запазва достойнството на Македония, изпълнява условията на Гърция и очакванията на гражданите на двете страни.\r\n„Гърция трябва да се съсредоточи и да премисли добре, защото това предложение отговаря на очакванията на гражданите на двете страни\", подчерта македонският премиер. Тереза Герова", "date": "2018.05.21", "title": "„Алсат-М“ (Македония): Зоран Заев не се отказва от „Република Илинденска Македония\""}
{"url": "http://www.focus-news.net/news/2018/05/21/2524527/sofiya-vazstanoveno-e-dvizhenieto-v-dvete-lenti-po-patya-botevgrad-mezdra-v-rayona-sled-novachene-v-posoka-mezdra.html", "text": "Възстановено е движението в двете ленти по път I-1 Ботевград - Мездра в района след Новачене в посока Мездра. Това съобщиха от пресцентъра на Агенция \"Пътна инфраструктура\".", "date": "2018.05.21", "title": "София: Възстановено е движението в двете ленти по пътя Ботевград - Мездра в района след Новачене в посока Мездра"}
{"url": "http://www.focus-news.net/news/2018/05/21/2524515/plyus-info-makedoniya-liderat-na-nova-demokratsiya-uveri-che-partiyata-mu-nikoga-nyama-da-prieme-predlozhenieto-za-republika-ilindenska-makedoniya.html", "text": "Илинден и Илинденско-Преображенското въстание са олицетворение на македонския иредентизъм. Това лидерът на гръцката опозиционна „Нова демокрация“ Кириакос Мицотакис, като същевременно увери, че водената от него партия никога няма да приеме предложението за „Република Илинденска Македония“, предава скопската електронна медия„Плюс Инфо“.\r\nМицотакис направи коментарите  по време на посещението си на гръцкия остров Корфу. Лидерът на опозиционната партия бе категоричен, че новото предложение за името на северния гръцки съсед е „въплъщение на македонския иредентизъм. Това е име, олицетворяващо национално въстание, което тогава имаше лозунг за „Македония на македонците“ и създаването на Велика Македония с главен град Солун. С други думи, същото име, за което говори и вероятно още разговаря (Алексис) Ципрас, е въплъщение на иредентизма“, заяви Мицотакис от остров Корфу като допълни, че му се струва, че „винаги, когато Ципрас преговаря нощем и сам, става опасно за националните интереси“ на Гърция.\r\nЛидерът на гръцката консервативна партия отново спомена позициите на „Нова демокрация“ за прилагане на принципа ерга омес в разрешаването на спора за името и конституционна промяна като предпоставка за всяко решение на проблема между Скопие и Атина. \r\n„Наистина се надявам, въпреки че господин Ципрас още не ни е уведомил, вече е отхвърлил името като неприемливо, тъй като то обижда историята на нашата страна и при никакви обстоятелства не може да бъде прието“, допълни Мицотакис.  \r\nЦипрас е информирал Мицотакис по телефона за предложението, което е обсъдил с македонския си колега Зоран Заев.Тереза Герова", "date": "2018.05.21", "title": "„Плюс Инфо“ (Македония): Лидерът на „Нова демокрация“ увери, че партията му никога няма да приеме предложението за „Република Илинденска Македония“"}
{"url": "http://www.focus-news.net/news/2018/05/21/2524502/abv-podkrepyame-chlenstvoto-na-republika-makedoniya-v-es-i-nato-no-neka-napravenite-pod-vanshen-natisk-kompromisi-da-ne-badat-za-balgarska-smetka.html", "text": "Подкрепяме членството на Република Македония в ЕС и НАТО. Но нека направените под външен натиск компромиси да не бъдат за българска сметка. Това се посочва в позиция на ПП АБВ по повод предложението за преименуване на Република Македония, съобщиха от пресцентъра на ПП АБВ. В декларацията на партията се посочва още: \r\n\"Непосредствено след Софийската среща на ЕС за Западните Балкани се появиха и официални информации, и обстойни коментари на политици от София и Скопие за последното предложение в наименованието на западната ни съседка. Министърът на външните ни работи г-жа Захариева каза, че предложението е приемливо, защото около 70 български офицери участвали във въстаническите действия.\r\nПредложението за новото наименование може да се тълкува като отказ от теорията за античните корени на македонската държава. В тази посока в Скопие бяха направени и други стъпки – преименувано беше летището „Александър Македонски”, спряна беше програмата за мащабни строежи и паметници.\r\nНовото предложение утвърждава и търси международна легитимация на теорията за това, че македонската държавност е свързана с „двойния Илинден” – с въстанието от 1903 г. и Антифашисткото събрание от 1944 г., на което се взема решение за развитие на Македония като федеративна единица в рамките на Югославия.\r\nБи било много добре, ако новото предложение е признание за общата ни история. Казано още по-ясно – щом се твърди, че Илинден 1903 г. е фундаментът на македонската държавност, то да се заяви, че създаването на тази държава е факт от българската история.\r\nНие твърдим, че става дума точно за обратното – за посегателство към българската история.\r\nЗаявка в този смисъл направи премиерът Зоран Заев в речта си на 1 август 2017 г. пред гроба на Гоце Делчев, в присъствието на вископоставената българска делегация: „Да го искористиме (използваме – приликата между някои думи е привидна и хлъзгава, б. а.) повода, празнуването на държавността, на държавата Република Македония, двойният Илинден ...” и след това продължи изброявайки националностите участвали в събитията: - „македонци, албанци, турци, сърби, власи, роми, бошняци и други”. Впрочем, на основното събитие по честванията, председателят на македонския парламент Талат Джафери, когато говореше за участниците във въстанието, изброи същите етноси. Намираме за странно, че някои български политици се изненадаха, когато на 20 май 2018 г. премиерът З. Заев, обосновавайки новото предложение, буквално възпроизведе същия списък от етноси. И в трите официални изказвания БЪЛГАРИТЕ БЛЕСТЯТ С ОТСЪСТВИЕТО СИ.\r\nТова са опорните точки на македонизма, изненада няма.\r\nНемаловажен е въпросът, че в продължение на десетилетия българските учени и институции са отстоявали историческата истина за единния характер на Илинденско-Преображенското въстание.\r\nИма и други аргументи, които могат да бъдат коментирани при една активна обществена дискусия.\r\nНие подкрепяме членството на Република Македония в ЕС и НАТО. Но нека направените под външен натиск компромиси да не бъдат за българска сметка.\r\nВярваме, че своевременното становище на Мултидисциплинарната комисия по договора за добросъседство с Република Македония ще бъде важно за изработване на официалната българска позиция\".", "date": "2018.05.21", "title": "АБВ: Подкрепяме членството на Република Македония в ЕС и НАТО. Но нека направените под външен натиск компромиси да не бъдат за българска сметка"}
{"url": "http://www.focus-news.net/news/2018/05/21/2524528/stolichna-obshtina-iska-sadebnoto-reshenie-za-stroezh-na-nebostargach-v-kv-strelbishte-da-bade-obyaveno-za-nishtozhno.html", "text": "Столичната община иска преразглеждане и обявяване за нищожно на съдебното решение за строеж на небостъргач в кв. \"Стрелбище\". Това заяви архитект Здравко Здравков, срещу когото е образувано наказателно производство заради отказа му да позволи строежа на ъгъла на булевардите \"Иван Гешов\" и \"България\", предаде БНР. \r\n\"Вече два пъти бях глобен. Един път с 1000 и един път с 13 хил. лв. За втората глоба солидарно Общинският съвет, всички знаете, събра парите. Този жест на солидарност не спира наказателното производство, защото глобата, която е наложена, е свързана с неизпълнение на съдебно решение. В тази връзка имаме искане за нищожност на съдебното решение“.\r\nДнес главният архитект на София Здравко Здравков представи свършеното от него за 2 години на този пост. Променена наредба за обществените обсъждания, така че гражданите да изказват мнение далеч преди да се е стигнало до разрешение за строеж, и нова наредба за облика на градската среда са сред важните акценти на главния архитект. Най-големият проект – на метрото в София, също предстои да бъде променен, съобщи още арх. Здравков. Сериозни дебати предстоят и по наредбата за преместваемите съоръжения и рекламата, внесена в Общинския съвет. Вече изтече срокът за нейното обсъждане. Определено в центъра рекламата ще бъде разредена, каза главният архитект.", "date": "2018.05.21", "title": "Столична община иска съдебното решение за строеж на небостъргач в кв. \"Стрелбище\" да бъде обявено за нищожно"}
{"url": "http://www.focus-news.net/news/2018/05/21/2524530/veliko-tarnovo-vodata-v-15-naseleni-mesta-v-oblastta-ne-otgovarya-na-iziskvaniyata-v-naredbata-za-kachestvoto-na-piteynata-voda.html", "text": "Водата в 15 населени места във Великотърновска област не отговаря на изискванията в Наредбата за качеството на питейната вода. Това сочат данни на Регионалната здравна инспекция от изследвания, направени през април. От институцията уточниха за Радио „Фокус“ – Велико Търново, че за предходния месец са извършени проверки в 47 населени места, като 44 от тях са били на обекти с централно водоснабдяване и ведомствени водоизточници. 15 от пробите не отговарят на Наредба 9 за качеството на питейната вода. Те са в селата Иванча, Полски Сеновец, Алеково, Александрово, Горна Студена, Деляновци, Козловец, Овча могила , Совата, Хаджидимитрово, Червена, Виноград, Камен, Лозен и Каранци. Освен това четири от общо шест проби от обществени местни водоизточници, също не отговарят на санитарно-технически норми и правила за строителство и експлоатация на съоръженията при водоснабдяване на населените места и промишлеността с питейна вода. Това са „Селската чешма“ в Писарево, водоизточниците „Трапа“ и „Хаджииванчевата чешма“ в Горна Оряховица и местен водоизточник в село Габровци.\r\nЛуиза ТРАНЧЕВА", "date": "2018.05.21", "title": "Велико Търново: Водата в 15 населени места в областта не отговаря на изискванията в Наредбата за качеството на питейната вода"}
{"url": "http://www.focus-news.net/news/2018/05/21/2524525/kathimerini-gratskite-vlasti-povdignaha-obvineniya-sreshtu-chetirima-dushi-za-napadenieto-sreshtu-kmeta-na-solun.html", "text": "Гръцките власти повдигнаха обвинения срещу четирима мъже за нападението от уикенда срещу 75-годишния кмет на Солун Янис Бутарис, съобщава електронното издание Kathimerini. \r\nЗаподозрените за атаката са на възраст между 17 и 36 години. Срещу тях са повдигнати обвинения за нанасяне на тежка телесна повреда и нарушение на обществения ред.\r\nКметът на втория по големина в страната град бе настанен в болница за кратко след нападението, след като бе повален на земята и удрян от група от около 12 лица. Инцидентът се случи по време на церемония в събота в памет на жертвите на клането над понтийските гърци в годините на Първата световна война.\r\nПо-късно в понеделник трима от обвиняемите ще се явят пред съда, 17-годишният ще бъде изправен пред съда за непълнолетни.Тереза Герова", "date": "2018.05.21", "title": "Kathimerini: Гръцките власти повдигнаха обвинения срещу четирима души за нападението срещу кмета на Солун"}
{"url": "http://www.focus-news.net/news/2018/05/21/2524529/rumen-petkov-abv-prezidentat-rumen-radev-ne-be-pokanen-na-nito-edna-ot-proyavite-okolo-sreshtata-na-varha-v-sofiya-koeto-e-emanatsiya-na-agresiyata-na-gerb-sreshtu-nego.html", "text": "Президентът Радев не бе поканен на нито една от проявите около срещата на върха в София, което е еманация на агресията на ГЕРБ срещу него. Това каза новоизбраният председател на АБВ Румен Петков в интервю за Агенция „Фокус“. Според него агресията на групата на ГЕРБ към президента Радев внася допълнително институционално напрежение. „Не знам на кого какво показваме с неглижирането и унижението на президентската институция. От това като цяло губи държавата и обществото“, коментира Петков. Председателят на АБВ обърна внимание, че мотото на конгреса, на който той бе избран да оглави партията, е „Време за битка“. „Формулирах го съвършено ясно – битка за истината, за държавата и нейните институции. Ние сме свидетели вече години наред на унижение на парламентаризма. Българският парламент живее  от скандал в скандал. Двете големи парламентарни групи ГЕРБ и БСП имат усещането за самодостатъчност и обругавайки и оплювайки се, считат, че привличат вниманието на обществото, но това всъщност води до отвращение от политиката не само у младите българи, а въобще у българите“, допълни още Румен Петков. \r\nДеница КИТАНОВА", "date": "2018.05.21", "title": "Румен Петков, АБВ: Президентът Румен Радев не бе поканен на нито една от проявите около Срещата на върха в София, което е еманация на агресията на ГЕРБ срещу него"}
{"url": "http://www.focus-news.net/news/2018/05/21/2524526/nikolay-nikolov-bsp-stolichna-obshtina-da-iziska-proverka-na-ohranata-na-vodoemite-okolo-sofiya.html", "text": "Столична община да изиска информация за охраната на водоемите около София и да обяви публично резултатите от нея за спокойствие на гражданите. За това настоява общинският съветник от групата на БСП Николай Николов, който е член на Комисията по обществен ред и сигурност към Столичния общински съвет, съобщиха от пресцентъра на ГС на БСП - София.\r\n\"Столична община е в правото си да организира и насрещна проверка. И трябва да го направи. Също така ще предложа на следващото заседание на Комисията по обществен ред и сигурност с колегите да посетим водоемите и лично да проверим каква е охраната им. Според актуалната наредба има специални изисквания за санитарно-охранителните зони. Тези обекти попадат в първа категория от гледна точка на националната сигурност и трябва да бъдат пазени стриктно\", коментира общинският съветник от БСП.\r\nНиколай Николов засегна и темата за киберсигурността, която засяга и системите, обслужващи водоемите. \"Как е гарантирана сигурността на тези електронни системи в пречиствателните станции и как са защитени от евентуален пробив, попита още общинският съветник от БСП. - Предвид коментираната през уикенда тема за състоянието на питейната вода в София, Столична община е длъжна да изиска информация за охраната на системите. Гражданите на София пък са в правото си да искат доказателства, че сигурността на водата, която потребяват, е гарантирана. Хората не трябва да имат и капка съмнение, че водата, която пият, е опасна за живота и здравето им\".", "date": "2018.05.21", "title": "Николай Николов, БСП: Столична община да изиска проверка на охраната на водоемите около София"}
{"url": "http://www.focus-news.net/news/2018/05/21/2524531/sliven-zapoved-na-kmeta-stefan-radev-reglamentira-izkupuvaneto-na-chereshi-na-teritoriyata-na-obshtinata.html", "text": "Заповед на кмета Стефан Радев, издадена днес регламентира изкупуването на череши на територията на община Сливен. Това съобщиха от пресцентъра на Община Сливен. Съгласно заповедта заявления за разкриване на пунктове за изкупуване на череши се подават в Центъра за информационно и административно обслужване на гражданите. Регламентира се и издаването на удостоверение за местонахождението на съответния пункт. Изисква се копие от удостоверението да бъде поставено на видно място във всеки пункт за изкупуване. Лицата, които изкупуват череши трябва да имат документ, който да удостоверява, че изкупуват от името и за сметка на фирмата, получила удостоверението. Заповедта гласи още изкупуването на череши да става срещу представяне от страна на продаващия на документ за собственост, договор за наем или удостоверение на производител. В пунктовете трябва да се води регистър с данни за продаващите череши. Изкупуването може да се осъществява от 9 до 20 часа. Заповедта определя и местата, на които да бъдат разкрити пунктове за изкупуване на череши. Те са в различни местности и населени места от общината: „Андреева чешма“, „Сухата чешма“, „Крушката“- автоспирка, „Моллова кория“, „Партизанската чешма“- с. Чинтулово - пътя, „Рамануша“, „Дълбоки дол“, „Девичково“, „Хисарлъка“, „Селището“, „Ореха“, „Пандар бунар“, „Дюлева река“ - обръщалото, „Борчетата“, „Бадемите“- по пътя за с. Чинтулово, „Каменна алча“, „Мацулка“, Мочурите“ - по пътя за с. Сотиря, „Барутни погреби“, „Дюлева река“- преди разклона за лифтена станция, Старчески дом, разклона за лифта, Редки метали - разклона за с. Сотиря, жп - прелез 1, жп - прелез 2, Строителна борса, кв. „Дружба“ - мостчето и селата Сотиря, Тополчане, Глушник, Чинтулово, Гавраилово и Малко Чочовен.\r\nНа фирмите и лицата, нарушили заповедта ще се съставят актове по ЗАНН.", "date": "2018.05.21", "title": "Сливен: Заповед на кмета Стефан Радев регламентира изкупуването на череши на територията на общината"}
{"url": "http://www.focus-news.net/news/2018/05/21/2524534/plovdiv-profesionalna-gimnaziya-sv-patriarh-evtimiy-asenovgrad-obyavyava-konkurs-za-ese-za-nikolay-haytov.html", "text": "Професионална гимназия „Св. Патриарх Евтимий”-Асеновград обявява конкурс за написване на есе, свързано с живота, творчеството и делото на писателя Николай Хайтов. Това съобщиха за Радио „Фокус“-Пловдив от Община Асеновград. Темите, върху които могат да разсъждават учениците са: „Всяко нещо- с мярка“, „Планината може и да не повдигнеш, но си струва да опиташ“ и „Родопа зове към върховете“. В конкурса могат да участват ученици от 5-ти до 12-ти клас от община Асеновград. Председател на журито, което ще оценява творбите, е дъщерята на големия писател Елена Хайтова. Крайният срок е 15 юни, а есетата могат да се изпращат на адреса на гимназията: ПК 4230 Асеновград, ул. „Училищна” № 16, ПГ „Св. Патриарх Евтимий” – за конкурса. Награждаването ще бъде на 29 юни в сградата на училището.", "date": "2018.05.21", "title": "Пловдив: Професионална гимназия „Св. Патриарх Евтимий”- Асеновград обявява конкурс за есе за Николай Хайтов"}
{"url": "http://www.focus-news.net/news/2018/05/21/2524536/pazardzhik-predstaviteli-na-gerb-se-vklyuchiha-v-chestvaniyata-na-praznika-na-grada.html", "text": "Народните представители от ГЕРБ Десислава Костадинова и Десислава Тодорова бяха официални гости на тържествения ритуал  на пл. „Константин Величков” по повод Празника на Пазарджик, съобщиха за Радио „Фокус“-Пазарджик от пресцентъра на ПП ГЕРБ-Пазарджик. На церемонията по издигане на знамето на Пазарджик и благодарствения  водосвет, отслужен от Константийския епископ Яков, присъстваха също областният координатор на ПП ГЕРБ- Пазарджик Найден Шопов, общинският ръководител на партията в Пазарджик Гинче караминова, представители на стурктурите на Младежи, Жени и Старейшини ГЕРБ, както и общински съветници от партията. В неформални разговори те поздравиха пазарджиклии, пожелавайки им здраве и просперитет в родния град. По традиция празникът започва с тържествена литургия в храма „Св. Св. Константин и Елена”, след което литийно шествие се отправя от църквата до централния градски площад. Празничната програма продължава през целия ден с множество концерти и завършва с илюминации на пл. „Константин Величков”.", "date": "2018.05.21", "title": "Пазарджик: Представители на ГЕРБ се включиха в честванията на празника на града"}
{"url": "http://www.focus-news.net/news/2018/05/21/2524538/plovdiv-90-tvorbi-sa-pokazani-na-izlozhba-v-gradskata-biblioteka-v-asenovgrad.html", "text": "Осемнадесет художници и един фотограф представиха свои произведения на ежегодната обща изложба на асеновградските творци в Градска библиотека „Паисий Хилендарски“ в Асеновград. Това съобщиха за Радио „Фокус“-Пловдив от Общината. Експозицията с рекордния брой от 90 творби откри изкуствоведът Вихра Григорова. Тя успя да представи всеки един от участниците с неговата специфична техника, уникалност и изразност в рисуването. Доайенът в тазгодишната изложба е 85-годишният Вълчо Иванов, а най-младата участничка е студентката в Национална художествена академия Пламена Пеева. Гост-художникът Георги Терзиев от Пловдив се представя с акварел. Експозицията включва живопис, икони, дърворезба, рисувана керамика, керамична скулптура и фотография.\r\nОстаналите имена в изложбата са както познати, така и нови. Сред тях са Пасил Папазов, Диан Георгиев, Димитър Ненкин, Борис Шопов, Станка Стамова, Екатерина Чавдарова, Валентина Донева, Иван Новаков, Емилия Калоферова, Наталия Воденичарова, Лиляна Вълчева, Вълко Минцев, Цветан Руснаков, Нина Миткова, Елза Балева и Марина Георгиева.\r\nЗа пръв път в изложбата-базар е показана техниката „мандала”, която в източните култури е свързана с медитацията. Неин автор е Емилия Калоферова, чиито рисунки се продават с благотворителна цел.", "date": "2018.05.21", "title": "Пловдив: 90 творби са показани на изложба в Градската библиотека в Асеновград"}
{"url": "http://www.focus-news.net/news/2018/05/21/2524532/afp-chetirinadeset-darzhavi-privikaha-poslanitsite-si-vav-venetsuela-v-znak-na-protest-sreshtu-rezultatite-ot-prezidentskite-izbori.html", "text": "Четиринадесет страни от Групата Лима, включително Аржентина, Бразилия и Канада, заявиха в понеделник, че привикват посланиците си от Венецуела в знак на протест срещу президентските избори в страната, които според тях са нелегитимни, предава AFP.\r\nДържавите от регионалното обединение обявиха също, че са призовали посланиците на Венецуела в столиците си, за да ги информират, че вотът в родината им „не съответства на международните стандарти за свободен, честен и прозрачен демократичен процес\".Тереза Герова", "date": "2018.05.21", "title": "AFP: Четиринадесет държави привикаха посланиците си във Венецуела в знак на протест срещу резултатите от президентските избори"}
{"url": "http://www.focus-news.net/news/2018/05/21/2524533/gerb-vnese-v-prokuraturata-signal-sreshtu-deputata-ot-bsp-tasko-ermenkov-i-poiska-ostavkata-mu-zaradi-publikatsiya-che-vodata-v-sofiya-e-otrovna-obzor.html", "text": "ГЕРБ внесе в Прокуратурата сигнал срещу депутата от БСП Таско Ерменков. Причина за това стана публикацията му във „Фейсбук“ от 19 май, в която призовава институциите да проверят дали е истина, че водата в София е отровна. Вчера публикацията на депутата от левицата вдигна на крак институциите и предизвика смут сред гражданите в социалните мрежи. ГЕРБ, Столична община, \"Софийска вода\" и Столичната регионална здравна инспекция опровергаха информацията. Те увериха, че потребителите нямат основание за притеснение и всички показатели за качество на питейната вода, доставяна на територията на общината, са в норма. Освен, че сезираха Прокуратурата, от ГЕРБ поискаха и оставката на Таско Ерменков. Те призоваха БСП да се разграничат от действията на Ерменков, а ако не подаде оставк а- да бъде изключен от парламентарната група на апртията. „Таско Ерменков разпространява неверни, заблуждаващи сигнали за тревога и опасност, в резултат на което възниква страх и смут в населението“, заяви депутатът от ГЕРБ Данаил Кирилов. ГЕРБ сигнализират главния прокурор за разпространение на неверни сигнали и твърдения за заплаха, както и за наличие на специална цел – смут и страх в населението. Те обявиха, че според Конституцията за тези деяния може да се поиска снемането на имунитета на Ерменков. „Поведението на Таско Ерменков е продиктувано или от тотална неадекватност, която е недопустима за народен представител, или от злоумишлени действия за нарушаване на националната сигурност на България“, заяви депутатът от ГЕРБ Тома Биков. \r\nВ отговор от БСП обявиха, че работата на народния представител е да пита има ли проблеми. „В този пост има само въпроси. Таско Ерменков ме увери, че е сезиран от служители в Столична община и РИОСВ“, изтъкна зам.-председателят на БСП Кирил Добрев. „Ако не бяха подобен тип въпроси нямаше да разберем, че в Хасково има проблем с урана във водата“, коментира той. Утре ПГ на БСП ще се събере, за да обсъди случая.\r\nБиляна ИВАНОВА", "date": "2018.05.21", "title": "ГЕРБ внесе в Прокуратурата сигнал срещу депутата от БСП Таско Ерменков и поиска оставката му заради публикация, че водата в София е отровна (ОБЗОР)"}
{"url": "http://www.focus-news.net/news/2018/05/21/2524541/rumen-petkov-abv-shte-se-bori-nato-da-natovari-voenno-promishleniya-ni-kompleks-s-proizvodstvo-remont-i-poddrazhka-na-voennata-tehnika-na-stranite-chlenki.html", "text": "АБВ ще се бори НАТО да натовари военно-промишления ни комплекс с производство, ремонт и поддръжка на военната техника на страните членки. Това каза новоизбраният председател на АБВ Румен Петков в интервю за Агенция „Фокус“. „Страната ни е член на Алианса с всички произтичащи от това последствия и ние от АБВ сме убедени, че този избор няма алтернатива“, каза Петков. По думите му българските граждани трябва да са наясно, че военно-промишленият ни комплекс изпада в много тежко положение. „Ние от АБВ сме горди, че спасихме „Кинтекс“ и ВМЗ „Сопот“ от грабеж. Сега е много важно държавата да предприеме всички стъпки и действия, които може да запази военно-промишления си комплекс. Тази битка АБВ ще я води със съзнанието, че това е голям минус за българската индустрия и много тежък социален удар, защото става дума за съкращаване на няколко хиляди души“, каза още Петков. Той посочи, че голямата битка на АБВ е за реализацията на двата енергийни проекта АЕЦ „Белене“ и Южен поток. „Искам да се възползвам от възможността чрез вашата уважавана медия да поканя всички, които искат енергийна сигурност и социална гаранция утре в 18.00 часа на митинг в подкрепа на двата проекта пред сградата на Министерски съвет“, подчерта Петков. Той обърна внимание, че голяма битка на АБВ е и тази срещу двойните стандарти. „Онзи ден чухме от канцлера Меркел, че на Северен поток те винаги са гледали като на икономически проект, а на нас повече от 10 години ни се обяснява, че чрез Южен поток изпадаме в зависимост. За нас изграждането на ядрена мощност и на тръба през България, са енергийни проекти“, допълни председателят на АБВ.\r\nДеница КИТАНОВА", "date": "2018.05.21", "title": "Румен Петков: АБВ ще се бори НАТО да натовари военно-промишления ни комплекс с производство, ремонт и поддръжка на военната техника на страните членки"}
{"url": "http://www.focus-news.net/news/2018/05/21/2524543/gencho-genchev-kmet-vsichki-remonti-na-patishtata-v-svishtov-varvyat-po-plan.html", "text": "Всички ремонти на пътната настилка в Свищов вървят по план. Това каза за Радио „Фокус“ – Велико Търново кметът на града Генчо Генчев. Той припомни, че дейностите стартираха с преасфалтиране на пътя към промишлената зона на града. Повод за това бе недоволството на работодателите и работници от района. Там бе извършено цялостно изкърпване на пътя. След това ремонтите са се прехвърлили и в централната градска част, където за пръв път бе асфалтирана улицата на професионалната гимназия „Алеко Константинов“. „Предстои изкърпване на улиците „Средна гора“, „27-ми юни“ и „Димитър. Д. Анев“.  Ремонтните дейности ще продължат на територията на целия град по утвърдения график. Създадена е добра организация от страна на Общината и фирмата изпълнител, за да не се затварят ремонтираните участъци за повече от 24 часа, да не се затруднява трафика“, увери още кметът и призова всички граждани и най-вече шофьорите да проявят спокойствие и разбиране. Освен това той подчерта, че всички дейности се изпълняват в името на общия интерес на града.\r\nЛуиза ТРАНЧЕВА", "date": "2018.05.21", "title": "Генчо Генчев, кмет: Всички ремонти на пътищата в Свищов вървят по план"}
{"url": "http://www.focus-news.net/news/2018/05/21/2524544/plovdiv-tehnicheski-problem-vazprepyatstva-registratsiyata-na-mps-v-patna-politsiya.html", "text": "Технически проблем възпрепятства работата на сектор „Пътна полиция“ в Пловдив по отношение на регистрация на МПС. Това съобщи за Радио „Фокус“-Пловдив говорителят на ОДМВР-Пловдив.\r\nРаботи се по отстраняването на проблема.", "date": "2018.05.21", "title": "Пловдив. Технически проблем възпрепятства регистрацията на МПС в „Пътна полиция“"}
{"url": "http://www.focus-news.net/news/2018/05/21/2524545/afp-siriyskata-armiya-obyavi-damask-i-pokrayninite-mu-za-napalno-sigurni.html", "text": "Сирийската армия увери, че „напълно“ е обезпечила сигурността в столицата Дамаск и нейните покрайнини, след като по-рано бе обявено завършването на евакуацията на членовете на близкоизточната радикална групировка „Ислямска държава“ от района, предава AFP, като коментира, че събитията бележат значителен крайъгълен камък в седемгодишната война в страната. \r\n„Сирийската армия обявява днес, че Дамаск, околностите му и околните градове са напълно сигурни\", заяви говорител на военните пред държавни медии.\r\nЕвакуацията на членове на групировката и цивилни от Ярмук, последната крепост на екстремистите в сирийската столица, продължи в неделя и понеделник. Общо 32 автобуса изведоха 1600 души, включително членове на „Ислямска държава“ и техните роднини от южната част на Дамаск. Тереза Герова", "date": "2018.05.21", "title": "AFP: Сирийската армия обяви Дамаск и покрайнините му за „напълно сигурни“"}
{"url": "http://www.focus-news.net/news/2018/05/21/2524542/kyustendil-nad-70-profesionalisti-ot-balgariya-i-balkanskite-strani-sa-podali-zayavki-za-uchastie-v-mezhdunarodnoto-koloezdachno-sastezanie-za-kupa-dolchini.html", "text": "Над 70 професионалисти от България и балканските страни са подали заявки за участие в международното колоездачно състезание за купа „Долчини”. Това съобщи за Радио „Фокус” – Кюстендил Христо Апостолов, пресаташе на Община Дупница. Състезанието ще се проведе на територията на Дупница, Сапарева баня и „Паничище”. Български, гръцки, македонски, сръбски отбори ще се включат в едно от най-силното състезание, което се организира тази година в този спорт на територията на България. „Освен професионалисти, има стартове и за юноши, с което бройката до момента е 250 лицензирани състезатели. Отделно от стартовете, има и такъв за любители с осигурени награди”, каза Христо Апостолов. По думите му интересът към състезанията е изключително голям, като само състезателите с екипите си ще надхвърлят над 500 души и ще запълнят хотелите в Дупница, Сапарева баня и в курорта Паничище. Състезанието ще се проведе на 26 и 27 май.\r\nВенцеслав ИЛЧЕВ", "date": "2018.05.21", "title": "Кюстендил: Над 70 професионалисти от България и балканските страни са подали заявки за участие в международното колоездачно състезание за купа „Долчини”"}
{"url": "http://www.focus-news.net/news/2018/05/21/2524540/blagoevgrad-2-715-sedmoklasnitsi-sa-se-yavili-na-natsionalno-vanshno-otsenyavane-v-oblastta.html", "text": "2 715 седмокласници са се явили на Национално външно оценяване в Благоевградска област. Това каза за Радио „Фокус“-Пирин Методи Попов, началник на отдел „Инспектиране и организационно-методическа дейност“ към Регионално управление на образованието-Благоевград. Той посочи, че общо в областта е трябвало да се явят 2 799 ученици, но 84 от тях не са се явили.\r\nИзпитът по Български език и литература в седми клас е в два модула, като продължителността на първия модул от изпита е 60 минути, а на втория – за преразказ по непознат текст за седмокласниците с дидактическа задача, е 90 минути. На 23 май предстои Национално външно оценяване по математика за седмокласниците.\r\nНатали СТЕФАНОВА", "date": "2018.05.21", "title": "Благоевград: 2 715 седмокласници са се явили на Национално външно оценяване в областта"}
{"url": "http://www.focus-news.net/news/2018/05/21/2524547/pernik-vapreki-loshoto-vreme-usileno-se-kosi-trevata-i-se-pochistvat-otpadatsite-v-tsentralniya-grobishten-park-i-v-grobishteto-v-kv-moshino.html", "text": "Въпреки лошото време усилено се коси тревата и се почистват отпадъците в Централния гробищен парк в Перник и в гробището в кв. „Мошино“, по повод предстоящата Задушница тази събота, за да могат хората да отидат до гробовете на своите близки. Това съобщиха от Община Перник. Двата парка бяха лично инспектирани от зам. –кмета Денислав Захариев, представители на отдел „Екология“ в Общината и шефа на общинското предприятие „Обредни дейности“.  В проверката се присъедини и кметът на кв. „Изток“ инж. Емил Костадинов.  “Инспектираме на място дейностите на фирмата, която е по-поддържане на зелените площи , проверяваме и сметосъбиращата фирма. Заедно с колегите от отдел „Екология“ подготвяме график за усилване на нарядите, чрез които дори до петък късно вечерта ще продължат да чистят. В тази връзка е хубаво да направим едно уточнение, че грижата на Община Перник и задълженията й касаят изключително само алейната мрежа, която ни води до гробните места на нашите близки. Самият гроб и периметъра около него е отговорност на опечелените да бъде почистен”, посочи зам.-кметът Захариев.  От общинската администрация уверяват , че до петък ще бъде почистена  алейната  мрежа  и извозени отпадъците.  „Отпадъците, които не успеем да извозим в края на гробищния парк ще бъде направен куп със зелена маса, където гражданите ще могат да изхвърлят  своите отпадъци, но ние апелираме те да извършат това почистване на гробните си места по –рано в рамките – вторник – четвъртък, за да може в петък, когато са и оборките да извозим всичко и гробния парк да ни посрещне в един добър вид“, обясни Захариев.", "date": "2018.05.21", "title": "Перник: Въпреки лошото време усилено се коси тревата и се почистват отпадъците в Централния гробищен парк и в гробището в кв. „Мошино“"}
{"url": "http://www.focus-news.net/news/2018/05/21/2524539/al-jazeera-koy-stoi-zad-plana-za-ubiystvoto-na-turskiya-prezident-gyulen-ili-izraeli.html", "text": "Турските разузнавателни служби продължават разследването във връзка с предупреждението от различни източници за подготовка на покушение срещу държавния глава Реджеп Тайип Ердоган, предава Al Jazeera в балканската си редакция.\r\nПредупреждението дойде от група турски граждани, живеещи в Македония. Западните разузнавателни служби също са информирали турските си колеги за „лица от турски произход, подготвящи убийството на Ердоган по време на посещението му на Балканите''.\r\nНе са представени конкретни данни за датата, мястото и начина, по който е трябвало да бъде извършено планираното покушение. Сред заподозрените обаче са мрежата на живеещия в САЩ имам Фетхуллах Гюлен и Израел. \r\nСпоред медийни доклади, позоваващи се на информация Veterans Today, във Вашингтон са убедени, че не може да бъде извършено нападение срещу Иран, без преди това да е извършено покушение срещу турския президент. Руският президент Владимир Путин също ще бъде принуден да оттегли подкрепата си за сирийския президент Башар Асад и да се спре продажбата на оръжие Иран, ако Ердоган вече не е сред съюзниците му, се казва още в медийните доклади. Тереза Герова", "date": "2018.05.21", "title": "Al Jazeera: Кой стои зад плана за убийството на турския президент – Гюлен или Израел?"}
{"url": "http://www.focus-news.net/news/2018/05/21/2524548/v-kazanlak-shte-se-provede-115-iya-festival-na-rozata-i-mezhdunaroden-konkurs-po-lyutierstvo-obzor.html", "text": "В Казанлък ще се проведе 115-ия фестивал на розата и Международен конкурс по лютиерство. Това стана ясно по време на пресконференция във връзка с предстоящите събития в града, на която присъстваха кметът на Община Казанлък Галина Стоянова, казанлъшкият лютиер Едрьо Едрев и главният експерт в Дирекция „Сценични изкуства и художествено образование“ към Министерство на културата Анна Виденова. По думите на кмета Галина Стоянова се очакват на 100 000 туристи на карнавалът в Казанлък, който ще бъде кулминацията на Фестивала на розата. Празниците на розата са започнали на 18 май, когато е избрана 50-ата юбилейна царица на розата и ще продължат около месец. Акцент във фестивала ще бъде и отбелязването на 100-годишнината от началото на лютиерския занаят в казанлъшкия края. В тази връзка в рамките на 40-годишнината от побратимяването на Казанлък с Кремона за първи път в България, в Казанлък ще се проведе 9-ият Международен конкурс по съвременно лютиерство за цигулка, виола, виолончело и китара. Престижният конкурс за струнни музикални инструменти е на името на световния виртуоз Антонио Страдивари. Международният конкурс по лютиерство се организира от 80 години в рамките на STRADIVARI festival, предимно в родния на Страдивари град Кремона. Провеждал се е понякога и в други италиански градове, но откакто е създаден, никога досега не е напускал пределите на Италия. Участват лютиери от цял свят, които продължават да изпращат своите инструменти – участници в конкурса. Самите инструменти са уникални по своята изработка. Те са изработени специално за конкурса. Получените инструменти, в т.ч. цигулки, виоли, виолончела, китари, ще бъдат подредени и изложени в специална зала в уникалния Музей на розата в Казанлък. Журито, което ще оценява инструментите, е от международна величина, от три континента - Европа, Азия и Америка. Специално за журирането на 28 май от Италия ще пристигне председателят на Националната асоциация на италианските лютиери Гуалтиеро Николини. За първи път конкурсът напуска пределите на гр. Кремона, Италия, благодарение на съвместното ни партньорство с Едрьо Едрев, който е почетен гражданин на Казанлък и е първият български лютиер, завършил Школата по лютиерство на Антонио Страдивари в гр. Кремона, Италия. Благодарение на Едрев посетителите на казанлъшкия Исторически музей „Искра“ могат да се докоснат до стърготини от ателието на великия Антонио Страдивари.\r\nГлавният експерт в Дирекция „Сценични изкуства и художествено образование“ към Министерство на културата Анна Виденова поздрави ръководството на Община Казанлък за грижата към традициите и културното наследство. Тя допълни, че се надява догодина традицията да се продължи и добави, че Министерството на културата ще продължи да подкрепя Община Казанлък в организирането на тези празници, защото бъдещето е в изкуствата. \r\nЦветелин ДИМИТРОВ", "date": "2018.05.21", "title": "В Казанлък ще се проведе 115-ия фестивал на розата и Международен конкурс по лютиерство (ОБЗОР)"}
{"url": "http://www.focus-news.net/news/2018/05/21/2524550/kmetat-na-sofiya-yordanka-fandakova-shte-proveri-izgrazhdaneto-na-razshirenie-na-sgradata-na-parva-angliyska-gimnaziya-i-112-osnovno-uchilishte-na-22-may.html", "text": "На 22 май, вторник, от 13.00 часа, кметът на София Йорданка Фандъкова ще провери изграждането на разширение на сградата на Първа английска гимназия и 112 Основно училище. Това съобщиха от пресцентъра на Столична община. Изгражда се изцяло нов корпус с кабинети и класни стаи. Предвижда се и нов физкултурен салон. \r\nВходът за обекта е откъм ул. “Кракра“.", "date": "2018.05.21", "title": "Кметът на София Йорданка Фандъкова ще провери изграждането на разширение на сградата на Първа английска гимназия и 112 Основно училище на 22 май"}
{"url": "http://www.focus-news.net/news/2018/05/21/2524551/stara-zagora-badmintonistkata-mariya-delcheva-ot-grada-se-nadyava-na-medal-ot-mladezhkite-olimpiyski-igri-v-buenos-ayres-prez-oktomvri.html", "text": "Състезателката на старозагорския Спортен клуб „Бадминтон“ Мария Делчева ще представи Стара Загора през октомври на III-те летни Младежки олимпийски игри в Буенос Айрес, Аржентина. Това съобщиха от пресцентъра на Община Стара Загора. 17-годишната ученичка от София бе избрана за „Най-перспективен състезател“ на Стара Загора за 2017 година. Неин наставник и треньор от 4 години е известният старозагорски бадминтонист Слънчезар Цанков.\r\n„В момента Мария е №1 в Европейската ранглиста, пета в Световната ранглиста за девойки до 19 г. и спечели квота за младежката Олимпиада. Тя ще бъде вторият участник, който Стара Загора изпраща, първият беше Владимир Шишков, който спечели 9-то място.“ Това припомни по време на срещата в Община Стара Загора днес ресорният зам.-кмет Красимира Чахова. Тя и зам.-кметът Иванка Сотирова поздравиха спортистката от името на кмета Живко Тодоров.\r\n„Участието в Олимпиадата за мен е сбъдната мечта. Надявам се на добри резултати, за да представя достойно Стара Загора и България. Това ще бъде стъпка към целта ми - Олимпиадата за мъже и жени“, заяви състезателката, която през уикенда се класира на трето място при жените на Балканиадата в съседна Гърция и на първо място отборно. Тя сподели, че подготовката ѝ е изцяло подчинена на Олимпиадата. Предстоят турнири в Литва и Латвия, Европейското първенство в Талин, Естония през септември, а през ноември – участие в Световното първенство в Торонто - Канада.\r\n„Постижението на Мария е изключително за мен и българския бадминтон. Тя е класирана на 6-то място от първите 27 за Олимпиадата, а пред нея са 5 азиатки, което ѝ дава големи шансове за медал“, сподели надеждите си Слънчезар Цанков. През лятото предстои двуседмичен лагер в Индонезия, който ще бъде важен етап в подготовката на неговата състезателка, не е ясно обаче дали и той ще успее да се присъедини към нея. По думите на наставника, благодарение на спечелените от Мария стипендии, успява да организира програмата ѝ. Наскоро Делчева стана лауреат на наградата \"Успелите деца на България – 2017“ на Фондация \"Димитър Бербатов\".", "date": "2018.05.21", "title": "Стара Загора: Бадминтонистката Мария Делчева от града се надява на медал от Младежките олимпийски игри в Буенос Айрес през октомври"}
{"url": "http://www.focus-news.net/news/2018/05/21/2524553/stolichna-obshtina-denyat-na-balgarskata-prosveta-i-kultura-i-na-slavyanskata-pismenost-shte-bade-otbelyazan-na-24-may-v-selo-izvor-sarbiya.html", "text": "Денят на българската просвета и култура и на славянската писменост ще бъде отбелязан на 24 май 2018 г., четвъртък, от 13:00 часа (местно време), в село Извор, Република Сърбия. Това съобщиха от пресцентъра на Столична община.\r\nПо традиция на 24 май дирекция „Култура“ на Столична община, съвместно с Културно-информационния център на българското национално малцинство в Босилеград, Гражданския комитет „Западни покрайнини“ и др. организират празнично честване на най-светлия празник за всички българи - Деня на българската просвета и култура и на славянската писменост.\r\n Събитието ще се състои на 24 май, четвъртък, 2018 г., от 13:00 часа (местно време) в село Извор, гр. Босилеград, Република Сърбия.\r\nВ рамките на официалната част ще бъдат изнесени поздравителни слова от Генералния консул на Р. България в Ниш – г-н Едвин Сугарев, председателя на КИЦ „Босилеград“ – г-н Иван Николов и д-р Валентин Янев - Гражданския комитет „Западни покрайнини“.\r\nВ програмата участие ще вземат Мъжки хор при храм „Св. Николай Софийски“ и деца от босилеградските училища.\r\nСъбитието е част от календара на културните събития на Столична община.", "date": "2018.05.21", "title": "Столична община: Денят на българската просвета и култура и на славянската писменост ще бъде отбелязан на 24 май в село Извор, Сърбия"}
{"url": "http://www.focus-news.net/news/2018/05/21/2524554/sport-grigor-dimitrov-trenira-v-parizh-za-rolan-garos.html", "text": "Григор Димитров вече тренира на червените кортове във френската столица Париж, където в неделя ще започне вторият за сезона турнир от „Големия шлем“ – „Ролан Гарос“. \r\nНа официалната страница на турнира в социалната мрежа „Туитър“ публикуваха кратко видео от тренировката на Григор Димитров на централния корт „Филип Шатрие“, където българинът се подготвя с французина Ришар Гаске. \r\nМиналата година Григор Димитров успя да достигне до третия кръг на турнира, където отстъпи пред Пабло Кареньо Буста.  Жребият за основната схема на „Ролан Гарос“ ще бъде теглен в четвъртък. Тази година Григор Димитров ще бъде поставен под номер четири в основната схема.", "date": "2018.05.21", "title": "Спорт: Григор Димитров тренира в Париж за „Ролан Гарос“"}
{"url": "http://www.focus-news.net/news/2018/05/21/2524549/mayk-pompeo-sasht-shte-uprazhnyat-bezpretsedenten-finansov-natisk-varhu-iran.html", "text": "САЩ ще засилят финансовия натиск срещу Иран с „най-тежките санкции в историята“. Това предупреди американският държавен секретар Майк Помпео, предава AFP л\r\n„Ние ще приложим безпрецедентен финансов натиск срещу режима в Иран. Лидерите в Техеран няма да се съмняват в нашата сериозност\", подчерта Помпео в първата си важна външнополитическа реч, след като смени ЦРУ с Държавния департамент на САЩ.\r\n„Иран вече няма да има „карт бланш“ за доминация в Близкия изток\", увери Помпео, очертавайки новата стратегия на САЩ за работа с Иран, и представяйки 12 условия на Вашингтон за „нова сделка\" за ядрената програма на Техеран.Тереза Герова", "date": "2018.05.21", "title": "Майк Помпео: САЩ ще упражнят безпрецедентен финансов натиск върху Иран"}
{"url": "http://www.focus-news.net/news/2018/05/21/2524535/rumen-petkov-predsedatelskiyat-post-na-abv-e-predi-vsichko-otgovornost-za-men-imame-edna-kauza-i-tya-e-balgariya.html", "text": "Председателският пост на АБВ е преди всичко отговорност за мен – имаме една кауза и тя е България. Това каза новоизбраният председател на ПП АБВ Румен Петков в интервю за Агенция „Фокус“ за каузата му, за новата тактика на партията и курсът, по който поема тя след смяната на ръководството. Петков обърна внимание, че поема ръководството на АБВ в момент, в който партията се намира в трудна ситуация и реакцията на залата по време на Третия конгрес натоварва с много позитивизъм и с много надежда. „На тази надежда трябва да се отговори по един смислен, убедителен, политически, аргументиран и обществено-приемлив начин“, посочи той. „В заключителните си думи на конгреса казах, че има три групи хора. Едните са част от пейзажа, вторите са част от проблема. За съжаление тези две групи са много силно представени в нашия парламент. Третата група хора, която в голямата си част се олицетворява от АБВ, са хората, които могат да решават проблеми. Каузата е чрез активен диалог да търсим решение на проблемите, които се изсипват върху страната ни и върху всеки един български гражданин“, допълни новоизбраният председател на АБВ. \r\nДеница КИТАНОВА", "date": "2018.05.21", "title": "Румен Петков: Председателският пост на АБВ е преди всичко отговорност за мен – имаме една кауза и тя е България"}
{"url": "http://www.focus-news.net/news/2018/05/21/2524555/haskovo-9-to-izdanie-na-zatvoren-marshrut-haskovo-2018-vtori-krag-ot-republikanskiya-shampionat-shte-se-provede-na-2-i-3-yuni.html", "text": "\"Затворен маршрут Хасково 2018\" – втори кръг от републиканския шампионат, ще се проведе в Хасково на 2 и 3 юни. Това е 9-то издание на състезанието, съобщиха от Община Хасково. Организатори са БФ \"Автомобилен спорт\", Община Хасково и  АМК Хасково.  Тече подготовката на трасето в хасковския квартал \"Орфей\".   \r\nПървата заявка за участие е подадена 10 минути след отваряне на прозореца за заявки от победителите от първия кръг в Бургас Иван Влъчков –серия Туринг, и Константин Маршавелов – серия Макси.   Организаторите очакват по трасето на пътен възел „ Орфей“ да се състезават едни от най-добрите български пилоти в дисциплината.  \r\nПистата в Хасково е най-дългото трасе на затворен маршрут в българския шампионат 3120 метра. Състезателната дистанция е 12 обиколки.\r\nЗаявки за участие могат да бъдат подавани до 28 май, включително.", "date": "2018.05.21", "title": "Хасково: 9-то издание на \"Затворен маршрут Хасково 2018\" – втори кръг от републиканския шампионат, ще се проведе на 2 и 3 юни"}
{"url": "http://www.focus-news.net/news/2018/05/21/2524557/mvnr-6-godishno-balgarche-chiito-roditeli-byaha-ubiti-v-keyptaun-se-pribra-v-rodinata.html", "text": "Шестгодишното българско момиченце, чиито родители българи бяха убити на 12 февруари т. г. в дома им в Кейптаун, Южна Африка, се прибра в родината благодарение на съвместните усилия на външните министри на двете държави Екатерина Захариева и Линдиве Сисулу. Това съобщиха от пресцентъра на Министерството на външните работи (МВнР).\r\nДнес в Буенос Айрес, където Захариева води делегацията на ЕС за срещата на външните министри от Г-20, българският първи дипломат благодари на Линдиве Сисулу за съдействието. \r\n“Това е резултатът, когато повече жени влизат в политиката”, коментира ръководителката на южноафриканската дипломоция.\r\nОще на 29 март, по време на работното си посещение в Република Южна Африка, вицепремиерът Екатерина Захариева повдигна въпроса за 6-годишното българско момиченце пред своя колега Линдиве Сисулу.\r\nМиналата седмица съдът окончателно разреши завръщането на детето в България и посланик Стефанов доведе момиченцето у нас.", "date": "2018.05.21", "title": "МВнР: 6-годишно българче, чиито родители бяха убити в Кейптаун, се прибра в Родината"}
{"url": "http://www.focus-news.net/news/2018/05/21/2524546/darzhavniyat-glava-rumen-radev-s-ministar-predsedatelya-medvedev-vazobnovihme-dialoga-mezhdu-balgariya-i-rusiya-na-nay-visoko-nivo.html", "text": "Тази среща е пробив, защото възобновява диалога между България и Русия на най-високо ниво след продължително прекъсване. Това заяви президентът Румен Радев днес в Москва пред журналисти след срещата си с министър-председателя на Руската федерация Дмитрий Медведев, съобщиха от прессекретариата на държавния глава. Срещата между двамата продължи два пъти повече от предвиденото и с нея започна работното посещение на българския президент в Русия. \r\n„Визитата ми вече дава резултат. В последните седмици българското правителство излезе от летаргията по отношение на Русия. Знаете, че вече има анонси за съживяването на проекта АЕЦ „Белене“, което предполага и руско участие“, посочи президентът. По думите на държавния глава, проведеното наскоро посещение на българския министър на енергетиката в Русия е похвално, но и недостатъчно. \r\n„На първо място, положителният импулс от тази визита, която правя с премиера Медведев и с президента Путин утре, трябва да бъде използван по най-добрия начин от българското правителство“, призова президентът. Румен Радев подчерта, че тези срещи отварят възможности за работа на министрите от двете държави. „Затова очаквам, и тук вече премиерът Медведев се ангажира, есента, най-вероятно септември, да се състои отлаганата от години 16-а сесия на Междуправителствената комисия по икономическо и научно-техническо сътрудничество. Там вече в конкретика всички проекти трябва да се разглеждат и съответно да се вземат решения по тях“, добави президентът.   \r\nДържавният глава посочи също така, че средата за сигурност остава сложна и ЕС осъзнава необходимостта от директни доставки на природен газ в държавите-членки на съюза. „Затова аз призовавам правителствата на двете държави да преразгледат още веднъж възможността за пряка доставка на руски газ през Черно море в България, разбира се, с Европейската комисия“, каза Румен Радев и открои като пример в това отношение проекта „Северен поток“.   \r\nВ отговор на въпрос дали на срещата са били обсъдени наложените от ЕС на Русия санкции, президентът отбеляза, че темата не е била коментирана, но санкциите не са повод за замразяване на отношенията. „След два дни тук ще бъде президентът на Франция, която за миналата година успя да измести Германия като пряк инвеститор № 1 в Руската федерация. Франция има стокообмен с Русия за миналата година от 16 млрд. долара, а Германия - стокообмен около 50 млрд. евро. Нека сами да си направим извод за санкциите“, посочи Румен Радев. „Моето мнение за санкциите го знаете, но това е въпрос от компетентността на Европейския съвет, където България се представлява от министър-председателя“, каза още Румен Радев. \r\nПред представителите на медиите Румен Радев посочи, че има въпроси, на  които трудно би се намерило решение, но не трябва да се бяга от диалог. Като такъв президентът Радев открои лицензионния режим за производство на военна техника, въоръжение и резервни части по спогодба между НРБ и СССР. По думите му, тук България има своите определени интереси и както е обяснил откровено на премиера Медведев, „българският военнопромишлен комплекс е важна част от българската икономика“.  \r\n„Има изисквания на руската страна, които са неприемливи за нас и България трябва да отстоява своите интереси“, подчерта Румен Радев. Като пример той открои претенцията България предварително да съгласува с руската страна продажба на произведена у нас военна техника и въоръжение в други държави. „Това за нас е неприемливо.  Много ясно го обясних на премиера Медведев, но това не означава, че не трябва да има диалог и намиране на решение, което е взаимноизгодно и за двете страни“, добави още президентът. \r\nВ Москва Румен Радев поднесе венец пред паметника на Светите братя Кирил и Методий и отдаде почит пред паметника на героите от Плевенската епопея в Руско-турската Освободителна война от 1877-1878  г. \r\nПо-късно през деня в Болшой театър държавният глава и неговата съпруга ще присъстват на оперната постановка „Зигфрид“ от Рихард Вагнер на Софийската опера и балет. \r\nВ сградата на българското посолство в руската столица Румен Радев ще разговаря с изтъкнати български и руски културни дейци и общественици. Утре в Сочи българският държавен глава ще се срещне със своя руски колега президента Владимир Путин.", "date": "2018.05.21", "title": "Държавният глава Румен Радев: С министър-председателя Медведев възобновихме диалога между България и Русия на най-високо ниво"}
{"url": "http://www.focus-news.net/news/2018/05/21/2524556/premierat-boyko-borisov-vazlozhi-izgotvyaneto-na-mehanizam-za-izplashtane-na-vaznagrazhdeniyata-v-bolnitsite-v-lovech-i-vratsa.html", "text": "Министър-председателят Бойко Борисов разпореди на министрите на финансите и на здравеопазването да предложат механизъм, който да гарантира редовното изплащане на възнагражденията на лекарите и медицинския персонал в болниците във Враца и в Ловеч, въпреки наложените на лечебните заведения запори от кредиторите им. Това съобщиха от правителствената информационна служба. Общата сума на дължимите заплати за месеците февруари-април в МБАЛ „Хр. Ботев“ и МБАЛ „Параскев Стоянов“ са в размер на 1 873 113 лв.\r\nВ разговор с двамата министри премиерът посочи, че разбира техните аргументи като финансисти, но не може да допусне професионалисти, положили висококвалифициран труд, да бъдат лишени от добросъвестно изработените си заплати. Демотивирането на тези специалисти би могло да има тежки последици за здравето и живота на хората в областните центрове и в областите Враца и Ловеч, посочи Борисов.\r\nТой подчерта, че спазването на финансовата дисциплина по отношение разходването на публични средства е основен фактор за гарантирането на адекватни здравни грижи, но контролните функции не са задължение на редовия медицински персонал и той не може да бъде държан отговорен за действия или бездействия на ръководствата на болниците. Министър-председателят настоя за по-строг контрол върху законосъобразността на сключваните от лечебните заведения договори и изрази очакване, че виновните за лошото финансово състояние на болниците в Ловеч и Враца ще понесат отговорността си.\r\nСлед разговора с премиера Борисов и в резултат на анализите, направени от страна на министерствата на финансите и на здравеопазването, на заседанието на правителството в сряда министърът на здравеопазването ще предложи осигуряване на необходимите средства за разплащане на просрочените задължения за възнаграждения и осигурителни вноски на медицинския персонал и служителите от двете болници. Приемането на това решение ще защити в максимална степен обществения интерес и ще гарантира нормалното функциониране на лечебните заведения.", "date": "2018.05.21", "title": "Премиерът Бойко Борисов възложи изготвянето на механизъм за изплащане на възнагражденията в болниците в Ловеч и Враца"}
{"url": "http://www.focus-news.net/news/2018/05/21/2524558/dobrich-vodoemite-na-teritoriyata-na-oblastta-imat-aktualizirani-avariyni-planove.html", "text": "Водоемите на територията на област Добрич имат актуализирани аварийни планове, съобщиха от пресцентъра на Областна администрация Добрич. Няма опасност за здравето и живота на населението на територията на област Добрич, където нивата на язовирите са ниски. Това сочи доклад от извършена проверка на водните обекти. Инспекцията е направена в периода 16-26 април 2018 г. от Комисия, назначена със заповед на областния управител Красимир Кирилов. Прегледано е състоянието на речните корита извън населените места в областта, участъци и съоръжения от републиканската пътна мрежа, попадащи в обхвата на речните корита. Особено внимание е обърнато на проводимостта, нуждата от продълбочаване, почистване от растителност и почистване на незаконни сметища. Там където е констатирана нужда от предприемане на действия са издадени по компетентност предписания за прилагане на мерки. В рамките на проверката Комисията извърши оглед и проверка и на язовирите в областта в присъствието на техните ползватели и концесионери. За всички водоеми са представени актуализирани аварийни планове, проверена е техническата им изправност в т.ч. и спирателните кранове. За някои от водоемите има издадени предписания за отстраняване на незначителни нередности – почистване на растителност от откосите на стените и дооборудване на аварийните складове. В рамките на извършената проверка са констатирани ниски нива на водите във всички язовири в областта. На най-големият водоем – язовир „Одринци“, е завирен едва на 30 % от обема му.", "date": "2018.05.21", "title": "Добрич: Водоемите на територията на областта имат актуализирани аварийни планове"}
{"url": "http://www.focus-news.net/news/2018/05/21/2524552/palnoto-intervyu-na-rumen-radev-pred-kommersant-nikoi-sanktsii-ne-sa-vechni.html", "text": "Днес започва двудневната визита в Русия на президента на България Румен Радев. В понеделник той ще се срещне с руския премиер Дмитрий Медведев в Москва, а във вторник – в Сочи, със своя колега Владимир Путин. В навечерието на визитата президента Радев отговори писмено на въпросите на кореспондентите на руското издание „Коммерсант“ Галина Дудина и Юрия Барсукова, като увери, че санкциите не са повод за замразяване на отношенията, но за всеки случай предупреди България да не се меси във вътрешната политика на България. „Ъ“: Какво очаквате от визитата в Русия? \r\nРумен Радев: Това е първата среща между президентите на България и Русия от десет години. Толкова дълго отсъствие на диалог на най-високо ниво не отговаря на интересите на нашите народи, обединени от многовековни духовни и културни връзки. Трябва да отбележим, че „народната дипломация“, общуването между туристи, артисти, професионалисти, журналисти, културният обмен и т.н. никога не е прекъсван.\r\nОтсъствието на политическа воля и смелост винаги се е компенсирала от историческата и човешката близост. Днес е важно да възстановим доверието и да пристъпим към конкретни действия. През втората половина на 2018 година трябва да проведем поредната, 16-а сесия на Българо-руската междуправителствена комисия по икономическото и научно-техническото сътрудничество. Очаквам, че след тези срещи президентите и правителствата на нашите две страни ще набележат конкретни мерки и проекти във всички сфери. „Ъ“: По-рано поканихте президента Владимир Путин на гости за 140-ата годишнина от освобождението на България в Руско-турската война от 1877-1878 година. Успяхте ли да съгласувате дата за тази визита. \r\nР.Р.: С президента на Руската федерация имаме принципна договорка за негово посещение в България през 2018 година, когато заедно ще отбележим 140-ата годишнина от края на Руско-турската война и нашето освобождение. Но преди президентските избори господин Путин, разбира се, не можеше да назове конкретна дата. В Сочи ще подновя своята покана пред него. Уверен съм, че подобна визита в близко време ще създаде благоприятни условия за задълбочаване и разширяване на двустранното сътрудничество. „Ъ“: В условията на изостряне на диалога между Русия и западните страни след събитията в Солсбъри България се оказа една от малкото страни, която не изгони руски дипломати, а само отзова посланика си за една седмица. Как бихте обяснили решението на вашите парньори в ЕС.? \r\nР.Р.: В качеството на действащ председател на Съвета на Европейския съюз, България се стреми към конструктивен и съдържателен диалог. Смятам, че такова отговорно решение беше единственото възможно в тази сложна ситуация, изискваща принципно и далновидно поведение. „Ъ“: В медиите се появи информация за възможно по-нататъшно разширяване на санкциите по отношение на Русия във връзка със ситуацията в Крим. Ще ги подкрепи ли София? \r\nР.Р.: Моето отношение към санкциите е известно. Те не са повод за замразяване на отношенията. Никои санкции не са вечни. Санкциите носят загуби на всички страни и са неефективен инструмент. Нещо повече, аз смятам, че свободната търговия в най-голяма степен способства мира, защото създава взаимовръзки, от чието прекъсване не е заинтересован никой.\r\nЩо се касае до ограничителните мерки на ЕС по отношение на Русия, то те имат за цел да разрешат кризата в Украйна. Отмяната на санкциите е свързана с пълното изпълняване от всички страни на Минските споразумения. Тяхната реализация би позволила възстановяване на доверието между ЕС и Русия и, следователно, би способствала за по-нататъшното задълбочаване и разширяване на двустранното българо-руско сътрудничество.\r\nЕС и Русия трябва да отговорят на въпроса в каква посока искат да градят нашите отношения и как ще решаваме спорните въпроси – в режим на диалог или отказвайки се от него. В последните дни диалогът се активизира. Преди няколко дни в Сочи беше канцлерът Меркел, днес и утре ще обсъждаме българо-руските отношения с министър-председателя Медведев и президента Путин, а в близките дни в Русия ще пристигне и президентът Макрон. Смятам, че тази динамика е многообещаваща. „Ъ“: По-рано казвахте, че българската страна „прави всички възможно, за да опрости визовия режим за туристи от Русия“ (В интервю пред „Российская газета“, март 2018 година). За какви мерки става дума? И имате ли очаквания за броя руски туристи през тази година? \r\nР.Р.: Туризмът е една от тези сфери, в които България няма нужда от реклама. Според руски данни, нашата страна е сред най-популярните туристически дестинации и това е естествено – ние предлагаме отлични условия за морски, планински и ски почивки, а нашите народи имат общи духовни и културни традиции.\r\nВ България има също и много места, свързани с историческата памет за Освободителната руско-турска война от 1877-1878 година. Повече от 450 хиляди руски граждани придобиха недвижима собственост в България, основно в морските курорти. България, както и Русия, вече взима мерки за опростяване на визовите изисквания и те носят добри резултати. „Ъ“: През март тази година вашият предшественик Росен Плевнелиев заяви, че Русия финансира политически партии и се меси във вътрешните работи на България. Според вашето мнение, това обвинение обосновано ли е? \r\nР.Р.: Не искам да коментирам действията на нито един от моите предшественици. Доколкото ми е известно, това не е прието и в Русия. Мога с увереност да кажа, че страната, в която исторически се отнасят към Русия със симпатия, подобни действия могат само да й навредят. „Ъ“: През 2015 година, още преди да станете президент, в едно интервю вие разказахте за тежката ситуация с бойната авиация на България и че в бюджета на Министерството на отбраната няма достатъчно средства за поддържането на изтребителите МиГ-29 в състояние на бойна готовност и има риск да се остане само с два самолета. Вие и сам сте управлявали МиГ-29, така че сте запознат с проблема лично. През март правителството на България подписа рамков договор за ремонт на самолетите с корпорация „МиГ“ на стойност повече от 40,5 милиона евро. Това ще реши ли проблема? \r\nР.Р.: Това е още едно доказателство за необходимостта от възстановяването на взаимноизгодните отношения с Руската Федерация. Независимо от това, че България е член на НАТО, тя ще продължи да охранява въздушното си пространство с помощта на изтребители МиГ-29 и във връзка с това трябва да се обезпечи тяхната своевременна техническа поддръжка. От финансова гледна точка сумата 40,5 млн. евро не е толкова малка, но от гледна точка на отбранителната способност това е крайно недостатъчно за осигуряване на пригодност за полети на достатъчен брой самолети до приемането на въоръжение на изтребители от нов тип. Проблемът с техническата поддръжка на изтребителната авиация няма да бъде решен, но това ще позволи на България самостоятелно да гарантира своя въздушен суверенитет. „Ъ“: Има ли шанс България да купи допълнителни изтребители „МиГ“ от Русия – или сега, когато вашата страна е член на НАТО, това е изключено? \r\nР.Р.: България обяви намеренията си да модернизира своите военновъздушни сили чрез закупуването на боен самолет от нов тип. Съгласно изискванията, утвърдени от българското правителство, изтребителите трябва да бъдат произведени и да се намират на въоръжение най-малко в една страна-членка на НАТО или ЕС, което е логично от гледна точка на нашите съюзнически задължения. Това изискване дава отговор на въпроса, така че нека бъдем реалисти – покупката на допълнителни изтребители „МиГ“ е невъзможна. „Ъ“: България все още не иска да се присъедини към Черноморския флот на НАТО? Идеята за създаване на такава флотилия бе озвучена през 2016 година от Румъния. \r\nР.Р.: Трябва да отбележим, че няма решение на Алианса за създаване на т.нар. флотилия в Черно море. България винаги е смятала, че предприеманите в сферата на отбраната действия не трябва да водят към ескалация на напрежението. Това трябва да бъде общ принцип на страните от НАТО и Русия в Черноморския регион. „Ъ“: Друга важна сфера в сътрудничеството между Москва и София остава енергетиката. Но след отмяната на газопровода „Южен поток“ през 2014 година в Русия се образува недоверие към България като към партньор в големи инфраструктурни проекти, тъй като, от руска гледна точка, именно действията на България доведоха до отмяна на строителството на газопровода. Как, според вас, България може да убеди ръководството на Русия, че в случай на продължаване на „Турски поток“ на територията на България няма да възникнат същите проблеми, като с „Южен поток“? \r\nР.Р.: Преди всичко, смятам, че тази тема се нуждае от деполитизация и че трябва да се вслушваме в мненията на експертите и икономистите. Във всеки случай, България е заинтересова от това, да стане енергиен център в Югоизточна Европа, което означава също да стане държава, разпределяща природен газ.\r\nЩо се касае до доставките на газ от Русия, то аз смятам, че България се нуждае от директни доставки на руски газ през Черно море. Да го наречем „Български поток“. Подобен подход се диктува от здравия разум и изискванията за енергийна сигурност и ефективност и не само по отношение на България, но и на Европейския съюз, като цяло. Тези стремежи не се различават по нищо от намеренията на Германия да реализира „Северен поток 2“. Разбира се, България и Германия са страни-членки на ЕС и трябва да спазват правилата на Третия енергиен пакет. Надявам се, че руската страна и Брюксел ще възприемат тази идея с разбиране.\r\nНа второ място, това, че българското правителство отново повдигна темата за АЕЦ „Белене“ е добър ход. Преди време същите тези политици се гордееха с прекратяването на този проект. Мисля, че това е проява на разум и зрелост. Този проект има бъдеще, но с ясни юридически, времеви и ценови рамки. „Ъ“: Съществува ли в момента договорка между България и Брюксел по отношение на транзита на руски газ през България по газопровода „Турски поток“ след 2019-а година? \r\nР.Р.: България е решена да укрепи своите позиции като газоразрпеделителен център и Европейският съюз ни поддържа в това. По линия на Фонда за съединение на Европа бяха отделени 920 хиляди евро за предпроектни изследвания. Тези дейности вече са в ход, а една от основните цели на проекта е увеличаване на транзита на природен газ, включително и руски, през територията на България. „Ъ“: В резултат от замяната на „Южен поток“ с „Турски поток“ транзитна страна за руския газ трябва да стане Турция вместо България. Според вас, как влияе това обстоятелство на енергийната сигурност на България и ЕС? Предлагали ли сте на Русия идеята да се върне към прокарване на газопровод през Черно море директно от Русия в България? \r\nР.Р.: Безспорно, най-сигурният, най-надеждният и най-евтиният път е директният. Особено, когато става дума за доставката на допълнително количество руски природен газ в България, Сърбия, Унгария, Австрия и Северна Италия. Както за Русия, така и за България, логичният избор за разширение на доставките на руски природен газ в Европа е пътят през българската територия.Затова влиза в интересите и на двете страни да се получи директен излаз на руския газ на българското черноморско крайбрежие.\r\nУбеден съм в това.\r\nВ това отношение много силен аргумент на България е вече построената и действаща газотранспортна система, която в момента се разширява, а газовите интерконектори със съседните страни ще осигурят достъп и до страните от Централна Европа. „Ъ“: Какво смята да прави България с оборудването, закупено от Русия за АЕЦ „Белене“? \r\nР.Р. България е атомна държава и трябва да остане атомна. Ние имаме многогодишен опит и силни традиции в атомната енергетика, което осигурява стабилност и предсказуемост в производството на електроенергия в България. Този опит, както и нашите планове за бъдещето и проектите в областта на енергетиката трябва да включват АЕЦ.\r\nЩо  се касае до строителството на АЕЦ „Белене“, през последните няколко дни правителството на България промени позицията си и се очаква, че Народното събрание също ще отмени мораториума за реализацията на този проект. Трябва да се има предвид, че в него вече са вложени три милиарда лева от българските граждани, основното оборудване вече е платено и доставено, Европейската комисия е информирана за проекта, а площадката е построена и лицензирана.\r\nКъм АЕЦ „Белене“ проявяват интерес чуждестранни инвеститори и аз очаквам, че българското правителство ще пристъпи към реализация на този проект именно чрез избирането на стратегически инвеститор.\r\nПревод и редакция:", "date": "2018.05.21", "title": "Пълното интервю на Румен Радев пред „Коммерсант“: Никои санкции не са вечни"}
{"url": "http://www.focus-news.net/news/2018/05/21/2524561/plovdiv-voenno-okrazhnata-prokuratura-e-povdignala-obvinenie-sreshtu-mladshi-serzhant-ot-voenno-formirovanie-v-grada-za-ubiystvo.html", "text": "Военно-окръжна прокуратура - Пловдив е повдигнала и предявила обвинение срещу военнослужещ – младши сержант от военно формирование в град Пловдив за това, че около 01.00 часа в Пловдив,  чрез нанасяне на един удар с нож в областта на сърцето, умишлено е умъртвил Д. Л. Л. от гр. С., като убийството е  извършено по особено мъчителен за убития начин.\r\nПрестъпление по чл. 116, ал. 1, т. 6, пр.2 във вр. чл. 115 от НК. Това съобщиха от пресцентъра на Прокуратурата на Р България. \r\nПо отношение на обвиняемия е постановена мярка задържане     в помещенията на сектор „Арести“ гр. Пловдив за срок от 72 часа с оглед довеждането му пред съда. \r\nПредстои внасяне на искане на прокурора  за вземане на постоянна мярка „задържане под стража“.", "date": "2018.05.21", "title": "Пловдив: Военно-окръжната прокуратура е повдигнала обвинение срещу младши сержант от военно формирование в града за убийство"}
{"url": "http://www.focus-news.net/news/2018/05/21/2524559/predsedatelyat-na-komisiyata-po-vatreshna-sigurnost-i-obshtestven-red-v-ns-tsvetan-tsvetanov-i-chlenove-na-komisiyata-posetiha-generalniya-inspektorat-na-granichna-politsiya-v-rumaniya.html", "text": "Председателят на Комисията по вътрешна сигурност и обществен ред в Народното събрание (НС) Цветан Цветанов и членове на комисията посетиха Генералния инспекторат на \"Гранична полиция\" в Румъния. Това съобщиха от пресцентъра на Народното събрание. Българските депутати бяха придружени от представители на Комисията по отбрана, обществен ред и национална сигурност в Камарата на представителите на Румъния, по чиято покана са на работно посещение в северната ни съседка. Членовете на Комисиите бяха посрещнати от заместник-директора на Гранична полиция Адриан Попеску. \r\nАдриан Попеску направи обзор на дейността на Гранична полиция и обясни как се управлява работата на звеното. В рамките на работната визита беше демонстрирано наблюдение на границите в реално време и бяха представени мерките за охрана на границите. На българската делегация бе показан и оперативният център за координация на структурите на гранична полиция и механизмът за извършването на анализ за риска. \r\nЦветан Цветанов запозна румънските си колеги с това как България осигурява външните си граници, като подчерта, че тази с Турция, която се явява външна за целия ЕС, се охранява отлично от държавата и това се потвърждава от всички наши европейски партньори. \r\nПредставителите на двете комисии се обединиха около заключението, че Румъния и България изпълняват ефективно и добросъвестно задълженията си по охрана на външната граница на ЕС, изпълнили са всички критерии и заслужават да бъдат приети като пълноправни членове на Шенгенското пространство. \r\nВ рамките на своето работно посещение в Румъния председателят на Комисията по вътрешна сигурност и обществен ред Цветан Цветанов и членове на комисията посетиха и Центъра за правоприлагане за Югоизточна Европа – SELEC. Българските депутати бяха придружени от председателя на Комисията по отбрана, обществен ред и национална сигурност в Камарата на представителите на Румъния Дорел Къпрар. \r\nТози център има важна добавена стойност в работата с редица партньори от трети държави, които не са членки на ЕС, заяви Цветан Цветанов. По думите му центърът допринася към европейската сигурност посредством добрите си работни контакти с партньори от тези държави.", "date": "2018.05.21", "title": "Председателят на Комисията по вътрешна сигурност и обществен ред в НС Цветан Цветанов и членове на комисията посетиха Генералния инспекторат на \"Гранична полиция\" в Румъния"}
{"url": "http://www.focus-news.net/news/2018/05/21/2524566/kmetat-na-sofiya-yordanka-fandakova-shte-prisastva-na-predstavyane-na-piloten-proekt-obshtuvame-s-nadezhda-i-doverie-za-razvitie-na-detskite-gradini.html", "text": "Как да бъде възстановено доверието между родители и учители разглежда пилотен проект на район „Надежда“ - „ Общуваме с надежда и доверие за развитие на детските градини“. Пилотният проект  се реализира в 172 детска градина „София“ в „Надежда“ 1, ул. „Кирил Дрангов“ 14. Това съобщиха от пресцентъра на Столична община. Резултати от проучването и препоръки към родителите и учитилелите ще бъдат представени утре, 22 май, в 11.00 часа в залата на детската градина. В срещата ще участва кметът на София Йорданка Фандъкова. \r\nРъководител и организатор на проекта е Ани Владимирова, специалист Психология и Педагогика, а в проучването са  работили проф. Йоана Янкулова, Катедра  „Социална, трудова и педагогическа психология“ в СУ „Св. Климент Охридски”  и Александра Петрова, детски психолог.\r\nВ  детска градина е проведено психологическо проучване сред родителите и децата  в избрани втора, трета и четвърта градинска възрастови групи. Основни цели на проекта са  подобряване на работата в детските градини и на доверието и комуникацията  „родители – учители” чрез проучване и препоръки в три посоки:\r\n-\tАктуална оценка на познавателния, емоционален и поведенчески ресурс на децата \r\n-\tОценка на личностната и професионална кондиция на учителите и другия персонал\r\n-\tПроучване и подобряване на комуникацията и взаимодействието учители – родители във възпитателния процес на децата\r\nЕкипите  извършиха  индивидуално и групово изследване на деца и учители, теоретична подготовка и тренингова работа с учители и родители.  В дейностите са заложени индивидуална оценка на децата и препоръки към учителите  и родителите. \r\nЗа журналистите има организиран транспорт. Микробусът тръгва в 10.30 часа.", "date": "2018.05.21", "title": "Кметът на София Йорданка Фандъкова ще присъства на представяне на пилотен проект „Общуваме с надежда и доверие за развитие на детските градини“"}
{"url": "http://www.focus-news.net/news/2018/05/21/2524564/ministar-boil-banov-v-navecherieto-na-24-may-otnovo-pokazvame-che-kulturata-v-tazi-strana-e-dvizheshta-sila.html", "text": "Министърът на културата Боил Банов връчи традиционните годишни награди по случай 24 май – Деня на българската просвета и култура и на славянската писменост. Това съобщиха от пресцентъра на министерството. На официална церемония в Национална галерия „Двореца“ престижните отличия на Министерството на културата (МК) получиха творци и артисти от различни области на изкуствата за техния принос в развитието на българската култура и духовност.\r\nПреди старта на церемонията, на която присъстваха и началник кабинета на министъра Ваня Бедрова, зам.-министърът на културата Амелия Гешева, директори на дирекции в МК, Боил Банов обяви минута мълчание в памет на голямата ни оперна певица Христина Ангелакова. \r\nВ началото на награждаването и между отделните категории гостите бяха поздравени от деца таланти от училищата по изкуствата и по културата – Диана Чаушева (цигулка) и Далия Чолакова (цигулка), акомпанирани на пианото от Ивелина Казанджиева. Прозвуча изпълнение на арфа от Яна Дойнова.  \r\nЗа първи път отличия получиха и деца от училища по изкуствата с международни награди. Освен Диана Чаушева и Далия Чолакова сред най-младите отличени бяха и талантите Ивайло Василев, Николай Маринов и Димитър Димитров – възпитаници на училищата по изкуствата и по културата на МК.\r\n„В навечерието сме на най-българския празник, най-големия празник. Отново Министерството на културата ще връчи „Златен век” на много наши бележити хора на културата, на изкуствата, отново ще покажем, че сме тук, че ни има, че културата в тази страна е движеща сила и се развива и продължава да ражда велики умове и велики таланти”, изтъкна министър Банов, преди да пристъпи към връчването на първите отличия. Те бяха в категорията „Златен век – огърлие” и грамота и отидоха при режисьора Асен Шопов, диригента акад. Валентин Бобевски, поета и публицист Петър Андасаров, режисьора проф. Светозар Донев и балерината доц. Калина Богоева.\r\nВ различните категории министър Банов награди и обичаната актриса Слава Рачева, ръководителя на Хор на софийските момчета проф. д-р Адриана Благоева, народните певици Златка Ставрева, Олга Борисова, Калинка Вълчева, младите надежди от постановката „Кралят Елен” – Стелиян Радев и Анастасия Събева, изтъкнати археолози, музиканти, писатели, музейни и читалищни работници, оператори, артисти и др. С почетен знак „Златен век” – златен печат на цар Симеон Велики и грамота бяха отличени и три институции – Народно читалище (НЧ) „Заря  - 1858” – Хасково и регионалните библиотеки в Русе и Бургас. Със сребърен печат на цар Симеон Велики бе награден фолклорен танцов ансамбъл „Жар” при НЧ „Петър Берон - 1926” – София. В категория „меценат” бе отличен Владимир Добринов Мирчев.\r\nДумите на благодарност на всички отличени биха могли да бъдат обобщени с казаното от режисьора Асен Шопов: „Благодаря за проявеното доверие към дейци на културата, които със своето творческо дръзновение съдействат за съхраняване на така необходимата ни духовност във времето на вилнеещ прагматизъм”. \r\nВ края на церемонията традиционно прозвуча и химнът в чест на Светите братя Кирил и Методий „Върви, народе, възродени”.  \r\nПълен списък на наградените е публикуван .", "date": "2018.05.21", "title": "Министър Боил Банов: В навечерието на 24 май отново показваме, че културата в тази страна е движеща сила"}
{"url": "http://www.focus-news.net/news/2018/05/21/2524537/gl-arh-zdravko-zdravkov-zabavenite-prepiski-v-rayon-mladost-ot-arestuvanata-za-podkup-kmet-desislava-ivancheva-sa-okolo-800.html", "text": "Забавените преписки в район \"Младост\" от арестуваната за подкуп кмет Десислава Иванчева са около 800. Това съобщи главният архитект на Столична община арх. Здравко Здравков, предаде БНР. \"Колегите наистина са учудени с огромния обем преписки, които са им върнати от прокуратурата. Касае се за 13 кашона с 800 преписки. Не се касае само за документи, които са забавени, за разрешение за строеж, има елементарни неща – оценка на растителност, топлофикационно отклонение\".", "date": "2018.05.21", "title": "Гл. арх. Здравко Здравков: Забавените преписки в район \"Младост\" от арестуваната за подкуп кмет Десислава Иванчева са около 800"}
{"url": "http://www.focus-news.net/news/2018/05/21/2524563/sofiyskata-gradska-prokuratura-zapochva-proverka-po-signala-na-gerb-sreshtu-deputata-ot-bsp-tasko-ermenkov-zaradi-publikatsiyata-mu-che-vodata-v-sofiya-e-otrovna.html", "text": "Софийската градска прокуратура започва проверка по сигнала на ПП ГЕРБ срещу депутата от БСП Таско Ерменков заради публикацията му, че водата в София е отровна. Това каза за Агенция „Фокус“ прокурор Румяна Арнаудова – говорител на главния прокурор, във връзка с подадения от ГЕРБ сигнал срещу депутата от БСП Таско Ерменков. „Главният прокурор изпрати този сигнал за извършване на проверка на компетентната прокуратура – Софийска градска прокуратура. Доколкото в сигнала се твърди, че деянието на Таско Ерменков по публикуване на твърдение в профила си, че водата в София е отровна или заразена и затова съществува огромна опасност за живота и здравето на хората на София, сочи евентуално на престъпление по чл. 326 от Наказателния кодекс – това е за предаване по радио, телефон или друг начин, в случая чрез „Фейсбук“, на неверни повиквания за тревога“, обясни Арнаудова и уточни, че започва проверка на Софийската градска прокуратура по тези твърдения, за да се съберат данни за това извършено ли е престъпление или не. \r\n„Доколкото обаче в самия сигнал е посочено, че е възможно да е извършено и престъпление по чл. 108а, ал. 1 и това е тероризъм, в случай, че данните, които събере Софийска градска прокуратура, потвърдят това твърдение от народните представители, преписката ще се изпрати в Специализираната прокуратура, която пък е компетентна да проверява сигнали за тероризъм“, каза още Румяна Арнаудова.\r\nЛюба АЛЕКСИЕВА", "date": "2018.05.21", "title": "Софийската градска прокуратура започва проверка по сигнала на ГЕРБ срещу депутата от БСП Таско Ерменков заради публикацията му, че водата в София е отровна"}
{"url": "http://www.focus-news.net/news/2018/05/21/2524565/st-inspektor-krasimira-stoyadinova-sdvr-zasileno-politseysko-prisastvie-shte-ima-kray-sbornite-punktove-na-abiturientite-po-marshrutite-im-na-pridvizhvane-i-v-rayonite-na-uveselitelnite-i-piteyni-zavedeniya.html", "text": "Засилено полицейско присъствие ще има край сборните пунктове на абитуриентите, по маршрутите им на придвижване и в районите на увеселителните и питейни заведения. Това каза Красимира Стоядинова, старши инспектор „Охранителна полиция“ към СДВР по време на брифинг по повод предстоящите абитуриентски балове, предаде репортер на Агенция „Фокус“.\r\n„От служители на СДВР вече са установени местата, където ще се празнуват баловете. Установено е ,че в периода 23-30 май ще бъдат всички абитуриентски тържества. Най-много балове ще има в периода 24-29 май. Ще има засилено полицейско присъствие в районите на сборните пунктове, по маршрутите за придвижване и в районите на увеселителните и питейните заведения“, допълни тя. \r\n„От сборните пунктове, където ще се събират абитуриенти ще охраняваме обществения ред и ще съпроводим празнуващите до заведенията, където ще празнуват. Ние ще останем извън тях до приключване на празника. Призоваваме абитуриентите да спазват мерките за безопасност, свързани с придвижването. Използването на пиротехника да бъде извършено по регламентираните в закона начини и да се празнува разумно“, каза още Красимира Стоядинова.", "date": "2018.05.21", "title": "Ст. инспектор Красимира Стоядинова, СДВР: Засилено полицейско присъствие ще има край сборните пунктове на абитуриентите, по маршрутите им на придвижване и в районите на увеселителните и питейни заведения"}
{"url": "http://www.focus-news.net/news/2018/05/21/2524562/komisar-boyko-ranovski-patna-politsiya-prez-minalata-godina-sa-konstatirani-nad-400-narusheniya-s-abiturienti-ili-vodachi-vozeshti-abiturienti.html", "text": "През миналата година са констатирани над 400 нарушения с абитуриенти или водачи, возещи абитуриенти, за които е взето отношение. 90 от тях са за неизползване на колан. Това каза комисар Бойко Рановски, началник отдел „Пътна полиция“, ГДНП по време на брифинг по повод предстоящите абитуриентски балове, предаде репортер на Агенция „Фокус“. „10 са за неизползване на предпазни каски. 60 са случаите за неправилен превоз на пътници. 10 случая са на неправоспособни водачи. За щастие през миналата година имаше само 6 ПТП-та с участие на абитуриенти, без пострадали и загинали\", допълни още той. „Надяваме се тази година празнуващите да са станали по-отговорни и да няма инциденти. За неправилен превоз има санкции от 50 лева за водача. Пътникът, който се вози неправилно, ще бъде санкциониран с 50 лева за неизползване на предпазен колан“, каза още той. \r\nЦветелин ДИМИТРОВ", "date": "2018.05.21", "title": "Комисар Бойко Рановски, „Пътна полиция“:  През миналата година са констатирани над 400 нарушения с абитуриенти или водачи, возещи абитуриенти"}
{"url": "http://www.focus-news.net/news/2018/05/21/2524567/sofroniev-prepis-na-istoriya-slavyanobalgarska-pokazvame-v-bryuksel-za-denya-na-balgarskata-prosveta-i-kultura-i-slavyanskata-pismenost.html", "text": "Първият Софрониев препис на „История славянобългарска“, изложбата „Книги, посоки, публики” на старопечатни книги и 3D визуализация на пътя на кирилицата ще видят гостите на празника по случай Деня на българската просвета и култура и славянската писменост в Брюксел. Това съобщиха от пресцентъра на Министерство на културата. \r\nСъбитието се организира от комисар Мария Габриел, Министерството на образованието и науката, Министерството на културата и Националната библиотека \"Св. Св. Кирил и Методий“  в сградата на Европейската комисия Berlaymont на 22 май от 19:30 ч. Участие в отбелязването на празника ще вземат министрите на културата Боил Банов и на образованието Красимир Вълчев. Ще се проведе и среща-дискусия на писатели и преводачи в библиотеката на зала „Лекс“ на Европейския парламент под надслов „Обединени в разнообразието“, посветена на богатството на европейските езици.\r\nПоканени са министър-председателят Бойко Борисов, председателят на ЕК Жан-Клод Юнкер, председателят на ЕП Антонио Таяни и председателят на Съвета на ЕС Доналд Туск. Сред гостите ще бъдат министри на държавите членки по образование и култура, посланици, евродепутати, български служители в европейските институции и българската общност в Брюксел. \r\nНаправеният от Софроний Врачански препис на „История славянобългарска“  през 1765 г., известен още като Котленски препис, се съхранява в Националната библиотека „Св. Св. Кирил и Методий“.", "date": "2018.05.21", "title": "Софрониев препис на „История славянобългарска“ показваме в Брюксел за Деня на българската просвета и култура и славянската писменост"}
{"url": "http://www.focus-news.net/news/2018/05/21/2524571/blizo-2000-gosti-posetiha-denya-na-otvorenite-vrati-v-doma-na-balgarskoto-predsedatelstvo-na-saveta-na-es.html", "text": "Близо 2000 столичани, гости на столицата и много чужденци посетиха Деня на отворените врати в НДК, дома на Българското председателство на Съвета на ЕС. Те разгледаха залите, в които за близо пет месеца заседаваха над 20 000 делегати. Това съобщиха от пресцентъра на Министерството за Българското председателство на Съвета на ЕС 2018 . Гостите видяха и емблематичната зала 3, на чиято кръгла маса до петък миналата седмица стояха лидерите на ЕС и партньорите от Западните Балкани. Малки и големи научиха повече за ролята на ротационното председателство на Съвета на ЕС, за работата на Съвета, за важните събития от календара на Българското председателство, както и за многобройните произведения на изкуството на територията на НДК, поставени още при изграждането на сградата през 1981 г. в чест на 1300-годишнината от основаването на Българската държава. \r\nМалки деца, ученици от София и страната, техните родители, възрастни хора над 90 години, англичани, датчани, италианци и много други се разходиха из НДК и напълно се потопиха в атмосферата на Българското председателство. Техни гидове бяха служителите от Министерството за Българското председателство, които от първо лице им разказваха за провеждането на заседанията от календара на председателството. Посетителите си направиха и „фемили фото“, задължителна снимка за всяко събитие от най-високата категория, която е с участието на министри. А накрая, малко преди да си тръгнат, изпълнени с много впечатления, получиха подарък – информационни материали за Европейския съюз и сувенири.", "date": "2018.05.21", "title": "Близо 2000 гости посетиха Деня на отворените врати в Дома на Българското председателство на Съвета на ЕС"}
{"url": "http://www.focus-news.net/news/2018/05/21/2524569/startira-kandidatstvaneto-po-programa-zelena-sofiya.html", "text": "От 21 май 2018г. стартира кандидатстването с проекти за подобряване на междублоковите пространства по Програма „Зелена София“ на Столична община. Това съобщиха от пресцентъра на Столична Община. Програмата е насочена към обновяване на междублоковите пространства - общинска собственост с активното участие на гражданите, като създава възможност за озеленяване и изграждане на прилежащите към блоковете зелени площи, подмяна или ремонт на елементите на парковото обзавеждане, създаване на зони за отдих. За участие с проект в Програмата могат да участват всички етажни собствености в Столична община, регистрирани в районните администрации по чл. 46б от ЗУЕС или сдружения на собственици, вписани в регистъра по чл. 44 от ЗУЕС и юридически лица с нестопанска цел, регистрирани на територията на Столична община по Закона за юридическите лица с нестопанска цел или Закона за народните читалища. Размерът на средствата за финансиране на проекти за 2018 година е 500 000 лева и е определен с годишният бюджет на Програмата. \r\nНа представителите на одобрените проекти Столична община предоставя безвъзмездно дървесна и храстова растителност, цветя, тревна смеска, паркова мебел,  материали за ремонт – пясък, плодна пръст, бетонови плочи, боя и др. и инструменти и машини – лопати, мотики, ножици за храсти и жив плет, косачки и храсторези и др. \r\nОт 2011 г. по Програма „Зелена София“ са обновени над 700 междублокови пространства. \r\nПрограмата за 2018 г. е обявена публично на сайта на Столична община - www.sofia.bg, в тема «Околна среда – Програми и проекти». \r\nОттам може да се изтеглят всички необходими документи /формуляр за кандидатстване и всички образци и приложения към него/, след което да се подадат в деловодството на  районните администрации, в срок до 17,00 ч. на 18.06.2018 г.", "date": "2018.05.21", "title": "Стартира кандидатстването по програма „Зелена София“"}
{"url": "http://www.focus-news.net/news/2018/05/21/2524560/komisar-boyko-ranovski-patna-politsiya-traditsionno-prez-may-patna-politsiya-provezhda-aktsiya-abiturienti-tselyashta-bezproblemnoto-praznuvane-na-abiturientski-balove.html", "text": "Традиционно през май се от „Пътна полиция“ се провежда акция абитуриенти. Целта и е да се осигури безпроблемно празнуване на абитуриентски балове. Това каза Бойко Рановски, началник отдел „Пътна полиция“, ГДНП по време на брифинг по повод предстоящите абитуриентски балове, предаде репортер на Агенция „Фокус“. „Традиционно през месец май има много събития във връзка с празника на 24 май и абитуриентските балове. „От МВР е създадена необходимата организация за обезпечаване на обществения ред, безопасността на движението и сигурността в районите на учебни заведения. Проведени са срещи с ръководствата на всички учебни заведения и с регионалните управления по образованието. Събрана е информация за местата, където ще се провеждат тържествата. Извършени са проверки на питейните и увеселителните заведения, в които ще се празнува. Охраната на увеселителните заведения е уведомена да не допуска лица с агресивно поведение, под въздействие на наркотични вещества или алкохол и с оръжие“, допълни още той. „Набрана е информация за планирани екскурзии с деца, където съвместно с колегите от изпълнителна агенция „Автомобилна администрация“ ще бъдат извършвани проверки преди отпътуването на такива групи. Ще има засилено присъствие на полиция до учебните заведения и до питейните такива. Целта е абитуриентите да се придвижват максимално облекчено, без да затрудняват останалите участници в движението. При всички случаи на неправилно превозване на пътници нарушителите ще бъдат заснемани с мобилни камери. В големите градове ще има достатъчно полицейски служители, които ще контролират движението, за да не бъде то затруднено“, каза още Бойко Рановски. „Дали сме указания на всички областни дирекции. Има ангажирани максимален брой служители. Публикувани са препоръки към абитуриентите на сайта на ГДНП и във всички сайтове на Областните дирекции. Призоваваме абитуриентите да не сядат и управляват ППС след употреба на алкохол\", каза още Бойко Рановски. \r\nЦветелин ДИМИТРОВ", "date": "2018.05.21", "title": "Комисар Бойко Рановски, „Пътна полиция“: Традиционно през май \"Пътна полиция“ провежда акция \"абитуриенти\", целяща безпроблемното празнуване на абитуриентски балове"}
{"url": "http://www.focus-news.net/news/2018/05/21/2524570/ognyan-zlatev-premahvaneto-na-bednostta-ostava-osnovnata-tsel-na-evropeyskata-politika-v-oblastta-na-razvitieto.html", "text": "Като най-големият глобален участник в сферата на развитието ЕС заедно със своите държави членки оказва значително въздействие върху постигането на целите за устойчиво развитие по целия свят, каза ръководителят на Представителството на Европейската комисия в България Огнян Златев в приветствието си към участниците в международна „Лектория за развитие Капушчински“ в Софийския университет,която е съвместна инициатива на Европейската комисия, Програмата за развитие на ООН и партньорските университети. \r\nДнес думите ,,солидарност“ и ,,партньорство“ са по-актуални от всякога, не само поради морални причини, но и като стратегическа повеля за бъдещето. Живеем в свят, където всички сме взаимосвързани и където предизвикателствата са глобални: търговията, изменението на климата, сигурността, миграцията, борбата с тероризма са само няколко примера. Светът се променя и ние трябва да се променяме с него, добави още Огнян Златев. Той посочи, че Европейският съюз се ангажира да остане световен лидер в областта на развитието и да намира многостранни решения на глобалните проблеми.", "date": "2018.05.21", "title": "Огнян Златев: Премахването на бедността остава основната цел на европейската политика в областта на развитието"}
{"url": "http://www.focus-news.net/news/2018/05/21/2524572/stolichnata-obshtina-otbelyazva-24-may-v-stolichna-biblioteka.html", "text": "По случай 24 май 2018 г. - Ден на българската просвета и култура и на славянската писменост - софиянци и гости на столицата ще могат да видят следните изложби в Столична библиотека, съобщават от пресцентъра на Столична Община:\r\n•\t„Прослава на св. св. Кирил и Методий. История на празника“ - документална изложба, посветена на паметта на Първоучителите, на историята на празника, честван не само в България, а и в Европа;\r\n•\t„Илюстрации от поколението Милениум“ - творчеството на  30 илюстратори - млади, но успели вече български художници;\r\n•\tДокументалната постерна изложба „Солунските братя Константин Кирил Философ и Методий моравски епископ“, която преставя живота и делото на светите братя и кирило-методиевите традиции;\r\n•\tДокументалната постерна изложба „Български резбарски школи“ - резбарските традиции от възрожденските школи.\r\nВсички желаещи ще могат да се насладят на празничния концерт на напредналите ученици от група FORTE на Мюзик Плей „От деца за деца“ с произведения за пиано, цигулка, арфа, ударни инструменти и флейта на 24.05.2018 г. от 16:00 ч. в Мраморното фоайе на библиотеката.", "date": "2018.05.21", "title": "Столичната община отбелязва 24 май в Столична библиотека"}
{"url": "http://www.focus-news.net/news/2018/05/21/2524568/reaktsii-za-intervyuto-na-balgarskiya-prezident-rumen-radev-pred-kommersant-v-ruskata-presa-obzor.html", "text": "„Български поток“ РИА Новости: Президентът на България предложи да се построи директен газопровод от РусияТАСС: България се надява на преразглеждане на въпроса за директни доставки на руски газ „Интерфакс“ : Президентът на България е заинтересуван от възможността за директни доставки на газ от Русия през Черно море „EA Daily” : Президентът на България: Трябва ни „Български поток“ „РБК“ : Президентът на България се обяви за построяване на „Български поток“ от Русия „РБК“ : Президентът на България напомни на Медведев идеята за директен газопровод „Рамблер“ : Президентът на България заяви, че страната се нуждае от директни доставки на руски газ „Взгляд“ : Помолиха Русия да построи „Български поток“ „Взгляд“ : България помоли Русия за директни доставки на газ „Комсомолская правда“ : Президентът на България заяви, че страната се нуждае от директни доставки на руски газ през Черно море „Експерт“ : Президентът на България направи неочаквано предложение на Русия по доставките на газ „Московский комсомолец“ :  Президентът на България разчита на директни доставки на руски газ „Московский комсомолец“ : Президентът на България: На София й е нужен собствен „Северен поток 2“ „Аргументи и факти“ : Румен Радев предложи да се построи „Български поток“ „Коммерсанть“ : Президентът на България се обяви за директен газопровод от Русия през Черно море „Газета.Ru” : България предложи преразглеждане на възможността за директни доставки на газ от Русия „ТВ Цариград“ : Радев предложи на Русия да построи газопровод „Български поток“ „ТВ НТВ“ : Предложиха на Русия да построи „Български поток“ „Рен ТВ“ : „Български поток“: Президентът Радев предлага да се построи директен газопровод от Русия „Военное обозрение“ : Президентът на България: Постройте ни „Български поток“ “Life.ru” : Президентът на България призова Русия да прокара газопровод в неговата страна “Info.sibnet.ru” : България помоли за завой на руския газ „Вести.Ru“ : Президентът на България временно залюби Русия за газ „Вести.Ru” : Радев: На България са й нужни доставки на руски газ “Вести.Ru“ : България иска преразглеждане на въпроса за доставките на газ от Русия през Черно море “News.ru” : Радев разказа за „Български поток“ от Русия “Lenta.ru” : България сигнализира на Медведев за нов газопровод „Lenta.ru“ : Предложиха на Русия да построи нов газопровод в Европа „Известия“ : Президентът на България предлага построяване на директен газопровод от Русия “Mail.ru” : Президентът на България посочи необходимостта от директни доставки на руски газ „Утро.ру“ : Българите решиха да узурпират руския газЗа отказът от закупуване на изтребители МиГ „Взгляд“ : Президентът на България опроверга покупката на руски самолети МиГ „Коммерсанть“ : България няма да купува руски изтребители МиГ „РБК“ : Президентът на България призна, че е невъзможно страната да купи изтребители от Русия „Московский комсомолец“ :  Президентът на България обясни отказа от покупка на руски изтребители МиГ „ТВ Цариград“ : Президентът на България се отказа окончателно от руските самолети „Ведомости“ : България се отказа да купува руски изтребители „Газета.Ru“ : България обясни защо не може да купи руски изтребители МиГ „Росбалт.RU” : България се отказа да купува изтребители от Русия „Радио Ехо Москви“ : България отказва да купи руски изтребители МиГПоканата за посещение на Путин, АЕЦ „Белене“ и другиТАСС: Президентът на България има намерение да покани отново Путин да посети странатаLife.ru: Президентът на България има намерение да покани Путин да посети страната отново „Коммерсанть“ : Президентът на България разказа за възобновяване на проекта АЕЦ „Белене“ с участието на Русия „Новости Mail.ru“: Никои санкции не са вечни\r\nРедакция:", "date": "2018.05.21", "title": "Реакции за интервюто на българския президент Румен Радев пред „Коммерсант“ в руската преса (ОБЗОР)"}
{"url": "http://www.focus-news.net/news/2018/05/21/2524576/varna-meditsinskiyat-universitet-v-grada-udostoi-prof-raed-arafat-s-pochetnoto-zvanie-doktor-honoris-kauza.html", "text": "В Първа аудитория на Медицинският университет във Варна се проведе тържествена церемония, на която проф. д-р Раед Арафат бе удостоен с почетното звание „Доктор хонорис кауза“ на Медицински университет „Проф. д-р Параскев Стоянов“ – Варна. Това съобщиха от университета.\r\nВисокото отличие бе връчено на проф. Арафат от Ректора на МУ-Варна проф. д-р Красимир Иванов  за изключителните му заслуги при внедряване на най-съвременните методи на обучение на интердеисциплинарни екипи за реакция и действия при природни бедствия и ситуации на масови безредици. Проф. Арафат представи академична лекция на тема: „Digital exercise and seminar on civil-military cooperation in health disaster response“.\r\nПроф. д-р Раед Арафат е един от най-изтъкнатите експерти по природни бедствия, масови поражения и контратероризъм не само в Румъния, а и в Научния отдел на НАТО, ЕС И СЗО. Дейността на д-р Раед Арафат е пряко свързана с редица проекти на МУ-Варна, включително и за първото в страната обучение по антитероризъм за стажант-лекари, което се провежда в Медицински университет – Варна и има цел да обучава шесокурсниците за медицинското осигуряване при бедствия и кризи с голям брой пострадали.\r\nПроф. д-р Раед Арафат е Държавен секретар на Румъния по въпросите на природни бедствия, масови поражения и тероризъм и Директор на Департамента по спешни ситуации към Министерството на Вътрешните работи на Румъния. Той е координатор на всички спешни медицински дейности в Румъния, вкл. при използване на въздушен транспорт, линейки, пожарна, гражданска отбрана, специализирани болници, планинска спасителна служба, както и всички държавни проекти, свързани със спешни ситуации. \r\nПрез 1991 г. проф. Раед Арафат създава  мобилна служба за спешни реакции при кризисни ситуации, базирана в Румъния, в която си сътрудничат лекари от болниците за спешна помощ, пожарникари, пилоти и планинските спасители. За приноса си към румънския народ получава два пъти националния орден на Румъния „за заслуги“.\r\nБлагодарности към проф. Арафат отправи проф. Радослав Радев, а посланикът на Република Румъния в България Н.Пр. Йон Гъля го приветства по повод високото признание.\r\nВ навечерието на 24 май - Денят на българската култура и славянската писменост, Ректорът връчи и 15-тите отличия „Почетен знак със синя лента“ на заслужили преподаватели.", "date": "2018.05.21", "title": "Варна: Медицинският университет в града удостои проф. Раед Арафат с почетното звание „Доктор хонорис кауза“"}
{"url": "http://www.focus-news.net/news/2018/05/21/2524578/d-r-lyubka-pavlova-rzi-burgas-vodata-v-nashiya-region-e-edna-ot-nay-dobrite.html", "text": "Водата в нашия регион е една от най-добрите. Това за Радио „Фокус“ – Бургас д-р Любка Павлова, токсиколог в Регионална здравна  инспекция (РЗИ) – Бургас.\r\nПо думите й, ако някой гражданин се съмнява в качествата на водата, може да провери всички показатели в ежеседмичния бюлетин на сайта на РЗИ – Бургас\r\n„В Бургас има добри пречиствателни станции и гражданите няма от какво да се притесняват“, посочи още Павлова.\r\nВеселина НИКОЛОВА", "date": "2018.05.21", "title": "Д-р Любка Павлова, РЗИ – Бургас: Водата в нашия регион е една от най-добрите"}
{"url": "http://www.focus-news.net/news/2018/05/21/2524574/blagoevgrad-provezhda-se-obsazhdane-na-aktualni-temi-i-vaprosi-svarzani-s-evropeyskiya-sayuz.html", "text": "Обсъждане на актуални теми и въпроси, свързани с Европейския съюз, се провежда в Благоевград, предаде репортер на Радио „Фокус“ Пирин. Сред организаторите на дискусията е Бюрото на Европейския парламент. На събитието се обсъждат въпроси, свързани с европейски програми за насърчаване на земеделски производители и възможностите за развитие на алтернативно земеделие; отпускането на допълнителни субсидии за отглеждането на редки породи животни; възможностите за изравняване размера на субсидиите за подпомагане на земеделието във всички държави членки; възможностите за кандидатстване по програми за ремонтиране на пътищата от общинската мрежа; отпускането на средства за възстановяване на храмове – паметници на културата.\r\nОфициални гости на дискусията са част от българските членове на ЕП Андрей Новаков (ЕНП), Светослав Малинов (ЕНП), Георги Пирински (С&Д), Момчил Неков (С&Д) и Ангел Джамбазки (ЕКР). На обсъждането също така присъстваха представители на Общинска администрация-Благоевград, общественици, студенти и граждани.\r\nНатали СТЕФАНОВА", "date": "2018.05.21", "title": "Благоевград: Провежда се обсъждане на актуални теми и въпроси, свързани с Европейския съюз"}
{"url": "http://www.focus-news.net/news/2018/05/21/2524577/predstoyashti-sabitiya-v-stranata-za-22-may-agentsiya-fokus.html", "text": "***\r\nОт 13.00 часа Народното събрание ще проведе извънредно пленарно заседание. \r\n***\r\nОт 10.00 часа в зала „Роял“ на София Хотел Балкан министърът на регионалното развитие и благоустройството Николай Нанков ще открие дискусионен форум „Новите инвестиции във ВиК инфраструктура“. Очаква се да присъстват вицепремиерът Томислав Дончев, министърът на околната среда и водите Нено Димов, кметът на София Йорданка Фандъкова, областни управители, представители на ВиК асоциации и други. \r\n***\r\nОт 10.00 часа в хотел „Арена ди Сердика“ (ул. „Будапеща“ 2) ще се проведе срещна на страните от Югоизточна Европа на тема „Ролята на почетните консули за подобряване на бизнес климата и насърчаване на културна сплотеност на Балканите“. Събитието е под патроната на Българското председателство на Съвета на ЕС. Участие в него ще вземат вицепремиера и министър на външните работи Екатерина Захариева и министъра на Българското европредседателство на Съвета на ЕС Лиляна Павлова. \r\n***\r\nОт 11.00 часа в параклиса \"Светите Архангели\" в двора на Военна академия „Г. С. Раковски“ ще се проведе панихида по повод 101 години от смъртта на полк. Борис Дрангов. Ще бъде отдадена почит пред паметта на полк. Дрангов и ще бъде поставена плоча с имената на авторите на паметника му.\r\n***\r\nОт 12.00 часа в централата на ПП АБВ (ул. „Врабча“ 23) новоизбраното ръководство на партията ще даде пресконференция. \r\n***\r\nОт 8.00 часа в храм „Св. Св. Кирил и Методий“ (ул. „Георг Вашингтон” № 47) ще се проведе награждаването на Конкурсния финал-награждаване на Национален конкурс „Възкресение Христово“-2018. \r\n***\r\nОт 09.30 часа в зала „Европа“ на Министерство на околната сред и водите ще бъде открит Информационен ден за „Натура 2000“. \r\n***\r\nОт 9.30 часа в зала EFE на хотел „Маринела“ ще се проведе 9-ото издание на форума за финанси, банки и имоти – „Шумът на парите 2018 година“. \r\n***\r\nОт 9.30 часа в хотел „КООП“ (ул. „Искър“ №30) ще се проведе кръгла маса за възможностите и предизвикателствата при прилагането на мултидисциплинарен и междуведомствен подход при работата с деца, жертви на насилие. \r\n***\r\nОт 9.00 часа в IV състав на Специализирания наказателен съд ще се гледа делото срещу Васил В., Велизар В., Иван А., Марин К. и Пейо П., обвинени в организиране и ръководене на организирана престъпна група. \r\n***\r\nОт 9.30 часа в XII състав на Специализирания наказателен съд ще се гледа делото срещу Павел М., обвинен в престъпление по служба. \r\n***\r\nОт 9.30 часа в 26 състав на Софийския градски съд ще се гледа делото срещу Валентин Д., Лина А. и Мая С., обвинени в длъжностно присвояване в особено големи размери. \r\n***\r\nОт 9.30 часа в сградата на Висшия съдебен съвет Съдийската колегия ще проведе заседание.\r\n***\r\nОт 10.00 часа в ОДЗ № 48 \"Братя грим\" ( ул. „Марин Дачев Христов“ 5, кв. „Фондови жилища“) ще бъде тържествено открита мулти-сензорна стая. Специален гост ще бъдат кметът на София Йорданка Фандъкова. \r\n***\r\nОт 10.00 часа в VI състав на Специализирания наказателен съд ще се гледа делото срещу Майдън С., обвинен в престъпление по служба. \r\n***\r\nОт 10.00 часа в Националния пресклуб на БТА ще се състои пресконференция на националната природо-математическа гимназия „Акад. Любомир Чакалов” /НПМГ/ във връзка с предстоящият юбилеен концерт - спектакъл „50 години Национална природо-математическа гимназия „Акад. Любомир Чакалов”, който ще се проведе на 14 юни в зала 1 на НДК. Концертът е под патронажа на Красимир Вълчев – министър на образованието и науката на Република България, и се осъществява в партньорство със Столичната община и кампанията „Успели българи дават личен пример“.\r\n***\r\nОт 10.00 часа в зала „Европа“ на парк-хотел „Москва“ ще бъде открита конференция „България в общата европейска отбрана“. \r\n***\r\nОт 10.00 часа в сградата на Висшето училище по застраховане и финанси в залата на ет. 5 (ж.к. \"Овча купел\", ул. \"Гусла\" № 1) ще се проведе научно-практическа конференция на тема: „Актуални проблеми на инфекциите с вируса на хепатит Е при хора и животни“. \r\n***\r\nОт 11.00 часа в Националния пресклуб на БТА ще се проведе пресконференция за състоянието на достъпа до информация в България 2017 г. \r\n***\r\nОт 11.00 часа в зала „Запад“ на Народното събрание ще Комисията по земеделието и храните ще изслуша министъра по земеделието, храните и горите Румен Порожанов.\r\n***\r\nОт 11.00 часа в централата на КНСБ в залата на ет. 11 Институтът за синдикални и социални изследвания (ИССИ) на КНСБ ще представи последните си данни за потребителските цени и издръжка на живот в България. В представянето ще участват директорът на института Любен Томев и експертът Виолета Иванова.\r\n***\r\nОт 11.00 часа в големия салон на БАН ще се проведе форум и изложба на Института по биоразнообразие и екосистемни изследвания на БАН по повод Международния ден на биологичното разнообразие. \r\n***\r\nОт 11.00 часа в Sofia Event Center (Paradise Mall) ще се проведе събитие, свързано с 23-годишнината от историята на първия GSM оператор в страната. \r\n***\r\nОт 11.00 часа в XVIII състав на Специализирания наказателен съд ще се гледа делото срещу Богомил М., Ивелин Д. и Ивайло Х., обвинен в изнудване. \r\n***\r\nОт 11.00 часа в залата на 172 детска градина „София“ в „Надежда“ 1 кметът на София Йорданка Фандъкова ще присъства на представяне на пилотен проект „Общуваме с надежда и доверие за развитие на детските градини“. \r\n***\r\nОт 11.00 часа в Аулата на Софийския университет „Св. Климент Охридски“ на тържествена церемония проф. Герхард Паулус ще бъде удостоен с почетното звание „доктор хонорис кауза“ на университета. \r\n***\r\nОт 14.00 часа в централната сграда на УАСГ (зала 211) ще се проведе финалната защита и журиране на проектите разработени в рамките на първата творческа работилница на тема – изграждане на бъдеща зала на музикални изкуства.\r\n***\r\nОт 13.00 часа кметът на София Йорданка Фандъкова ще провери изграждането на разширение на сградата на Първа английска гимназия и 112 Основно училище. \r\n***\r\nОт 13.00 часа в XV състав на Специализирания наказателен съд ще се гледа делото срещу Петър Т., Ивайло С., Красимира Д. и Пламен П., обвинен в организиране и ръководене на организирана престъпна група. \r\n***\r\nОт 13.00 часа в 20 състав на Софийския градски съд ще се гледа делото срещу Йоан Матев за убийството в Борисовата градина. \r\n***\r\nОт 13.00 часа в Sopharma Business Towers ще бъде открита конференция “Създаване и управление на съдържание: Дигиталната еволюция на комуникациите”. \r\n***\r\nОт 13.30 часа в XI състав на Специализирания наказателен съд ще се гледа делото срещу Христо Г., обвинен в изнудване. \r\n***\r\nОт 13.30 часа до 16.30 часа в Представителството на Европейската комисия в София (ул. \"Раковски\" 124) ще се проведе международен семинар „Хибридни войни и дезинформация – новите (стари) заплахи за Европа“. \r\n***\r\nОт 14.00 часа в Националния пресклуб на БТА телевизионният водещ Слави Трифонов и родителите на деца с увреждания от “Конфедерация за защита правата на децата”, които не бяха допуснати в Парламента ще дадат съвместна пресконференция.\r\n***\r\nОт 14.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинен в организиране и ръководене на организирана престъпна група. \r\n***\r\nОт 15.00 часа в VI състав на Специализирания наказателен съд ще се гледа делото срещу Лазар Л., обвинен в безстопанственост в особено големи размери. \r\n***\r\nОт 15.00 часа до 17.00 часа в постоянната приемна на БСП – София (ул. \"Леге\" №10, етаж 1) народният представител от „БСП за България“ Румен Георгиев и общинският съветник Николай Николов ще проведат приемна за граждани. \r\n***\r\nОт 18.00 часа в Greenwich Book Center ще се проведе премиерата на книгата „Внезапно сбогуване“ от Ангел Г. Ангелов. \r\n***\r\nОт 18.00 часа пред сградата на Министерски съвет ПП АБВ организира митинг в подкрепа на енергийните проекти АЕЦ „Белене“ и „Южен поток“. \r\n***\r\nОт 18.00 часа пред Синодалната палата ще се проведе нов протест срещу решенията на Св. Синод на БПЦ, взети на заседанието на Синода на 14 май. \r\n***\r\nОт 18.30 часа в хотел „Интерконтинентал“ (пл. Народно събрание 4) ще бъде представена третата книга на Николай Василев – „Кариера или не? 10 фактора за успешно начало на кариерата“. \r\n***\r\nОт 18.30 часа пред Министерски съвет Демократична България организира протест срещу  рестарта на проекта АЕЦ „Белене”.\r\n***\r\nОт 19.00 часа в Музея за история на София ще стартира проектът на Фондация „Прочети София“ „Скритите букви“ – новите места за четене в града. \r\n***\r\nОт 19.30 часа в „Червената къща“ ще бъдат представени три късометражни филма на тема „престъпление без наказание“. \r\n***\r\nОт 20.00 часа в зала „Арена Армеец“ ще се проведе благотворителен концерт „Ние обичаме България“ 2018 в подкрепа на Панорама „Плевенска епопея 1877 г.“.\r\n***\r\nОт 10.00 часа в Аултата на Югозападния университет „Неофит Рилски“ ще се проведе Тържествено връчване на дипломите на абсолвентите от Факултета по педагогика.\r\n***\r\nОт 13.30 часа до 17.00 часа в стая 410 в Община Благоевград общественият посредник доц. д-р Валентин Василев ще проведе приемен ден. \r\n***\r\nОт 19.00 часа в зала „Пейо Яворов“ ансамбъл „Пирин“ ще представи концерта „Пирине мой“ по повод 85 години от рождението на проф. Кирил Стефанов.\r\n***\r\nОт 11.00 часа - КАРИЕРЕН ЦЕНТЪР” КЪМ ДРСЗ-БУРГАС УЛ. „ПАТРИАРХ ЕВТИМИЙ” № 35 А ще се проведе  съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас \r\n***\r\n12.00 часа - БМФ „Порт Бургас” ЕАД - откриване на новия терминал за обработка на сярна киселина, разположен  на територията на пристанището. Церемонията ще се състои на 22 май. \r\n***\r\nОт 12.00 часа ще бъде официално открит новия терминал за обработка на сярна киселина, разположен на територията на пристанището. \r\n***\r\nОт 18.30 часа в залата на Държавната Опера ще се проведе концерт на маргарита Хранова и Дани Милев в навечерието на 24 май. \r\n***\r\nОт 9.00 часа в III състав на Варненския административен съд ще се гледа първото заседание на делото срещу директора на РИОСВ-Варна.\r\n***\r\nОт 9.00 часа в хотел „Интернационал“, Златни пясъци, ще се състои 7-ата международна конференция-изложение „Пристанища и корабоплаване по Черно море 2018“, която ще се проведе под егидата на Държавно предприятие „Пристанищна инфраструктура“.\r\n***\r\nОт 10.00 часа е зала \"Пресцентър\" на Фестивален и конгресен център ще се проведе пресконференция по повод новия концертен фестивален цикъл.\r\n***\r\nОт 14.00 часа до 16.00 часа в офиса на ПП ГЕРБ във Варна (ул. „Георги Бенковски” №1) общинският съветник Николай Малев ще проведе приемна за граждани. \r\n***\r\nОт 14.00 часа в зала “Пленарна“ на община Варна ще се състои тържество във връзка с честването на 50-годишния юбилей на НАОП “Николай Коперник“- Варна.\r\n*** \r\nОт 11.00 часа в Регионалната библиотека „П.Р. Славейков“ ще бъде даден старт на Национална кампания „Селфи с книгата, която чета в момента“. \r\n*** \r\nОт 18.00 часа в голяма зала на  Община Велико Търново ще се проведе сесия на Великотърновски общински съвет за връчване на награди за 24 май. \r\n*** \r\nОт 18.00 часа в Изложбени зали „Рафаел Михайлов“ ще бъде открита изложба „Стъкло и конец“ - рисувано стъкло, бродирани бижута и аксесоари с автори: Снежана Данева-Иванова и Мила Милчева. \r\n*** \r\nОт 19.00 часа в МДТ „Константин Кисимов“ ще бъде представена постановката „Българи от старо време“ – мюзикъл по едноименната повест на Любен Каравелов. \r\n*** \r\nОт 15.00 часа в салона на ПБНЧ „Еленка и Кирил Д. Аврамови – 1856“ ще се проведе\r\nвръчване на годишните награди на Община Свищов за образование и култура. \r\n***\r\nОт 17.00 часа заместник-кметът на Община Видин Венци Пасков ще присъства на тържеството по повод 45-годишнината на детска градина „Зорница“. То ще се състои на площадката пред паметника на Димитър Благоев (до Младежкия дом).\r\n***\r\n От 10.00 часа пред Градската концертна зала ще се проведе изява на децата от детските градини под надслов „Децата на Враца рисуват“.\r\n***\r\nОт 12.00 часа на бул. „2-ри юни“ срещу Химко ще се проведе първа компа от изграждането на нов хипермаркет в града. Първата копка ще бъде направена от Калин Каменов, кмет на Враца и г-н Тодор Белчев, председател на съвета на директорите на „Видеолукс Холдинг”.\r\n***\r\nОт 14.00 часа в исторически комплекс „Калето“-Мездра 44 деца, участвали в обучението  по  проект \"Детско полицейско управление\" в градовете Враца и Мездра,  ще закрият тържествено двегодишния курс на обучение. \r\n***\r\nОт 18.00 часа в концертната зала на Младежкия център ще се проведе празничен концерт на Народно читалище „Йордан Йовков-1870 г.“ по повод 148 години от създаването му. \r\n***\r\nОт 10.00 часа пред централния храм „Св. Иван Рилски“ ще се състои молебен и водосвет за здраве и благоденствие събира жителите на Перник за шеста поредна година след голямото земетресение през май 2012 г. От 11.00 часа с курбан за здраве ще бъде отбелязана и годишнината от земетресението в центъра на с. Дивотино - едно от най-пострадалите села в Пернишко.\r\n***\r\nОт 10.00 часа в Пресклуба на БТА в Плевен кметът на община Червен бряг инж. Данаил Вълов ще даде пресконференция за постигнатото досега при изпълнение на предизборните си ангажименти, както и предстоящите за изпълнение проекти. Ще участват и заместник-кметовете на община Червен бряг, които също се отговарят на журналистическите въпроси. \r\n***\r\nПо повод Международния ден на биоразнообтазието ще се проведе ден на Отворени врати в РИОСВ – Пловдив.\r\n***\r\nОт 10.00 часа на Гребна база ще се състои церемония по връчване на Знак за качество на Съвета на Европа на Младежки център-Пловдив и Младежки форум. \r\n***\r\nОт 10.00 часа в хотел „Санкт Петербург“ ще се проведе дискусия за настоящето и бъдещето на имотния пазар и визия за развитието на Пловдив. \r\n***\r\nОт 10.30 часа ОИЦ-Пловдив ще посети с. Дълбок извор, община Първомай. \r\n***\r\nОт 13.00 часа в зала 11 на 23-ти наказателен състав в Районен съд-Пловдив ще се гледа делото срещу Надежда В., Лиляна И. и Гина С., обвинени за престъпление по чл. 210, ал. 1 от НК. Трите са се представяли за “ходжи” и извършвали дейност по “гадателство” и ”разваляне на магии”, която рекламирали активно в интернет сайтове, блогове и телевизионни програми.\r\n***\r\nОт 16.00 часа в офиса на ПП ГЕРБ в район „Тракия“ (бл. 91) общинският съветник Иван Вичков ще проведе приемна за граждани.\r\n***\r\nОт 10.30 часа в зала 1 на Областна администрация Русе ще се проведе встъпителна пресконференция по проект „Програма за специализирано трансгранично обучение между окръг Гюргево и Областна администрация Русе“.\r\n***\r\nОт 11.00 часа в Заседателна зала на Община Русе ще се проведе пресконференция на Общинска фондация \"Русе - град на свободния дух\" и Сдружение \"Поломие\" по повод планирания от 1 юни пешеходен преход на Петър Ванев по планинския преход Апалашка пътека в САЩ.\r\n***\r\nОт 16.30 часа в НЧ „Кирил Маджаров-1866“ – Смолян, зала „Николай Карагяуров“ ще се проведе „Музикална стая“ – запознаване на децата с ударни музикални инструменти.\r\n***\r\nот 17.30 часа в Художествена галерия – Смолян ще бъде открита Изложба на смолянски художници посветена на 24 май – празник на българската култура и писменост.\r\n***\r\nОт 19.00 часа Фолклорен ансамбъл „Родопа“ ще представи Концерт „Спомен за Атанас Димитров“ в РДТ „Николай Хайтов“ – Зала № 1.\r\n***\r\nОт 18.30 часа в кметството на с. Соколовци общинските съветници от  ГЕРБ-Смолян, Ангел Безергянов, Славка Каменова и Мариана Сивкова ще имат приемен ден за граждани.\r\n***\r\nОт 14.00 часа министърът на туризма Николина Ангелкова ще участва в кръгла маса по проекта за 7 балнео- и СПА дестинации, която ще се проведе в залата на Община Стара Загора.\r\n***\r\nОт 16.00 часа в зала „Хасково“ на Община Хасково ще се проведе церемонията по награждаване на учител и ученик на годината. \r\n***\r\nОт 10.30 часа в СУ „Панайот Волов“ ще се проведе заключителният етап на Детското полицейско управление. От 15.30 часа на учениците от 4 „Б“ клас с класен ръководител Яна Десева ще бъдат връчени грамоти за успешно участие в Детско полицейско управление.", "date": "2018.05.21", "title": "Предстоящи събития в страната за 22 май (Агенция „Фокус“)"}
{"url": "http://www.focus-news.net/news/2018/05/21/2524573/sofiya-vavezhda-se-organizatsiya-na-dvizhenieto-za-balgarskoto-predsedatelstvo-na-saveta-na-evropeyskiya-sayuz.html", "text": "Въвежда се организация на движението в София за българското председателство на Съвета на Европейския съюз. Това съобщиха от пресцентъра на Столична община.\r\nЗабранява се престоят и паркирането на пътни превозни средства, както следва: \r\nДо 10.00 часа на 23 май 2018 г. по ул. „Аксаков” между ул. „Цар Иван Шишман” и бул. „Васил Левски”; \r\nОт 20.00 часа на 22 май 2018 г. до приключване на мероприятието на 23.05.2018 г. по: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nОт 07.00 часа до приключване на мероприятието на 23 май 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”.", "date": "2018.05.21", "title": "София: Въвежда се организация на движението за българското председателство на Съвета на Европейския съюз"}
{"url": "http://www.focus-news.net/news/2018/05/21/2524575/api-na-22-may-se-otvaryat-ofertite-za-izrabotvaneto-na-tehnicheski-proekti-za-remonta-na-3-tunela-ot-am-hemus-i-am-trakiya.html", "text": "На 22 май се отварят офертите за изработването на технически проекти при ремонтно-възстановителните работи на тунелите „Топли дол“ и „Правешки ханове“ по АМ „Хемус“ и на „Траянови врата“ на АМ „Тракия“. Това съобщиха от пресцентъра на Агенция „Пътна инфраструктура“ (АПИ). Съоръженията са част от трансевропейската пътна мрежа (TENT-T). Въз основа на проектите, които трябва да се направят, след това ще се ремонтират и тунелите.\r\nОбществената поръчка е в три обособени позиции.\r\nВ обособена позиция едно е изработването на технически проект при ремонта на тунел „Топли дол“ при км 39+562 на АМ „Хемус“. Стойността й е 350 хил. лв. без ДДС. Съоръжението е въведено в експлоатация през 1985 г. и е с дължина 883 м. \r\nВтората обособена позиция е за проектиране на ремонта на тунел „Траянови врата“ при км 53+297 на АМ „Тракия“. Стойността й е 340 хил. лв. без ДДС. Тунелът е в експлоатация от 1985 г. и е с дължина 720 м. \r\nТретата обособена позиция - за проектиране на ремонта на тунел „Правешки ханове“ при км 54+672 на АМ „Хемус“, е на стойност 320 700 лв. без ДДС. Съоръжението е в експлоатация от 1999 г. и е с дължина 834 м.\r\nВсеки от трите технически проекта, които трябва да бъде направен, включва извършването на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на съоръжението. Целта е да се предвидят всички нужни мерки и дейности, които трябва да се изпълнят, в съответствие с изискванията на Наредбата за технически правила и норми за проектиране на пътни тунели.\r\nОбщата индикативна стойност на поръчката за проектиране е 1 010 700 млн. лв. без ДДС и се финансира от бюджета на АПИ.\r\nОфертите ще бъдат отворени утре - 22 май, в 14 ч. в сградата на АПИ.", "date": "2018.05.21", "title": "АПИ: На 22 май се отварят офертите за изработването на технически проекти за ремонта на 3 тунела от АМ „Хемус“ и АМ „Тракия“"}
{"url": "http://www.focus-news.net/news/2018/05/21/2524581/arh-kamen-zheynov-obshtina-kavarna-ima-semeystva-koito-ot-godini-se-izdarzhat-iztsyalo-blagodarenie-na-premestvaemi-obekti.html", "text": "В Каварна има семейства, които от години се издържат изцяло благодарение на преместваеми обекти, които ползват. Това каза в интервю за Радио „Фокус“ – Варна арх. Камен Жейнов, главен архитект на Община Каварна. Той отбеляза, че не може да се ангажира с точна статистика по отношение на това на колко хора от малкия и среден бизнес  от  община Каварна ще се отрази премахването на преместваемите обекти. \r\n„Запознавайки се с предложението за промяна в закона, в него се коментира по-скоро изясняване на минимални квадратури и процедирането на самите преписки за разрешаване за преместваемите обекти. До момента по Закона за устройство на територията главният архитект беше този, който разрешаваше поставянето на преместваеми обекти на база одобрена от него схема. В предложението се предлага Общинският съвет с квалифицирано мнозинство от 2/3 да одобрява схемата и отново главният архитект да дава разрешението за поставяне. Надявам се хората да не загубят бизнеса си“, заяви Камен Жейнов.\r\nМарияна ВАЛЕНТИНОВА", "date": "2018.05.21", "title": "Арх. Камен Жейнов, Община Каварна: Има семейства, които от години се издържат изцяло благодарение на преместваеми обекти"}
{"url": "http://www.focus-news.net/news/2018/05/21/2524583/d-r-lyubka-pavlova-rzi-burgas-mezhdu-otrovnite-gabi-ima-i-takiva-koito-prichinyavat-mnogo-tezhki-porazheniya-kakvito-sa-byalata-i-zelenata-muhomorka.html", "text": "Между отровните гъби има и такива, които причиняват много тежки поражения, каквито са бялата и зелената мухоморка. Това за Радио „Фокус“ – Бургас д-р Любка Павлова, токсиколог в Регионална здравна  инспекция (РЗИ) – Бургас. По думите й много лесно могат да бъдат сбъркани с цветните двойници и е добре, когато се берат гъбите да е от компетентни хора. След това да се оставят известно време, за да се види дали няма някакви изменения по тях. „Пак не е гаранция и най-добрите гъбари са умирали от отравяне с гъби“, каза още д-р Павлова. \r\nТя добави, че при най-малките симптоми трябва да се потърси лекарска помощ, защото бързото реагиране може да бъде животоспасяващо и при тежките отравяния. Според думите й много е малък периодът от яденето на гъби до тяхното въздействие върху човека, в рамките на час и половина до три часа, с изключение на тежките натравяни при двете мухоморки. При останалите гъби, ако веднага се потърси лекарска помощ ще има благоприятно развитие, в рамките на няколко дни. „При бялата и зелената мухоморка има един период, който може да продължи 12-18 часа и в който да има леки симптоми наподобяващи на грип, след това да започне усилено повръщане и диария. Може да последва и период на  уж леко възстановяване, но това е един мним период. След което да започне една истинска чернодробна и бъбречна недостатъчност“, допълни още Любка Павлова.\r\nСпоред нея при най-малките симптоми на отравяне,които са от страна на гастроинтестеналния тракт, храносмилателната система, касаещи гадене, повръщане, втрисане, веднага да се потърси лекарска помощ. „Моят съвет е да не се използват гъби, за които не се знае произхода им. Дори и при тези гъби, за които се знае, че са ядливи и при тях може да се включи отравяне, ако те са стари или пръскани с различни пестициди и т.н“, каза още тя.\r\nДеница ДИМИТРОВА", "date": "2018.05.21", "title": "Д-р Любка Павлова, РЗИ – Бургас: Между отровните гъби има и такива, които причиняват много тежки поражения, каквито са бялата и зелената мухоморка"}
{"url": "http://www.focus-news.net/news/2018/05/21/2524580/tass-siriyskata-armiya-obyavi-che-damask-i-negovite-predgradiya-sa-napalno-osvobodeni-ot-teroristite.html", "text": "В понеделник сирийската армия обяви, че Дамаск и всички негови предградия се намират под пълния контрол на правителствените сили и са освободени от терористите от „Ислямска държава“. Това се казва в предадено от агенция SANA заявление на командването на Въоръжените сили на арабската република, предава ТАСС.\r\n„Подразделенията на нашите въоръжени сили и съюзните войски очистиха напълно от терористите районът на Хаджр ел Асвад и лагера Ярмук след редица планирани и последователни военни операции“, се казва в заявлението на командването. „Последните операции на сирийската армия се увенчаха с пълното освобождение на Западна и Източна Гута. Сега Дамаск и неговите предградия са напълно безопасни зони“.\r\nОт командването отбелязаха, че военните операции против терористите в страната няма да бъдат прекратени, докато „тероризмът на територията на републиката не бъде напълно изкоренен, на каквато и да е цена“.\r\nТАСС припомня, че по-рано в понеделник правителствените сили обявиха възобновяването на военната операция против терористите от „Ислямска държава“ в квартал Хаджр ел Асвад. Бойните действия започнаха по пладне след край на периода на временно прекратяване на огъня, обявено в неделя вечер с цел да се осигури безопасния изход на жените, децата и възрастните хора от зоната на бойните действия. По-късно от сирийската армия заявиха, че са установили пълен контрол над столичния квартал и лагера на палестинските бежанци Ярмук и че са започнали операции по зачистването на отделни групи радикали, останали в някои части на двата района.\r\nХаджр ел Асвад и съседния лагер Ярмук бяха последните форпостове на „Ислямска държава“ в южните покрайнини на Дамаск. Правителствените сили започнаха щурма на тези райони на 20 април. Командването на ВС на републиката постави задача пред войските да сложат край на присъствието на терористичните банди в близост до столицата и да разблокират стратегическото шосе Дамаск – Аман.\r\nПревод и редакция:", "date": "2018.05.21", "title": "ТАСС: Сирийската армия обяви, че Дамаск и неговите предградия са напълно освободени от терористите"}
{"url": "http://www.focus-news.net/news/2018/05/21/2524586/evrodeputatat-momchil-nekov-ako-ne-se-napravi-nov-balans-na-subsidiite-do-nyakolko-godini-zelenchukoproizvodstvoto-v-balgariya-shte-falira.html", "text": "Ако не се направи нов баланс на субсидиите, до няколко години зеленчукопроизводството в България ще фалира. Това каза Момчил Неков, евродепутат от Групата на Прогресивния алианс на социалистите и демократите в Европейския парламент, по време на дискусия в Благоевград, предаде репортер на Радио „Фокус“-Пирин. „5 държави членки изразиха позиция за директните плащания. Искам да попитам защо министъра на земеделието не изрази позиция за изравняване на директните плащания. 3 от тези държави - Литва, Латвия и Естония са „за“ това да се увеличат директните плащания, а в същото време България предлага намаляване на директните плащания с 1%. 80% от субсидиите в България отиват в зърнопроизводителите и тук автоматично си отговаряме на въпроса защо нямаме растениевъдство и зеленчукопроизводство“, посочи Момчил Неков. Евродепутатът допълни, че трябва да се помогне на планинските производители да промотират на пазара, защото при тях инвестициите са още по-малко. По думите му, по-трудното е да се диагностицира точния проблем в региона, отколкото да се разреши. „Много от проблемите са общи и ние трябва да намерим адекватно решение за тях в перспектива. От тази гледна точка ние трябва да сме постоянно с хората. Продължавам с кампанията \"Да защитим българския вкус и качествените храни\", както и да представяме интересите на младите“, каза още Момчил Неков. \r\nНатали СТЕФАНОВА", "date": "2018.05.21", "title": "Евродепутатът Момчил Неков: Ако не се направи нов баланс на субсидиите, до няколко години зеленчукопроизводството в България ще фалира"}
{"url": "http://www.focus-news.net/news/2018/05/21/2524582/kyustendil-normalno-e-preminalo-natsionalnoto-vanshno-otsenyavane-na-sedmoklasnitsite-na-teritoriyata-na-oblastta.html", "text": "Нормално е преминало Националното външно оценяване на седмокласниците на територията на област Кюстендил. Това съобщи за Радио „Фокус” – Кюстендил Радостина Новакова, началник на Регионално управление на образованието – Кюстендил. По думите й 963 са седмокласниците, които е трябвало да се явят на националното препитване по български език и литература. 31 от тях не са присъствали на изпита.  Задължителното препитване е преминало без проблеми. Не са установени пропуски по отношение на предприетите мерки за сигурност.\r\nВенцеслав ИЛЧЕВ", "date": "2018.05.21", "title": "Кюстендил: Нормално е преминало Националното външно оценяване на седмокласниците на територията на областта"}
{"url": "http://www.focus-news.net/news/2018/05/21/2524585/tsvetan-tsvetanov-i-deputatite-ot-komisiyata-po-vatreshna-sigurnost-i-obshtestven-red-sa-na-dvudnevno-rabotno-poseshtenie-v-rumaniya-obzor.html", "text": "Членовете на парламентарната комисия по вътрешна сигурност и обществен ред, начело с председателя ѝ Цветан Цветанов, са на двудневно работно посещение в Румъния, по покана на румънската комисия и нейния председател Дорел Къпрар. Днес те проведоха съвместно заседание с Комисията по отбрана, обществен ред и национална сигурност в Камарата на представителите в Румъния. На заседанието присъства и министърът по европейски въпроси на Румъния Виктор Негреску, който направи обзор на работата в своето ведомство. Всички участващи в съвместното заседание изразиха общо мнение, че двете страни гарантираме сигурността на 3, 264 км от най-уязвимата част на външните граници на Европейския съюз и осигуряват граничен контрол на високо ниво, с което значително се допринася за европейската сигурност. По време на съвместното заседание между двете комисии бе подписана обща декларация за сътрудничество. Декларацията гласи, че ще се установи постоянен работещ механизъм между двете комисии (C2C), представляващ хоризонтално измерение на двустранното сътрудничество, което ще увеличи институционалната ефективност и ще подпомогне всяка бъдеща обща инициатива. В документа се казва, че в контекста на ротационното Председателство на Съвета на ЕС, като част от съответната Тройка, страните заедно ще допринесат за ефективната интеграция на Западните Балкани в архитектурата на сигурност на ЕС и за засилване на сътрудничеството им с европейските и евро-атлантически партньори. \r\nВ декларацията пише още, че двете страни се споразумяват да комбинират механизми на парламентарна дипломация с цел да призоват европейските заинтересованите страни, в съответствие с правната рамка на ЕС, да вземат решение относно присъединяването на България и Румъния към Шенгенското пространство.\r\nПо-късно през деня Цветан Цветанов проведе работна среща със заместник-председателя на Камарата на представителите на Румъния Кармен-Илеана Михалеску. Двамата обсъдиха двустранното парламентарно сътрудничество между двете държави. В срещата участваха и представители на Комисията по вътрешна сигурност и обществен ред в Народното събрание и на Комисията по отбрана, обществен ред и национална сигурност в Камарата на представителите в Румъния. Пред заместник-председателя на Камарата на представителите на Румъния Цветанов подчерта, че е важно след края на Българското председателство на Съвета на ЕС и по време на Румънското председателство да продължим да държим темата за нашия регион в европейския дневен ред. На свой ред Михалеску посочи, че като съседи и партньори не само на европейско, но и на евро-арлантическо ниво, двете страни трябва да продължат да работят активно за общите си интереси.\r\nЧленовете на парламентарната комисия по вътрешна сигурност и обществен ред посетиха Центъра за правоприлагане за Югоизточна Европа – SELEC. \r\nПо време на посещението председателят на комисията Цветан Цветанов заяви, че център има важна добавена стойност в работата с редица партньори от трети държави, които не са членки на ЕС. Той също така изрази мнение, че центърът допринася към европейската сигурност посредством добрите си работни контакти с партньори от тези държави.\r\nРумъния и България изпълняват ефективно и добросъвестно задълженията си по охрана на външната граница на ЕС, изпълнили са всички критерии и заслужават да бъдат приети като пълноправни членове на Шенгенското пространство. Около това мнение се обединиха членовете на Комисията по отбрана, обществен ред и национална сигурност в Камарата на представителите в Румъния по време на посещението си в Генералния инспекторат на Гранична полиция в Румъния. По време на посещението Цветанов запозна румънските си колеги с това как България охранява външните си граници и подчерта, че границата с Турция, която се явява външна граница за целия ЕС, се охранява отлично от държавата и това го потвърждават всичките ни европейски партньори.\r\nЦветанов и колегите му от парламентарната комисия разговаряха и с румънския министър на вътрешните работи Кармен Дан. По време на срещата \r\nминистър Дан подчерта значимостта на добрите връзки между българския и румънския парламент в сферата на вътрешните работи.Тя поздрави страната ни за успешното протичане на европредседателството и съобщи, че част от приоритетите на България ще бъдат продължени от Румъния по време на тяхното председателство. На свой ред Цветанов се е ангажирал България също да подкрепи Румъния в различните форуми от сектор \"Сигурност\" по време на тяхното председателство.\r\nВ днешния ден Цветан Цветанов и членовете на Комисията по вътрешна сигурност и обществен ред ще посетят Генералния инспекторат на румънската Жандармерия. \r\nНа 22 май от 10.30 часа е предвидено посещение в Бреговата охрана в Констанца. В 11.30 часа ще има посещение в SCOMAR - Комплексна система за наблюдение и контрол на трафика в Черно Море. \r\nЧас по-късно на Цветан Цветанов и представителите на Комисията ще им бъде представен адмиралският плавателен съд на Министерство на вътрешните работи - Ștefan cel Mare. В 16.30 часа е насрочено посещение и в Доброгеа – Инспекторат за спешни случаи, окръг Констанца.", "date": "2018.05.21", "title": "Цветан Цветанов и депутатите от Комисията по вътрешна сигурност и обществен ред са на двудневно работно посещение в Румъния (ОБЗОР)"}
{"url": "http://www.focus-news.net/news/2018/05/21/2524589/evrodeputatat-georgi-pirinski-grupata-na-sotsialistite-v-es-izvezhda-neravenstvata-kato-nay-vazhni-vaprosi-za-sadbata-na-es.html", "text": "Групата на социалистите в ЕС извежда неравенствата като най-важни въпроси за съдбата на ЕС. Това каза Георги Пирински, евродепутат от Групата на Прогресивния алианс на социалистите и демократите в Европейския парламент, по време на дискусия в Благоевград, предаде репортер на Радио „Фокус“-Пирин. Той посочи, че това е сред основните проблеми, които вълнуват хората тук в Благоевградска област. „Другите политически групи имат малко по-различен фокус от нас, но според статистиката за България социалните показатели са много тревожни. Тези проблеми на хората тук са проблеми на целия Европейски съюз“, отбеляза Георги Пирински. По думите му трябва да се осигурят достатъчно средства за следващата годишна рамка за общата селскостопанска политика. „Нашата група на социалистите е категорична, че тези средства трябва да са най-малко, колкото са в сегашния период - нещо, което Комисията засега не предлага. По-малко плащания от нас получават Полша, Румъния, Словакия, Португалия, Естония, Литва, Латвия. Не бива да се остава с впечатление, че България е едва ли не на опашката“, каза евродепутатът. Той добави, че що се отнася до опростяването, това е един общ процес и обща цел, която си поставят всички парламентарни групи, но според него тук трябва да се има предвид и опасността от злоупотреби. „България е втората с най-висок процент млади хора между 19 и 26-годишна възраст, които нито учат, нито работят и нямат никаква трудова квалификация. Тук държавата трябва да има много активна политика, за да преодолее тази нагласа“, посочи Пирински. Евродепутатът коментира, че има обезлюдяване в региона, защото има огромни разлики в заплатите. Според него може да има много инвестиции и програми, но ако продължи това изтичане на инвестиции, ще продължи и изтичането на хора.  \r\nНатали СТЕФАНОВА", "date": "2018.05.21", "title": "Евродепутатът Георги Пирински: Групата на социалистите в ЕС извежда неравенствата като най-важни въпроси за съдбата на ЕС"}
{"url": "http://www.focus-news.net/news/2018/05/21/2524587/ministar-kiril-ananiev-za-postiganeto-na-universalno-zdravno-pokritie-sa-neobhodimi-strategichesko-i-ustoychivo-satrudnichestvo-na-vsichki-niva-i-tselenasocheni-usiliya-kam-nay-uyazvimite-grupi.html", "text": "Гарантирането на справедлив достъп до висококачествени здравни услуги, ориентирани към хората, достъп до лекарствени продукти, както и насърчаване на благосъстоянието на хората от всички възрасти, трябва да бъдат водещи задачи в общите усилия, за да се осигури универсално здравно покритие. Това заяви в изказването си от името на Българското председателство на Съвета на ЕС министърът на здравеопазването Кирил Ананиев по време на откриването на 71-та сесия на Световната здравна асамблея в Женева, съобщиха от пресцентъра на министерството. \r\nТази година сесията е посветена на темата „Здраве за всички: ангажирайте се с универсално здравно покритие“. Световната здравна асамблея е върховният орган на Световната здравна организация, който взема решенията и определя политиките на организацията. Универсалното здравно покритие е споделена цел на държавите-членки на Световната здравна организация в стремежа никой гражданин да не бъде оставен на заден план – цел, чрез която ще се търси постигането на най-високия възможен стандарт за здраве за всички. \r\nБългарският здравен министър посочи, че важни стъпки в тази посока са необходимостта от стратегическо и устойчиво сътрудничество на всички нива, както и целенасочени усилия, за да се достигне до най-уязвимите групи. Затова и СЗО трябва да е добре подготвена да подпомага държавите-членки в усилията им да разширят достъпа до здравни услуги и да координира усилията на всички партньори да изградят устойчиви здравни системи, изтъкна Ананиев. \r\nЕС и неговите държави-членки признават постигнатото в резултат от усилията на СЗО досега, но все още има редица области, в които липсва напредък. Необходимо е да се продължи с бързи, решителни и прозрачни действия за справяне с някои въпроси от програмата за реформи, в това число и тези, свързани с реформата в управлението. Ето защо държавите-членки на ЕС подкрепят усилията на Генералния директор, насочени към продължаване изпълнението на спешната реформа на Световната здравна организация, коментира в изказването си министър Ананиев. Той посочи, че ЕС и държавите-членки приветстват Тринадесетата обща работна програма, чиято цел е осигуряването на здравословен живот и насърчаването на благосъстоянието на хората от всички възрасти. \r\nВ изказването си пред сесията на Световната здравна асамблея българският здравен министър поздрави СЗО за постиженията на организация през последните 70 години и допълни, че ЕС и държавите-членки са напълно ангажирани да продължат да подкрепят и да допринасят конструктивно за реформата на организацията и другите въпроси от първостепенна важност в нейния дневен ред. \r\nМинистър Ананиев благодари на Секретариата за доклада, съдържащ петгодишния глобален стратегически план за подобряване на готовността и реакцията на общественото здраве и посочи, че ЕС и държавите-членки подкрепят предложените в доклада цели, задачи и мониторинг. \r\nВ Асамблеята участват делегации от всички 194 страни-членки на СЗО, представители на различни специализирани агенции, организации от системата на ООН, правителствени и неправителствени организации, както и официални наблюдатели.", "date": "2018.05.21", "title": "Министър Кирил Ананиев: За постигането на универсално здравно покритие са необходими стратегическо и устойчиво сътрудничество на всички нива и целенасочени усилия към най-уязвимите групи"}
{"url": "http://www.focus-news.net/news/2018/05/21/2524579/nina-popova-obshtina-petrich-prognozata-e-okolo-460-parvoklasnitsi-tazi-esen-za-parvi-pat-da-prekrachat-praga-na-uchilishtata-na-teritoriyata-na-obshtinata.html", "text": "Прогнозата е около 460 първокласници тази есен за първи път да прекрачат прага на училищата на територията на общината. Това каза за Радио „Фокус“-Пирин Нина Попова, директор на Дирекция „Образование“ към Община Петрич. По думите й това е с около 50 деца по-малко от изминалата учебна година. \r\n„От тези 460 първокласници, в град Петрич очакваме около 330, а останалите ще бъдат в учебните заведение в селата, които се намират на територията на общината. За съжаление трябва да  отбележим, че училището в село Беласица тази година ще има нулев прием на първокласници, а 3 от училищата в селата ще бъдат с паралелки с по-малко от 10 деца, а в други 3 училища паралелките ще бъдат с между 10-16 ученика“, отбеляза експертът. \r\nНина Попова добави, че за съжаление тенденцията е към намаляване броя на децата, а пък това се отразява в най-голяма степен и си личи в селските училища.\r\nНатали СТЕФАНОВА", "date": "2018.05.21", "title": "Нина Попова, Община Петрич: Прогнозата е около 460 първокласници тази есен за първи път да прекрачат прага на училищата на територията на общината"}
{"url": "http://www.focus-news.net/news/2018/05/21/2524588/sport-dzhanluidzhi-bufon-preminava-v-pari-sen-zhermen.html", "text": "Очаква се до края на седмицата италианският вратар Джанлуиджи Буфон да подпише договор с френския Пари Сен Жермен, съобщават местните медии. Бившият страж на Ювентус ще сложи подписа си под двугодишен контракт, според който ще получава по 4 милиона евро на сезон. Буфон е получил и предложение да участва в организацията на Световното първенство през 2022 година, което ще се проведе в Катар, откъдето са собствениците на парижкия отбор. В момента се финализират последните детайли от сделката. Във вторник новият треньор на ПСЖ Томас Тухел и вратарят Алфонс Ареола ще обсъдят трансфера на Буфон, като настоящият страж на парижани е заявил, че Буфон е негов идол, от който може да научи много.", "date": "2018.05.21", "title": "Спорт: Джанлуиджи Буфон преминава в Пари Сен Жермен"}
{"url": "http://www.focus-news.net/news/2018/05/21/2524590/nimh-utre-sled-obyad-i-do-polunosht-glavno-v-zapadna-balgariya-na-mesta-shte-ima-kratkotrayni-valezhi-ot-dazhd-s-gramotevitsi-i-shte-ima-usloviya-za-gradushki.html", "text": "През нощта над по-голямата част от страната облачността ще е значителна, а до полунощ ще има превалявания с гръмотевици. Това съобщи за Агенция \"Фокус\" Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН). Преди обяд ще е предимно слънчево, но след обяд и до полунощ, главно в Западна България, отново ще се развива купеста и купесто-дъждовна облачност. На места ще има краткотрайни валежи от дъжд с гръмотевици и ще има условия за градушки. Ще духа слаб до умерен вятър от изток-североизток. Максималните температури ще са между 23° и 28°.\r\nПо Черноморието преди обяд на места ще е с ниска облачност, която бързо ще се разкъса и ще се установи предимно слънчево време. Ще духа слаб до умерен вятър от север-североизток. Максималните температури ще са 18°-21°. Температурата на морската вода е 18°-23°. Вълнението на морето ще бъде около 2 бала.\r\nВ планините ще се развива купеста и купесто-дъждовна облачност. На много места, главно в следобедните часове ще има краткотрайни валежи, с гръмотевици, като по-значителни ще са в масивите от Западна България. Ще духа слаб до умерен предимно южен вятър. Максималната температура на височина 1200 метра ще е около 15°, на 2000 метра – около 8°.\r\nАтмосферното налягане e и ще се задържи по-високо от средното за май.   \r\nВ сряда следобедни превалявания ще има на места, главно в Западна България. Ще духа слаб до умерен източен вятър. Температурите слабо ще се повишат – в по-голямата част от страната ще са между 25° и 30°. В четвъртък и петък нараства вероятността за по-интензивни гръмотевични бури и локални валежи, има условия и за градушки. Първия ден явленията ще са главно в югозападната половина от страната, втория - из цялата страна. Вятърът ще се ориентира от североизток, в Източна България и ще се усили. Дневните температури в петък и събота временно ще се понижат.", "date": "2018.05.21", "title": "НИМХ: Утре след обяд и до полунощ, главно в Западна България, на места ще има краткотрайни валежи от дъжд с гръмотевици и ще има условия за градушки"}
{"url": "http://www.focus-news.net/news/2018/05/21/2524584/kyustendil-obshtinata-organizira-praznichno-shestvie-za-denya-na-balgarskata-prosveta-i-kultura-i-na-slavyanskata-pismenost.html", "text": "Община Кюстендил организира празнично шествие за Деня на българската просвета и култура и на славянската писменост. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” в Общината. Празничното шествие ще се проведе на 24 май, от 11.00 часа на площад „Велбъжд”. Участие в него ще вземат възпитаниците на всички детски градини в Кюстендил, на основните училища и гимназиите в града. В шествието ще се включат представители на културните институти и на читалищата. В рамките на празника ще прозвучат и изпълнения на градския духов оркестър.\r\nВенцеслав ИЛЧЕВ", "date": "2018.05.21", "title": "Кюстендил: Общината организира празнично шествие за Деня на българската просвета и култура и на славянската писменост"}
{"url": "http://www.focus-news.net/news/2018/05/21/2524591/ombudsmanat-maya-manolova-obsazhda-problemite-na-podsadimi-sanarodnitsi-v-gartsiya-s-chiito-avtomobili-sa-prevozvani-migranti-na-22-may.html", "text": "Омбудсманът Мая Манолова организира междуинституционална работна среща с граждани, медии и представители на държавните институции, на която ще бъдат обсъдени проблемите на наши сънародници, съдени в съседна Гърция по подозрение за трафик на хора. Това съобщиха от пресцентъра на Омбудсмана на Република България.\r\nМанолова е сезирана от потърпевши български граждани за казуса им с продажбата на моторно превозно средство у нас, което не е пререгистрирано от новите си собственици, а с него е извършено престъпление – превоз на нелегални имигранти в южната ни съседка. Така невинни българи са изправени пред реалната опасност да бъдат лишени от свобода за деяние, което не са извършили.\r\nРаботната среща ще се състои утре, 22 май 2018 г. от 11.00 часа в институцията на омбудсмана на ул. „Георг Вашингтон“ № 22.\r\nПоканени да участват са както потърпевши от каналджийството наши сънародници, така и всички отговорни държавни институции - Министерство на външните работи, Министерство на вътрешните работи, Главна дирекция „Национална полиция“, Прокуратура на Република България и Нотариалната камара.", "date": "2018.05.21", "title": "Омбудсманът Мая Манолова обсъжда проблемите на подсъдими сънародници в Гърция, с чиито автомобили са превозвани мигранти, на 22 май"}
{"url": "http://www.focus-news.net/news/2018/05/21/2524594/stara-zagora-momichetata-ot-4-magic-zakrivat-tarzhestvata-na-24-may-v-grada.html", "text": "С тържествен ритуал за издигане на националното знаме на Република България ще започне честването на 24 май – Ден на българската просвета и култура и на славянската писменост в Стара Загора. Това съобщиха от пресцентъра на Общината. Тази година тържественото честване ще се проведе в източната част на античния форум „Августа Траяна“ до Регионална библиотека „Захарий Княжески“, където ще се съберат  представителни групи от старозагорските училища, граждани и гости. \r\nОт 9.30 часа в честването ще се включат духовите оркестри и мажоретките на Пето основно училище „Митьо Станев“ и на Шесто основно училище „Свети Никола“ , чиито изпълнения ще са от двете страни на моста над Античния форум. На античната улица хористи от Общинския фолклорен ансамбъл „Загоре“ ще изпълнят акапелно фолклорни песни. \r\nТочно в 10.00 часа ще прозвучи химна на Кирил и Методий „Върви народе възродени“ в изпълнение на хора на Държавна опера Стара Загора и общинския духов оркестър. След това под звуците на Националния химн представители на Младежкия общински съвет на Стара Загора ще вдигнат знамената на България, на Стара Загора и на Европейския съюз. Към небето ще полетят балони и буквите от българската азбука. \r\nВодещ и режисьор на церемонията е Ивелин Керанов, директор на Драматичен театър Стара Загора. \r\nКметът Живко Тодоров ще поздрави старозагорци по повод празника. Той ще участва и в церемонията по връчване на наградите „Стара Загора“ и „Млада Загора“.  Носителите на престижната награда ще получат парична премия, грамота и отличителния знак на Стара Загора. Всички номинирани също ще бъдат отличени със знака на града. \r\nТържеството ще закрият с щипка музикална магия момичетата с ангелски гласове от една от най-нашумелите напоследък групи  „4 magic“, победител в Х Faktor.", "date": "2018.05.21", "title": "Стара Загора: Момичетата от „4 magic“ закриват тържествата на 24 май в града"}
{"url": "http://www.focus-news.net/news/2018/05/21/2524595/ministar-nikolina-angelkova-provede-sreshta-s-poslanika-na-turtsiya-u-nas-n-pr-hasan-ulusoy-stranata-e-chetvarta-sred-pazarite-za-balgariya-za-2017-g-i-vtora-za-parvite-3-mesetsa-2018-g.html", "text": "Бъдещото двустранно сътрудничество в туризма обсъди на работна среща министърът на туризма Николина Ангелкова с Н. Пр. Хасан Улусой, посланик на Република Турция в България. Това съобщиха от пресцентъра на министерството.\r\nТурция е изключително важен пазар за българския туризъм. За първите три месеца на 2018 г. страната е на второ място за входящ туризъм у нас. Посещенията от турски туристи за периода  януари -март 2018 г. са повече от 161,5 хил., като нарастват с 14,6% спрямо същия период на миналата година. През цялата 2017 г. пък Турция се нарежда на 4-то място сред топ пазарите за туристически пътувания в България. Посещенията от южната ни съседка са над 636 хил. и са отчели ръст от 12,5%. \r\nМинистър Ангелкова съобщи, че е изпратена официална покана към турския министър на културата и туризма за участие в срещата на министрите от страните членки на Организацията за черноморско икономическо сътрудничество (ОЧИС), която ще се проведе във Върна през юни.  Събитието е включено в календара на Българското председателство на Съвета на ЕС и е от най-високия клас „А“. Турският министър на културата и туризма е поканен да се включи и във втория Международен конгрес на световните цивилизации и древните маршрути, който е под егидата на СОТ и ще се проведе в София в периода 14-16 ноември. \r\nМинистър Ангелкова и посланик Улусой обсъдиха създаването на работна група с експерти от двете страни, която да организира прояви в България и Турция с цел увеличаване обмена на туристи, както и съвместно популяризиране на двете съседни държави пред далечни пазари. Ще се проведат съвместни срещи, на които представители на отделните курорти, туроператори и туристически агенти, инвеститори и хотелиери от  двете страни да осъществят директни контакти. Двете страни се обединиха около варианта това да стане през есента. Министър Ангелкова предложи, а посланикът на Турция се съгласи, че ще бъде много ползотворно, ако двустранните срещи между професионалистите от България и Турция съвпаднат като време с конгреса на цивилизациите в София, където се очаква широко международно участие.", "date": "2018.05.21", "title": "Министър Николина Ангелкова проведе среща с посланика на Турция у нас Н. Пр. Хасан Улусой, страната е четвърта сред пазарите за България за 2017 г. и втора за първите 3 месеца 2018 г."}
{"url": "http://www.focus-news.net/news/2018/05/21/2524596/stara-zagora-detska-gradina-buratino-v-kazanlak-otbelyaza-85-godishen-yubiley.html", "text": "Детска градина (ДГ) „Буратино“ в Казанлък отбеляза 85 години от своето създаване, предаде кореспондент на Радио „Фокус“. Тържеството се състоя на стадиона в оръжейния завод в Казанлък, към който е и зетското заведение. Директорът на детска градина „Буратино“ Стефка Ганчева поздрави за юбилея децата, учителите, гостите, бившите преподаватели, директорите на други градини, бивши преподаватели и възпитаници, родителите. В приветствието си тя специално благодари на ръководството на оръжейния завод и лично на изпълнителния директор Николай Ибушев за топлото отношение и отговорността, с които се отнасят към детската градина. \r\nЗа юбилея си детското заведение получи Поздравителни адреси от Радиана Стефанова, председател на Комисията по образование в Общинския съвет в Казанлък и от изпълнителния директор на завода Николай Ибушев, който лично уважи тържеството на възпитаниците на „Буратино“.\r\nПо повод юбилея ДГ „Буратино“ получи подарък от оръжейни- интерактивна дъска, която ще се ползва за съвременно обучение на възпитаниците на детското заведение. Градината получи подаръци и от двата синдиката в дружеството.\r\nДетска градина „Буратино“ е най-старото детско заведение в община Казанлък и в цялата Старозагорска област и едно от първите в България. Тя е открита на 1 юни 1933 година на територията на Държавната военна фабрика за децата на работниците. Първоначалният и вид  е бил като палатков лагер. Първата учителка е Мария Пирьова-Цанева, която само с още една жена се е грижила за 70 деца. По-късно е построена специална сграда - стая с камина и навес. Назначени са още две учителки – Светла Орачева и Венеция Попова. Първата директорка е Цветана Гайдарджиева – Дамянова. Директори на детското заведение последователно са били  Недка Шипчанова, най – дългогодишният директор Мария Петрова, Живка Дачева, Невена Даракчиева, настоящият кмет на община Казанлък Галина Стоянова и настоящият директор Стефка Ганчева. \r\nДо края на 1950 година в детското заведение работи една група, а през 1953 децата вече са разпределени в 4 групи. От 1 март 1954 година тя преминава към отдел „Просвета” на Общински народен съвет-Казанлък. Децата стават все повече и през 70-те години на миналия век тук вече са сформирани 6 групи. До 1990 г. детската градина се нарича „Аврора”, а с настъпването на демократичните промени в България, през 1991-ва е преименувана на Целодневна детска градина „Буратино”.\r\nПрез 1996 година е включена в Международната програма за образование на деца „Стъпка по стъпка”, която е част от дейността на Център „Отворено образование”, като работата по програмата продължава до 2005 година. От 1 юни 2016 година филиал на ДГ „Буратино” е градината в село Горно Черковище. \r\nВ момента в детска градина „Буратино“ се възпитават и обучават общо 180 деца, като 125 от тях са в Казанлък, а останалите – във филиала в Горно Черковище.\r\nСлавяна ГАЙДАРОВА", "date": "2018.05.21", "title": "Стара Загора: Детска градина „Буратино“ в Казанлък отбеляза 85-годишен юбилей"}
{"url": "http://www.focus-news.net/news/2018/05/21/2524600/stara-zagora-obshtinata-organizira-izlozhba-na-predstavenite-proekti-za-provedeniya-konkurs-za-blagoustroyavane-na-prostranstvoto-okolo-muzey-literaturna-stara-zagora.html", "text": "Община Стара Загора организира изложба на представените проекти във връзка с проведения открит конкурс по реда на ЗОП за обект: \"Стара Загора - град на поетите. Благоустрояване на пространството около музей \"Литературна Стара Загора\" и контактна зона\". Това съобщиха от пресцентъра на Общината. Проявата е по инициатива на Камарата на архитектите в България - Регионална колегия Стара Загора.\r\nПредставените проекти в горепосочения конкурс ще бъдат изложени на 8 юни 2018 г., от 14:00 часа,  в зала 2 , ет. 2 в сградата на общинска администрация, на бул. „Цар Симеон Велики“ № 107.", "date": "2018.05.21", "title": "Стара Загора: Общината организира изложба на представените проекти за проведения конкурс за благоустрояване на пространството около музей \"Литературна Стара Загора\""}
{"url": "http://www.focus-news.net/news/2018/05/21/2524601/sofiya-vavezhda-se-organizatsiya-na-dvizhenieto-provezhdaneto-na-sabitie-za-teatralnite-nagradi-askeer-2018-na-23-may-i-24-may.html", "text": "Въвежда се организация на движението в София провеждането на събитие за театралните награди „Аскеер 2018”. Това съобщиха от пресцентъра на Столична община. \r\nОт 08.00 до 20.00 часа на 23.05.2018 г. се забранява престоят и паркирането на пътни превозни средства по ул. „Г. Бенковски” между бул. „Цар Освободител” и ул. „Аксаков”, от страната на четните номер. \r\nОт 20.00 до 20.30 часа на 24 май 2018 г. се забранява влизането на пътни превозни средства в двете посоки по ул. „Г.С. Раковски” между бул. „Цар Освободител” и ул. „Аксаков”.", "date": "2018.05.21", "title": "София: Въвежда се организация на движението провеждането на събитие за театралните награди „Аскеер 2018” на 23 май и 24 май"}
{"url": "http://www.focus-news.net/news/2018/05/21/2524597/mayk-pompeo-evropeytsite-tryabva-da-se-otkazhat-ot-ikonomicheskite-si-deynosti-v-iran.html", "text": "Президентът на САЩ Доналд Тръмп ще наложи санкции на европейците и другите съюзници, които се противопоставят на идеята за изолация на икономиката на Иран, заяви държавният секретар на САЩ Майк Помпео, цитиран от американското консервативно издание Washington Examiner.\r\n„Ще взимаме под внимание извършване на забранени бизнес дейности в Иран“, подчерта Помпео по време на реч пред Heritage Foundation. „Прекарах много време с нашите съюзници през първите ми стри седмици. Знам, че те могат да решат да запазят действието на старата ядрена сделка с Иран. Определено това е тяхно решение. Те знаят какво мислим ние“.\r\nИзданието припомня, че водещите европейски държави се опитват да убедят Иран да остане в подписаната през 2015-а година сделка, като според тях тя е предотвратила голяма регионална криза. Европейската комисия се зае да защити компаниите от американските санкции, за да позволят на режима да се възползва от икономическите придобивки на сделката. Но Помпео отново потвърди, че това няма да попречи на Съединените американски щати да наложат „безпрецедентни“ санкции, които да поставят Иран на колене.\r\n„В момента, в който бъдат наложени санкциите, страните трябва да се откажат от икономическите си дейности“, отговори той, когато бе запитан дали Държавният департамент ще се опита да омекоти удара над Европейските съюзници. „Всяка страна ще трябва да разбере, че ние не можем да продължим да създаваме богатство за (иранския генерал) Касем Сюлеймани. За това става въпрос. В крайна сметка, тези пари отидоха в него... Нашите усилия целят да удушат икономическият му капацитет да причинява вреди на Близкия Изток и на света“.\r\nWashington Examiner коментира, че европейските съюзници на Вашингтон се тревожат, че Иран ще използва заплахите, за да възобнови ядрената си програма, което би подновило кризата в Близкия Изток, аналогична на тази, предизвикана от ядрените и ракетните изпитания на Северна Корея. Помпео предупреди Иран да не го прави.\r\n„Ако се опитат да се върнат към това, ако се опитат да започнат да обогатяват (уран), ние сме напълно подготвени да отговорим и на това“, отсече държавният секретар. „Със сигурност няма да разкривам какъв точно ще е отговорът ни. Но ние ги гледахме как говорят и чухме как казват това. Надявам се, че ще вземат различно решение, че ще изберат друг път“.\r\nВестникът припомня, че за разлика от САЩ, европейските им съюзници се опитват да осигурят юридическа защита за европейските компании, които инвестират в Иран. „Европейският съюз се ангажира да смекчи въздействието на санкциите на САЩ върху европейските предприятия и да предприеме стъпки за запазване на растежа на търговските и икономически отношения между ЕС и Иран”, заявиха от Европейската комисия в петък.\r\nЕвропа има ограничена способност да влияе за американските санкции, но, поради това, че най-големите корпорации, които инвестират в Иран имат големи инвестиции в САЩ, те не могат да си позволят да провокират Министерството на финансите във Вашингтон, обяснява изданието. Освен това, Помпео твърди, че санкциите биха довели до нова ефективна горна граница за ядрената програма на режима.\r\n\"Ядрените програми не са евтини\", обясни той. \"Доколкото ние сме ефективни в това, да създадем по-големи трудности на иранския режим, ние ще намалим капацитета му да продължи да развива своите ядрени системи“.\r\nПревод и редакция:", "date": "2018.05.21", "title": "Майк Помпео: Европейците трябва да се откажат от икономическите си дейности в Иран"}
{"url": "http://www.focus-news.net/news/2018/05/21/2524604/sofiya-vavezhda-se-organizatsiya-na-dvizhenieto-za-provezhdane-na-tarzhestveno-shestvie-po-povod-denya-na-balgarskata-prosveta-i-kultura-i-na-slavyanskata-pismenost-na-24-may.html", "text": "Въвежда се организация на движението в София за провеждане на тържествено шествие по повод Деня на българската просвета и култура и на славянската писменост на 24 май. Това съобщиха от пресцентъра на Столична община. \r\nЗабранява се престоят и паркирането на пътни превозни средства, както следва: \r\n- От 13.00 часа на 23 май 2018 г. да приключване на мероприятието на 24 май 2018 г., както следва: \r\n- на ул. „Оборище” между ул. „Кракра” и бул. „Васил Левски” от страната на Националната библиотека, с изключение на автомобилите на снимачния екип. \r\n- на ул. „Шипка” между ул. „Кракра” и бул. „Васил Левски” от страната на Националната библиотека; \r\n- на паркинга зад Националната библиотека . \r\nОт 07.00 часа до приключване на мероприятието на 24 май 2018 г. \r\n- всички паркинги на пл. „Княз Александър І”; \r\n- паркинга на пл. „Атанас Буров”; \r\n- паркинга на ул. „Княз Александър І” между бул. „Цар Освободител” и ул. „Московска”. \r\nПразничното шествие ще се проведе от 10.00 часа на 24 май 2018 г. по следния маршрут: от площада пред Археологическия музей по бул. “Цар Освободител”, бул. “Васил Левски” до паметника на  „Св. Св. Кирил и Методий” пред Националната библиотека. \r\nЗабранява се влизането в двете посоки на пътни превозни средства, както следва: \r\nОт 08.00 до 11.00 часа на 24 май 2018 г. по: \r\n- бул. „Цар Освободител” между бул. „В. Левски” и пл. „Независимост”; \r\n- ул. „Аксаков” между ул. „Г. Бенковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”; \r\n- ул. „Леге” между ул. „Съборна” и пл. „Атанас Буров”; \r\n- ул. „Дякон Игнатий” между ул. „Аксаков” и бул. „Цар Освободител”; \r\n- ул. „15 ноември” между бул. „Цар Освободител” и пл. „Св. Ал. Невски”; \r\n- ул. „Кн. Александър І” между ул. „Съборна” и пл. „Кн. Александър І”. \r\nОт 09.00 до 10.30 часа на 24 май 2018 г., с изключение на колите на масов градски транспорт, по: \r\n- бул. „Васил Левски” между бул. „Цар Освободител” и бул. „Янко Сакъзов”. \r\n- ул. „Оборище” между ул. „Кракра” и пл. „Св. Ал. Невски”; \r\n- ул. „Шипка” между бул. „Васил Левски” и ул. „Кракра”. \r\nОт 10.30 до 12.00 часа на 24 май 2018 г., включително и колите на масов градски транспорт, по: \r\n- бул. „Васил Левски” между бул. „Цар Освободител” и бул. „Янко Сакъзов”. \r\n- ул. „Оборище” между ул. „Кракра” и пл. „Св. Ал. Невски”, с изключение на тролейбусите; \r\n- ул. „Шипка” между бул. „Васил Левски” и ул. „Кракра”. \r\nЗа времето от 10.30 до 12.00 часа на 24 май 2018 г. се променят частично маршрутите на автобусни линии №№ 9, 280 и 306 както следва: \r\n- автобусна линия № 9 (в посока ул. „Ген. Гурко”): от бул. “Евлоги и Христо Георгиеви” обратен завой на Национален стадион “Васил Левски”, бул. “Евлоги и Христо Георгиеви” и по маршрута. \r\n- автобусни линии №№ 280 и 306 (в посока ул. „Шипка”): от бул. „Цариградско шосе” наляво по бул. „Евлоги и Христо Георгиеви”, ул. „Ген Гурко”, бул. „Васил Левски”, бул. „Цар Освободител” и по бул. „Цариградско шосе” по маршрутите; \r\nМаршрутите на тролейбусни линии №№ 1, 2, 4 и 11: \r\n- тролейбусни линии №№ 1 и 2 в посока съответно ж.к. Левски Г и ж.к. „Хаджи Димитър”: от Пета градска болница и ж.к. „Бъкстон” по маршрутите до кръстовище бул. „Васил Левски” – бул. „Цар Освободител”, надясно по бул. „Цар Освободител”, надясно по бул. „Евлоги и Христо Георгиеви”, надясно по ул. „Ген. Гурко” и наляво по бул. „Васил Левски” по маршрутите; \r\n- тролейбусни линии №№ 4 и 11 в посока съответно ж.к. „Хаджи Димитър” и площад „Сточна гара”: от ж.к. „Дружба 1 и 2 по маршрутите до кръстовище бул. „Цар Освободител” - бул. „Васил Левски”,  наляво по бул. „Васил Левски”, наляво по ул. „Ген. Гурко”, наляво по бул. „Евлоги и Христо Георгиеви” и надясно по бул. „Цариградско шосе” по маршрутите; \r\n- тролейбусите от линия №№ 1, 2 и 4, преминали преди затваряне на участъка, да се движат по маршрут: от ж.к. „Левски Г” и ж.к. „Хаджи Димитър” по маршрутите си до кръстовище ул. „Оборище” - бул. „Васил Левски”, надясно по бул. „Васил Левски” и надясно по бул. „Княз Александър Дондуков” по маршрутите; \r\n- тролейбусите от линия № 11, преминали в участъка между площад „Васил Левски” и площад „Сточна гара” преди затварянето, изчакват на площад „Сточна гара”. \r\nСтоличната дирекция на вътрешните работи осигурява охрана и постове за контрол и регулиране на движението на възловите кръстовища, като съвместно с линейния контрол на „Център за градска мобилност” ЕАД ще спират и възстановяват поетапно движението на пътните превозни средства в зависимост от преминаването на участниците в шествието.", "date": "2018.05.21", "title": "София: Въвежда се организация на движението за провеждане на тържествено шествие по повод Деня на българската просвета и култура и на славянската писменост на 24 май"}
{"url": "http://www.focus-news.net/news/2018/05/21/2524602/ria-novosti-putin-pozdravi-nikolas-maduro-s-preizbiraneto-mu-na-posta-prezident-na-venetsuela.html", "text": "Президентът на Русия Владимир Путин изпрати поздравителна телеграма на Николас Мадуро по случай преизбирането му на поста държавен глава на Боливарианска Република Венецуела, съобщиха от Кремъл, цитирани от РИА Новости.\r\n„В поздравленията си, Владимир Путин изрази увереност, че дейността на Николас Мадуро начело на държавата и в бъдеще ще способства за развитието на отношенията на стратегическо партньорство, съществуващи между двете страни“, се казва в съобщението.\r\nОсвен това, руският президент „потвърди готовността за продължаване на съвместната работа между Русия и Венецуела по двустранния и международния дневен ред“.\r\n„Президентът на Русия пожела на Николас Мадуро добро здраве и успехи в решаването на стоящите пред страната социално-икономически задачи, както и в провеждането на националния диалог в интересите на целия венецуелски народ“, се отбелязва още в посланието.\r\nПревод и редакция:", "date": "2018.05.21", "title": "РИА Новости: Путин поздрави Николас Мадуро с преизбирането му на поста президент на Венецуела"}
{"url": "http://www.focus-news.net/news/2018/05/21/2524593/rakovoditelyat-na-predstavitelstvoto-na-evropeyskata-komisiya-v-balgariya-ognyan-zlatev-pred-bnt-sreshtata-na-varha-es-zapadni-balkani-beshe-uspeshna.html", "text": "След 15 години застой имаме нов импулс по темата за европейската перспектива на Западните Балкани, каза ръководителят на Представителството на Европейската комисия в България Огнян Златев в интервю за предаването \"Още от деня\" по БНТ. Това съобщиха от пресцентъра на Представителството на Европейската комисия в България.\r\n\"Имаме конкретни инициативи от Софийската среща, които пряко ще помогнат на гражданите от региона\", допълни той. \"ЕС ще помогне за привличането на до 1 милиард евро инвестиции от международни финансови институции чрез гаранции и безвъзмездни средства от 190 милиона евро за 11 приоритетни транспортни проекта (автомобилен транспорт, железопътен транспорт, пристанища). Заделили сме също 30 милиона евро за осигуряването на широколентов интернет достъп в целия регион. По инициатива на комисар Мария Габриел беше обявена пътна карта за постепенното намаляване на тарифите на роуминга между Европейския съюз и Западните Балкани. \r\nСпоменаваната 2025 година е само индикативна цел и никога не е била посочвана като сигурна дата за разширяване на ЕС. От самите кандидатки за членство зависи, с каква скорост ще напредват по пътя към присъединяване. Техният напредък ще продължи да се оценява индивидуално\", добави още Златев.", "date": "2018.05.21", "title": "Ръководителят на Представителството на Европейската комисия в България Огнян Златев пред БНТ: Срещата на върха ЕС-Западни Балкани беше успешна"}
{"url": "http://www.focus-news.net/news/2018/05/21/2524605/predsedatelyat-na-komisiyata-po-vatreshna-sigurnost-v-ns-tsvetan-tsvetanov-provede-rabotna-sreshta-s-darzhavniya-sekretar-na-ministerstvoto-na-vatreshnite-raboti-na-rumaniya-nuku-marin.html", "text": "Председателят на Комисията по вътрешна сигурност и обществен ред в Народното събрание (НС) Цветан Цветанов проведе работна среща с държавния секретар на Министерството на вътрешните работи на Румъния Нуку Марин. Цветанов и представители на Комисията по вътрешна сигурност и обществен ред в Народното събрание са на посещение в Румъния по покана на Комисията по отбрана, обществен ред и национална сигурност в Камарата на представителите в северната ни съседка. Това съобщиха от пресцентъра на Народното събрание.\r\nНа срещата присъстваха още Кътълин Некула - генерален директор на отдела за международни връзки, Себастиан Кукос - главен инспектор на румънската жандармерия, Леонард Медрега - главен инспектор по миграция, Флориан Драгнеа - зам.-главен инспектор на румънската полиция и заместник-директорът на Гранична полиция Адриан Попеску. \r\n„За България и Румъния това е първият път, в който поемат председателството на Съвета на ЕС. Готови сме да ви предадем своя опит и да ви помагаме“, подчерта Цветан Цветанов. Той увери румънските си колеги, че могат да разчитат на България и за регионалните си инициативи по време на председателството им. „На разположение сме да ви съдействаме за предстоящото ви домакинство на Залцбургския форум през юни тази година“, каза още председателят на Комисията по вътрешна сигурност и обществен ред. \r\nПо думите на Цветан Цветанов двете страни могат да си сътрудничат с цел увеличаване на капацитета, а през следващия програмен период биха могли заедно да кандидатстват с проекти, свързани с охрана на външната граница. „България и Румъния отдавна вече не се състезават, а работят заедно за общото си присъединяване към Шенгенското пространство“, категоричен бе той. Цветанов допълни, че  регионът е изключително важен за сигурността на Европа, особено в контекста на завръщащите се бойци на ИДИЛ.", "date": "2018.05.21", "title": "Председателят на Комисията по вътрешна сигурност в НС Цветан Цветанов проведе работна среща с държавния секретар на Министерството на вътрешните работи на Румъния Нуку Марин"}
{"url": "http://www.focus-news.net/news/2018/05/21/2524592/48-godishen-balgarin-beshe-zadarzhan-v-marsiliya-obzor.html", "text": "Френските власти арестуваха в събота 48-годишен българин на железопътната гара в Марсилия, след като жена сигнализира за „странно поведение“. Гарата, основен транспортен възел, остана блокирана в продължение на четири часа, докато сапьори претърсваха периметъра ѝ. По-късно от Прокуратурата съобщиха, че мъжът е задържан под стража за подготовка на престъпление. „Това, което носеше, не беше взривно устройство, само по себе си не беше опасно, но беше оборудване, което може да се използва, за да се направи взривно устройство\", уточни представител на Прокуратурата. Полицията и прокуратурата заявиха, че разпитват арестувания в Марсилия човек, за да проверят дали е планирал атака. Кметът на града Жан-Клод Годен разпространи изявление, в което се казва, че атаката е била „предотвратена\" и че заподозреният е имал „очевидни терористични намерения\". По-рано днес стана ясно, че срещу него няма да бъдат повдигнати обвинения за подготовка на терористичен акт, каквито бяха първоначалните подозрения при задържането му. Той няма да бъде освободен заради българското му досие.\r\nОт българското Министерство на външните работи заявиха, че няма потвърдени данни за подготовка на терористичен акт от страна на задържания в Марсилия българин. От тям обясниха, че по информация на Посолството ни в Париж, българинът е задържан във връзка с издадена в България Европейска заповед за арест. От вътрешното ни министерство уточниха, че българинът е обявен за международно издирване през 2012 г. заради опит за убийство и влязла в сила 6-годишна присъда за лишаване от свобода.", "date": "2018.05.21", "title": "48-годишен българин беше задържан в Марсилия (ОБЗОР)"}
{"url": "http://www.focus-news.net/news/2018/05/21/2524606/d-r-kuzman-gelov-rzok-smolyan-4330-lv-sa-spreni-na-bolnitsi-v-oblastta-zaradi-otsastvie-na-patsienti-ot-otdeleniyata-prez-pochivni-dni.html", "text": "Служителите на Районна здравноосигурителна каса (РЗОК) – Смолян са извършили проверки в пет болници в област Смолян по време на почивни дни. Това  съобщи за Радио „Фокус“ – Смолян директорът на РЗОК – Смолян, д-р Кузман Гелов. Той уточни, че при проверките са констатирани 23 нарушения, като санкцията за всяко едно от тях е по 200 лв. Отделно от тях 4330 лв. са били спрени от плащане поради отсъствие на пациенти от от отделенията на лечебните заведения в почивните дни по време на проверките. Хората са се водили, че са на лечение в лечебните заведения, но са били в къщи по време на проверката, поясни д-р Гелов. Той допълни, че в една от болниците са констатирани два такива случая, а в друга – четири. „Това е масова практика и с проверката се доказва това, което се знае от всички. Другите нарушения са за неизпълнени лечебно-диагностични мероприятия в рамките на дните, в които е приет пациента, както и случаи, свързани с водене на документацията“, обясни д-р Гелов. Той подчерта, че данните са за проверки, извършени в края на април, но резултатите се оповестяват сега, тъй като е изчакан периодът за обжалване. Проверките са извършени на болниците в Смолян, Девин, Мадан, Златоград и СБР в Девин.Във всички проверени болници има открити нарушения, каза още д-р Гелов.\r\nНели ГЕРГЬОВСКА", "date": "2018.05.21", "title": "Д-р Кузман Гелов, РЗОК-Смолян: 4330 лв. са спрени на болници в областта заради отсъствие на пациенти от отделенията през почивни дни"}
{"url": "http://www.focus-news.net/news/2018/05/21/2524598/sofiya-vavezhda-se-organizatsiya-na-dvizhenieto-za-provezhdane-na-initsiativa-v-podkrepa-na-izgrazhdaneto-na-aets-belene-na-22-may.html", "text": "Въвежда се организация на движението в София за провеждане на инициатива в подкрепа на изграждането на АЕЦ „Белене” на 22 май 2018 г. Това съобщиха от пресцентъра на Столична община.\r\nОт 15.00 часа до приключване на мероприятието на 22 май 2018 г. се забранява престоят и паркирането на пътни превозни средства, с изключение на автобусите превозващи участниците в митинга на пл. „Кн. Александър І”.", "date": "2018.05.21", "title": "София: Въвежда се организация на движението за провеждане на инициатива в подкрепа на изграждането на АЕЦ „Белене” на 22 май"}
{"url": "http://www.focus-news.net/news/2018/05/21/2524608/aktsenti-v-sutreshniya-blok-dobro-utro-balgariya-na-radio-fokus-na-22-may.html", "text": "На 22 май се открива изложението „Царството на книгата“ в Ямбол, в града предстои богата културна програма в навечерието на 24 май. На 28 май се отбелязва денят на Ямбол, като кулминацията на празничната програма е концерт на легендарната група „Юрая Хийп“. Китаристът Мик Бокс обеща фантастично шоу. Още за събитията в Ямбол ще разберем от кмета  Георги Славов. \r\nПредстои отчетно-изборна конференция на СДС, на която ще се проведе политически дебат за бъдещето на партията. Жива ли е синята идея, как партията ще привлича младите хора? По тези и други въпроси ще коментираме със зам. председателя на СДС Румен Христов. \r\nНа 18 май народният представител Таско Ерменков написа в профила си във \"Фейсбук\", че е получил информация, според която водата в столицата е опасна за употреба и вдигна на крак отговорните институции. От ГЕРБ опровергаха съобщението. Има ли опасност за столичани ще разберем от Весела Стефанова, ръководител лабораторно-изпитателен комплекс. \r\nУчилище „Св. Паисий Хилендарски“ в село Долно Осеново е включено в списъка със защитени училища. Повече подробности за историята на училището и за инициативите, които се провеждат там ще научим от репортажа на колегата от Радио „Фокус“-Пирин Натали Стефанова. \r\nТенденцията за природосъобразен начин на живот отвори и темата за раждането вкъщи. Мода, социална философия или неоправдан риск е раждането в домашни условия ще научим от репортаж на Албена Жилекова от Радио „Фокус“ – Пазарджик.\r\nТези и още теми - в „Добро утро, България“ по Радио „Фокус“, от 6.00 до 10.00 на 22 май, с водещ Елеонора Чолакова.", "date": "2018.05.21", "title": "Акценти в сутрешния блок „Добро утро, България“ на Радио „Фокус“ на 22 май"}
{"url": "http://www.focus-news.net/news/2018/05/21/2524603/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-i-chlenove-na-komisiyata-posetiha-generalniya-inspektorat-na-rumanskata-zhandarmeriya.html", "text": "Председателят на Комисията по вътрешна сигурност и обществен ред Цветан Цветанов и членове на Комисията посетиха Генералния инспекторат на Румънската жандармерия, съобщиха от пресцентъра на Народното събрание. Там те се срещнаха с главния инспектор на жандармерията Себастиан Кукос и с други представители на нейното ръководство.  Българските депутати са на работно посещение в Румъния по покана на Комисията по отбрана, обществен ред и национална сигурност в Камарата на представителите в северната ни съседка и на нейния председател Дорел Къпрар. \r\nЦветан Цветанов благодари за топлото посрещане на домакините и отбеляза, че с подобни срещи се гради доверие между представителите на различните институции на двете страни. „Като съседи и партньори ние трябва да сме в постоянна комуникация и сътрудничество. Всички регионални инициативи и центрове, към които сме страна, са изключително важни за нас“, обясни председателят на Комисията по вътрешна сигурност и обществен ред. \r\nОт румънска страна запознаха българската делегация с дейността, задълженията и способностите на жандармерията, както и с бъдещите й планове за обучения и инициативи. Всички присъстващи се обединиха около мнението, че редът и сигурността стоят над политическата принадлежност и затова всички политици трябва да работят заедно за сигурността на гражданите.", "date": "2018.05.21", "title": "Председателят на Комисията по вътрешна сигурност и обществен ред Цветан Цветанов и членове на Комисията посетиха Генералния инспекторат на Румънската жандармерия"}
{"url": "http://www.focus-news.net/news/2018/05/21/2524607/mvr-predpriema-zasileni-merki-po-vreme-na-abiturientskite-balove-obzor.html", "text": "Взети са всички необходими мерки за обезпечаване на нормалното протичане на абитуриентските балове. Това съобщи на брифинг в ГДНП комисар Бойко Рановски,  началник на отдел „Пътна полиция“ - ГДНП. Участваха още  началникът на сектор „Патрулно-постова дейност“ към „Охранителна полиция“, старши инспектор Георги Георгиев и старши инспектор Красимира Стоядинова от отдел „Охранителна полиция“ - СДВР.\r\nИ тази година „Пътна полиция“ ще проведе операция „Абитуриент“, чиято основна цел е да си осигури безпроблемно провеждане на баловете.  Край всички учебни заведения и местата за празнуване ще има засилено  полицейско присъствие. Полицейски ескорти ще съпровождат зрелостниците от местата, на които се събират до увеселителните заведения.  Целта е празнуващите да бъдат максимално облекчени и да се придвижат бързо и безпроблемно, и да не затрудняват останалите участници в движението.  Комисар Рановски подчерта, че до питейните заведения ще има патрули, които следят да не се допусне шофиране след употреба на алкохол или упойващи вещества. Всички случаи на неправилен превоз ще бъдат заснети с камери и по тях ще бъде взето отношение.\r\nКонтролът в заведенията, където ще има празнуващи, ще бъде засилен, уточни старши инспектор Георги Георгиев и допълни, че вече са проведени срещи с фирмите, осъществяващи охранителна дейност. Създадена е и организация за завишен контрол по пренасянето, съхранението и използването на взривни вещества, огнестрелни оръжия, боеприпаси и пиротехнически изделия. Ще се следи и за недопускане на лица в нетрезво състояние.\r\nЗасилено полицейско присъствие е предвидено около сборните пунктове, училищата и увеселителните заведения, посочи старши инспектор Красимира Стоядинова от „Охранителна полиция“ – СДВР. В столицата са установени местата, на които ще има празнуващи и училищата, на които им предстои да изпратят своите зрелостници.  Баловете в София започват на 23 май и ще продължат до 30 май, като пикът ще е между 24 и 29 май.", "date": "2018.05.21", "title": "МВР предприема засилени мерки по време на абитуриентските балове (ОБЗОР)"}
{"url": "http://www.focus-news.net/news/2018/05/21/2524609/blagoevgrad-opasnost-ot-padashti-kamani-ima-v-rayona-na-kresnenskoto-defile-i-prohod-predela.html", "text": "Опасност от падащи камъни има в района на Кресненското дефиле и прохода Предел. Това каза за Радио „Фокус“ – Пирин дежурният служител в Областно пътно управление - Благоевград. Нормално интензивно е движението по главен път Е-79 и АМ „Струма“ в участъка им в областта. Няма ремонтни дейности по първокласните и второкласните пътища в региона.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nС нормална интензивност е трафикът в областния център. Всички светофарни уредби са изправни. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми и без задръствания се осъществява движението и на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание, без закъснение.\r\nНатали СТЕФАНОВА", "date": "2018.05.21", "title": "Благоевград: Опасност от падащи камъни има в района на Кресненското дефиле и проход Предела"}
{"url": "http://www.focus-news.net/news/2018/05/21/2524611/the-washington-post-mayk-pompeo-obeshta-che-blizkoiztochnite-sayuznitsi-na-sasht-shte-smazhat-horata-na-iran-po-tseliya-svyat.html", "text": "В понеделник държавният секретар на САЩ Майк Помпео предприе широкомащабна офанзива срещу правителството на Иран, като обеща да използва икономическата и военната мощ на Съединените американски щати, за да унищожи икономиката му и да „размаже“ бойците и „прокситата“ му по целия свят, пише американското либерално издание The Washington Post, в материал, представен без редакторска намеса.\r\nВ първата си голяма външнополитическа реч като държавен секретар, Помпео изброи десетки изисквания спрямо международните дейности на Иран, както и ядрената и ракетната му програма. Ако Техеран се съгласи на тези изисквания, заяви той, САЩ ще отменят всички санкции, ще възобновят дипломатическите си отношения със страната и ще й дадат достъп до съвременни технологии.\r\nПомпео заяви, че ще работи с американското Министерство на отбраната и регионалните съюзници – група, в която са Израел, Саудитска Арабия и останалите държави от Персийския залив – за „сдържане на иранската агресия“ в региона, включително по море и в киберпространството.\r\n„Ще обезпечим свободата на навигацията в тези води и в региона“, увери той в речта си пред Heritage Foundation във Вашингтон, консервативен тинк-танк, чиито идеи се възприемат от администрацията на Тръмп. „Ще работим предотвратяване и противодействие на зловредната кибер активност на Иран. Ще намерим иранските воини и техните проксита от „Хизбулла“ по света и ще ги смажем. Иран никога повече няма да има карт-бланш за доминация в Близкия Изток“.\r\nСлужители в Държавния департамент казват, че целта на речта е да очертае пътят, който е решил да следва Доналд Тръмп, след като обяви, че изкарва САЩ от ядрената сделка с Иран и възобновява санкциите – решение, което означава нарушение на обещанията, дадени от Вашингтон, коментира WP.\r\nМинистерството на финансите на страната вече върна санкциите срещу директорът на Централната банка на Иран и други компании и групи.\r\n„Иранският режим трябва да знае, че това е само началото“, предупреди Помпео.\r\n„След като пълните ни санкции влязат в сила, те ще водят борба за оцеляването на икономиката си“, добави държавният секретар. „Иран  ще бъде принуден да направи избор: или да се бори, за да запази жизненоважната подкрепа за икономиката си, или да продължи да пръска безценното си богатство за битки в чужбина. Няма да има ресурси и за двете“.\r\nМного европейски чиновници, включително тези, които договориха иранската сделка заедно със САЩ, се противопоставиха на позицията на администрацията на Тръмп за Иран, Парижкото споразумение за климата, преместването на американското посолство в Израел от Тел Авив в Ерусалим и повишването на вносните мита, обяснява американското издание. „С приятели като тези, на кой му трябват врагове“, заяви председателят на Европейският съвет Доналд Туск наскоро.\r\nНовият държавен секретар, който кара четвъртата си седмица на поста, даде ясно да се разбере, че САЩ са готови да се разправят с Европа, използвайки вторични санкции срещу компаниите, които правят бизнес в Иран, уточнява WP.\r\n„Разбираме, че възобновяването на санкциите и предстоящата кампания на натиск срещу режима на Иран ще предизвика икономически и финансови затруднения за редица наши приятели“, обясни Помпео. „Но трябва да знаете, че ние ще държим отговорни тези, които правят забранен бизнес в Иран“.\r\nПо време на преговорите за иранската сделка администрацията на Обама също започна с дълъг списък от изисквания, но направи отстъпки в хода на разговорите по въпроси, които смяташе за по-маловажни от целта да се постави лимит на иранската ядрена програма и осигуряването на международен контрол за развитието й, припомня американският вестник.\r\n„В списъка с изискванията спрямо Иран има всичко, освен приемане на Християнството и изглежда повече като искане за безусловна капитулация, отколкото истински опит за преговори“, заяви Джереми Шапиро, директор на Европейският съвет по международни отношения.\r\nПомпео заяви, че администрацията иска цялостно споразумение с Иран, а не само да внесе „поправки“ в ядрената сделка, известна като Съвместния всеобхватен план за действие (СВПД). Той поиска пълната капитулация на Иран по 12 точки. Съдейки по реакциите му на подобни предложения в миналото, Техеран най-вероятно ще отхвърли повечето, ако не всички, коментира изданието.\r\nСред елементите на списъка на желанията на Помпео са пълното признание за предишните опити на Иран да развие ядрено оръжие. Иран отхвърли някога да е искал да строи ядрени оръжия. Преговарящите на САЩ се опитаха неуспешно да накарат Иран да признае, че се опитва да я построи в началото на 2000-те години.\r\nДруги искания, с които иранците е малко вероятно да се съобразят,  включват спиране на обогатяването на уран и тестовете на балистични ракети и даването на позволение на международните инспектори за достъп до всички обекти, включително военни съоръжения, където критиците подозират, че се водят нелегални изследвания. Понастоящем инспекторите трябва да обосноват на какво основание са подозренията им.\r\nИзискването, с което Иран може да се съгласи теоретично, е освобождаването на всички граждани на САЩ, вкарани в затвора по различни обвинения, както и граждани на съюзници на Съединените щати като Франция и Великобритания. Най-малко шест американци са в затвора или не се знае къде са и се смята, че те ще бъдат използвани като разменна монета.\r\nПревод и редакция:", "date": "2018.05.21", "title": "The Washington Post: Майк Помпео обеща, че близкоизточните съюзници на САЩ ще „смажат“ хората на Иран по целия свят"}
{"url": "http://www.focus-news.net/news/2018/05/21/2524612/sliven-tazi-nosht-shte-bade-izvarshena-dezinsektsiya-na-kestenovite-darveta-v-grada.html", "text": "От 23.00 часа тази вечер ще бъде извършена първата от трите дезинсекции на кестеновите дървета на територията на град Сливен и Сливенските минерални бани. Това съобщиха от Община Сливен. Обработката е по график и ще продължи до 5 часа на 22 май.\r\nНа територията на Сливен и Сливенските минерални бани като тротоарни дървета или дървета в групи и масиви в паркова среда са картотекирани 406 дървета от вида Aesculus hippocastanum (Конски кестен). Те са на възраст между 40 и 80 години. Тези дървета - у нас и в други райони на Европа, страдат много от Миниращ листов молец. Това налага и обработката срещу вредителя.", "date": "2018.05.21", "title": "Сливен: Тази нощ ще бъде извършена дезинсекция на кестеновите дървета в града"}
{"url": "http://www.focus-news.net/news/2018/05/21/2524599/afp-izrael-privika-poslanitsite-na-ispaniya-sloveniya-i-belgiya-zaradi-glasuvaneto-za-gaza-v-oon.html", "text": "Израел призова посланиците на Испания, Словения и Белгия заради начина по който гласуваха страните им в предложението в ООН за провеждане на международно разследване за смъртта на десетки палестинци на границата на Ивицата Газа, заявиха от израелското Външно министерство в понеделник, предава AFP.\r\nИспанският и словенският посланици са привикани в понеделник, а белгийският във вторник, се обяснява в съобщението.\r\nАгенцията на ООН по човешките права гласува в петък да изпрати международен екип за разследване на военните престъпления, който да проучи обстоятелствата около действията на Израел. Трите европейски страни бяха сред 29-те, които гласуваха в полза на предложението\r\nПревод и редакция:", "date": "2018.05.21", "title": "AFP: Израел привика посланиците на Испания, Словения и Белгия заради гласуването за Газа в ООН"}
{"url": "http://www.focus-news.net/news/2018/05/21/2524613/varna-ruski-grazhdanin-s-neplateni-danatsi-za-nad-23-mln-rubli-ostava-pod-domashen-arest-do-nachaloto-na-sashtinskoto-proizvodstvo-po-ekstraditsiyata-mu.html", "text": "Варненският Окръжен съд определи мярка за неотклонение „домашен арест“ спрямо 53-годишния Юрий В., гражданин на Руската федерация, след постъпило искане на съдебните власти в родината му, чрез Интерпол-Москва, за временно задържане с намерение за екстрадиция. Това съобщиха от пресцентъра на съда. Заповедта за ареста му е издадена на 16 февруари от Районен съд в град Томск, Руска Федерация, за наказателно преследване – неплащане на данъци и такси, в особено големи размери. Според изпратените до българските власти документи в периода от 18 април 2014 г. до 28 март 2015 г., в Томск, в качеството му на директор на фирма „Технические средства охрани“ Юрий е натрупал данъчни задължения в размер на  23 413 196 руски рубли. Според Наказателния кодекс на Руската Федерация, за подобно престъпление предвидено максимално наказание е „лишаване от свобода“ за срок до 6 години. Деянието съставлява престъпление и според българския Наказателен кодекс.\r\nПрез април тази година, 53 годишният руски гражданин беше временно задържан под домашен арест за срок от 30 дни, докато се изчакваха документите от Русия за започване на производство по екстрадиция.\r\nСъдът, като съобрази всички представени доказателства и становища, прецени, че искането за временно задържане е съобразено с изискванията на Европейската конвенция за екстрадиция, както и че е налице валидна заповед за арест. Декларирано е и намерението на руските съдебни власти да искат екстрадицията. В съдебна зала бяха представени документи, удостоверяващи, че Юрий В. има постоянен адрес във Варна, където живее със семейството си и децата си, както и че стриктно е изпълнявал предишната си мярка за неотклонение.  Затова ВОС определи мярка „домашен арест“ до началото на същинското производство по екстрадиция.", "date": "2018.05.21", "title": "Варна: Руски гражданин с неплатени данъци за над 23 млн. рубли остава под домашен арест до началото на същинското производство по екстрадицията му"}
{"url": "http://www.focus-news.net/news/2018/05/21/2524616/burgas-s-normalna-intenzivnost-se-osashtestvyava-dvizhenieto-na-avtomobili-v-oblastta.html", "text": "С нормална интензивност се осъществява движението на автомобили в област Бургас, съобщи за Радио „Фокус“-Бургас дежурният в Областно пътно управление-Бургас. Пътищата са сухи и нормално проходими. Видимостта е отлична.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът за временните организации на движението е 31 декември 2018 г.\r\nВеселина НИКОЛОВА", "date": "2018.05.21", "title": "Бургас: С нормална интензивност се осъществява движението на автомобили в областта"}
{"url": "http://www.focus-news.net/news/2018/05/21/2524614/gencho-genchev-kmet-na-svishtov-v-nachaloto-na-yuni-shte-zapochne-podmyanata-na-vodoprovoda-na-45-ulitsi-v-grada.html", "text": "В началото на юни ще започне подмяната на водопровода на 45 улици в Свищов. Очаква се до края на настоящия месец да бъде сключен и договор с фирмата изпълнител, каза за Радио „Фокус“-Велико Търново кметът на Свищов Генчо Генчев. Той уточни, че дължината на мрежата, която ще бъде обновена, е около 2 км. След като бъдат поставени нови тръби, ще се извърши и преасфалтиране на улиците. „Интервенцията върху пътното платно ще е много сериозна. Ще се извърши подмяна на водопроводите и връзките към домовете на хората. Ще се ремонтират шахтите, където това е нужно и ще се изградят нови противопожарни системи“, допълни Генчев. Средствата, които предстои да бъдат инвестирани в тези ремонти и преасфалтирането на улиците, са в размер на близо 6 млн. лв. Част от тях са осигурени по Оперативна програма „Региони в растеж“, други са по Програмата за управление на отпадъците на Министерство на околната среда и водите, а последната част е от дългосрочен заем, който Общината е изтеглила. Кметът допълни и, че това е било крайно наложително, защото ремонтите не търпят отлагане.\r\nЛуиза ТРАНЧЕВА", "date": "2018.05.21", "title": "Генчо Генчев, кмет на Свищов: В началото на юни ще започне подмяната на водопровода на 45 улици в града"}
{"url": "http://www.focus-news.net/news/2018/05/21/2524619/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи, а пътните настилки са предимно сухи. Заради проливните валежи през нощта е повишена опасността от падащи камъни по всички направления в региона, затова водачите трябва да шофират със съобразена скорост и повишено внимание.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nНели ГЕРГЬОВСКА", "date": "2018.05.21", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/21/2524618/sliven-nagradiha-detsa-uchastvali-v-konkursi-na-obshtinskiya-savet-po-narkotichni-veshtestva.html", "text": "Редовно заседание на Общинския съвет по наркотични вещества-Сливен се проведе днес. Това съобщиха от Община Сливен. Заседанието започна с връчване на награди на деца, отличили се в конкурси за рисунка. Конкурсите бяха на теми “Мамо, татко, батко- не пушете“ и „Безопасно движение“, а децата сами избираха в кой от тях да се включат. Те са организирани от Общинския съвет по наркотични вещества, а наградите бяха връчени от председателя на съвета и заместник- кмет Пепа Чиликова.\r\nГрамоти и поощрителни награди получиха Карина Пеева, Рай Иванова, Иванина Иванова и Дария Динкова от Детска градина „Елица“.\r\nНаградени са още Кристияна Костадинова, Димана Карпутлиян, Красен Тотев и Теодора Пенева. Те са от Детска градина „Детски рай“.\r\nНаградени има и от Детска градина „Вержин и Хаик Папазян“. Това са Никол Николова, Люсиян Георгиев, Иван Атанасов и София Балездрова.\r\nДецата получиха грамоти и материални награди, а на връчването присъстваха техни близки и учители. На заседанието, продължило по предварително обявения дневен ред присъства и Валя Радева, член на съвета и секретар на Община Сливен.", "date": "2018.05.21", "title": "Сливен: Наградиха деца, участвали в конкурси на Общинския съвет по наркотични вещества"}
{"url": "http://www.focus-news.net/news/2018/05/21/2524620/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, заради превалявания от дъжд, каза за Радио „Фокус“ – Видин дежурният служител в Областно пътно управление-Видин. По републиканската пътна мрежа в областта в посока за граничен пункт „Дунав мост 2“ се движат предимно тежкотоварни автомобили. Най-много автомобили преминават  в участъка между Видин и Дунавци.  \r\nДвижението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. \r\nВ град Видин трафикът е с нормална интензивност.\r\nАнна ЛОЗАНОВА", "date": "2018.05.21", "title": "Видин: Мокри са пътните настилки в областта"}
{"url": "http://www.focus-news.net/news/2018/05/21/2524617/plovdiv-na-27-may-shte-bade-otbelyazan-praznikat-na-asenovgrad.html", "text": "а 27 май ще бъде отбелязан празникът на Асеновград. Това съобщиха за Радио „Фокус“-Пловдив от Общината. Честванията за Деня на Асеновград ще започнат още в края на съботния ден с концерт-спектакъл на Виолета Стамболийска „Духът на времето”, посветен на 30-та годишнина от първия Празник на Асеновград през 1988 г.\r\nВ празничната неделя на 27 май на официална церемония в криптата на Асеновата крепост ще бъдат удостоени тазгодишните носители на званието Почетен гражданин и от там ще тръгне тържествено шествие към пл. „Акад. Николай Хайтов”. Целият ден ще бъде изпълнен в много празнично настроение и културни мероприятия. В 11:00 ч. е церемония по издигане на националния флаг, а кметът на Асеновград д-р Емил Караиванов ще поздрави своите съграждани и гости на града с празнично слово на пл. „Акад. Николай Хайтов”.\r\nГрадският парк от 11:30 до 19:00 ч. ще се превърне в своеобразен панаир на традиционни български занаяти и местни специалитети. Ще има щандове на асеновградски производители и занаятчии, училища и творчески формации от общината. Пак там от 11:30 ч. ще започне концерт на представителния духов оркестър при ВВС- гр. Пловдив. След това от 12:00 ч. е концертът на вокална група „Хорошее настроение” от побратимения град Стари Оскол, Русия. Ще се насладим на празничен спектакъл на Капански фолклорен ансамбъл – Разград от 13:00 ч., а от 16:30 ч. ще има забавления за малки и големи с любими анимационни герои.\r\nВечерната програма по случай Деня на Асеновград ще започне в 18:30 ч. с музикалния етно-джаз проект „Glo Bal Kan” с участието на Недялко Недялков – кавал, Петър Миланов – китара, Стоян Янкулов- Стунджи – ударни, Боряна Петрова – вокал. Музикантите от „Шоуто на Слави” Борис Султарийски и Невена Цонева ще зарадват всички. Кулминацията на вечерта ще бъде първото за Асеновград 3D mapping show. Денят на Асеновград ще завърши с лазерно шоу и празнични илюминации.", "date": "2018.05.21", "title": "Пловдив: На 27 май ще бъде отбелязан празникът на Асеновград"}
{"url": "http://www.focus-news.net/news/2018/05/21/2524610/ventseslava-genova-ruo-varna-nyama-anulirani-pismeni-raboti-ili-otstraneni-zrelostnitsi-zaradi-opit-za-prepisvane-ili-podskazvane.html", "text": "Няма сигнали за нарушения на правилата за провеждане на държавния зрелостен изпит по български език и литература. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. По думите й държавният зрелостен изпит по български език и литература във Варненска област е приключил в 13.33 часа, когато Средно училище за деца с нарушено зрение са обявили край на изпита. Зрелостниците от учебното заведение са работили с удължено работно време, допълни Венцеслава Генова.\r\n„Няма протоколи за анулирани писмени работи, за отстранени ученици поради опит за преписване, подсказване или да си служат с други неразрешени средства“, каза още Венцеслава Генова.\r\nМарияна ВАЛЕНТИНОВА", "date": "2018.05.21", "title": "Венцеслава Генова, РУО – Варна: Няма анулирани писмени работи или отстранени зрелостници заради опит за преписване или подсказване"}
{"url": "http://www.focus-news.net/news/2018/05/21/2524621/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-sevlievo-i-antonovo-v-rayona-na-selo-sheremetya.html", "text": "В едната лента се осъществява движението в участък по път Севлиево – Велико Търново –  Антоново. В отсечката от км 133 до км 138, в района на село Шереметя, се извършва ремонт. Трафикът се регулира със светофарна уредба, а дейностите трябва да приключат до 31  май. Това съобщиха за Радио „Фокус“ – Велико Търново от Областно пътно управление-Велико Търново. Времето на територията на областта е предимно ясно. Настилките са сухи. В региона няма  допълнително въведени ограничения. Изграждането на пътна връзка затруднява движението в участък от пътя между село Поликраище и Елена. Движението в отсечката от км 16+800 до км 17+570 да се осъществява с повишено внимание, призоваха от Областното пътно управление и уточниха, че дейностите трябва да приключат до 12 юни. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш.\r\nЛуиза ТРАНЧЕВА", "date": "2018.05.21", "title": "Велико Търново: В едната лента се осъществява движението по пътя между Севлиево и Антоново, в района на село Шереметя"}
{"url": "http://www.focus-news.net/news/2018/05/21/2524625/sport-golmaystorat-na-italianskata-seriya-a-ne-vleze-v-sastava-na-arzhentina-za-svetovnoto-parvenstvo-v-rusiya.html", "text": "Старши-треньорът на Аржентина Хорхе Сампаоли определи състава за Световното първенство в Русия. Прави впечатление отсъствието на нападателя на Интер Мауро Икарди, който стана голмайстор на италианската Серия „А“ през този сезон с 29 попадения.  Той рядко получава повиквателни за представителния отбор на страната си, след като отне жената на бившия нападател на Барселона и Аржентина Макси Лопес – Уанда Нара. В нападението на южноамериканския футболен колос ще се подвизават Лео Меси, Пауло Дибала, Гонсало Игуаин и Серхио Агуеро.", "date": "2018.05.21", "title": "Спорт: Голмайсторът на италианската Серия „А“ не влезе в състава на Аржентина за Световното първенство в Русия"}
{"url": "http://www.focus-news.net/news/2018/05/21/2524642/blagoevgrad-tarzhestveno-vrachvane-na-diplomite-na-absolventite-ot-fakulteta-po-pedagogika-na-yuzu-neofit-rilski-shte-se-provede-na-22-may.html", "text": "Тържествено връчване на дипломите на абсолвентите от Факултета по педагогика на ЮЗУ „Неофит Рилски“ в Благоевград ще се проведе на 22 май. Това съобщиха от пресцентъра на висшето учебно заведение. Събитието ще се състои от 10:00 часа в Аулата на Югозападния университет.\r\nСвоите дипломи в празничния ден ще получат 238 бакалаври и 270 магистри от 18 специалности – „Предучилищна и начална училищна педагогика“,  „Начална училищна педагогика и чужд език“, „Предучилищна педагогика и чужд език“, „Социална педагогика“, „Специална педагогика“, „Педагогика и образователен мениджмънт“, „Педагогика за надарени деца“, „Педагогика на обучението по физическо възпитани и спорт“ и др.\r\nПо традиция отличниците на випуска ще получат плакет на Югозападния университет „Неофит Рилски“ за показаните високи резултати в процеса на своето обучение.\r\nНа тържествената церемония са поканени представители на общинското и областното ръководство, преподаватели с принос за издигане авторитета на Факултета по педагогика, директори на училища-партньори, учителски синдикати и партньори по проекти.", "date": "2018.05.21", "title": "Благоевград: Тържествено връчване на дипломите на абсолвентите от Факултета по педагогика на ЮЗУ „Неофит Рилски“ ще се проведе на 22 май"}
{"url": "http://www.focus-news.net/news/2018/05/21/2524643/nv-tsar-simeon-ii-prisastva-na-otkrivaneto-na-izlozhbata-prirodata-na-hartiya-i-portselan-v-natsionalniya-prirodonauchen-muzey-pri-ban.html", "text": "На 18 май 2018 г. по покана на княз Никита Лобанов-Ростовский Н.В. Цар Симеон II посети Националния природонаучен музей и разгледа дарената от княза колекция от експонати. Те бяха подредени в специална изложба на тема: “Природата на хартия и порцелан”. На откриването присъстваха посланикът на Русия Н.Пр. Анатолий Макаров, Теофана, принцеса на Саксония, бившият посланик на България в Лондон г-н Валентин Добрев, г-н Румен Петков и др. Това съобщиха от пресофиса на Н.В. Цар Симеон II.\r\nКняз Ростовский разказа пред журналисти за дългогодишните си връзки с музея, за страстта си да издирва и събере своя сбирка от минерали. Също така той направи дарение за реставрирането на една от залите в музея, която се планира да бъде открита през есента на тази година и в която ще бъдат изложени минералогически експонати. Сред най-интересните е парче от планетата Марс, която князът е получил като подарък от Приронаучния факултет на Оксфордския университет.\r\nКнязът лично показа на Негово Величество изложбата с дарените предмети, а Царят го поздрави за неговата обществено полезна дейност в България, на която той е свидетел от дълги години. Негово Величество също отбеляза, че подобни изложби много допринасят за популяризирането на природата и дейността на Националния природонаучен музей.\r\nКняз Ростовский запозна Царя с бъдещите си планове да участва в откупуването на експонати за музея на манастира “Свети Кирик”, както и да спонсорира издаването на каталог на българските жени художнички чрез фондацията “Св. Кирил и Методий”.", "date": "2018.05.21", "title": "Н.В. Цар Симеон II присъства на откриването на изложбата “Природата на хартия и порцелан” в Националния природонаучен музей при БАН"}
{"url": "http://www.focus-news.net/news/2018/05/21/2524624/prezidentat-rumen-radev-prizova-balgarskoto-pravitelstvo-da-izpolzva-polozhitelniya-impuls-ot-negovata-vizita-v-rusiya-za-realizatsiyata-na-proekti-ot-vzaimen-interes-obzor.html", "text": "Президентът Румен Радев призова българското правителство да използва положителния импулс от неговата визита в Русия за реализацията на проекти от взаимен интерес. Днес Радев се срещна с министър-председателя на Руската федерация Дмитрий Медведев, а след края ѝ българският държавен глава обяви, че тази среща е пробив, защото възобновява диалога между България и Русия на най-високо ниво след продължително прекъсване. „Визитата ми вече дава резултат. В последните седмици българското правителство излезе от летаргията по отношение на Русия. Знаете, че вече има анонси за съживяването на проекта АЕЦ „Белене“, което предполага и руско участие“, посочи президентът. По думите на държавния глава, проведеното наскоро посещение на българския министър на енергетиката в Русия е похвално, но и недостатъчно.\r\nРумен Радев подчерта, че тези срещи отварят възможности за работа на министрите от двете държави. „Затова очаквам, и тук вече премиерът Медведев се ангажира, есента, най-вероятно септември, да се състои отлаганата от години 16-а сесия на Междуправителствената комисия по икономическо и научно-техническо сътрудничество. Там вече в конкретика всички проекти трябва да се разглеждат и съответно да се вземат решения по тях“, добави президентът.\r\nДържавният глава посочи също така, че средата за сигурност остава сложна и ЕС осъзнава необходимостта от директни доставки на природен газ в държавите-членки на съюза. „Затова аз призовавам правителствата на двете държави да преразгледат още веднъж възможността за пряка доставка на руски газ през Черно море в България, разбира се, с Европейската комисия“, каза Румен Радев и открои като пример в това отношение проекта „Северен поток“.\r\nВ отговор на въпрос дали на срещата са били обсъдени наложените от ЕС на Русия санкции, президентът отбеляза, че темата не е била коментирана, но санкциите не са повод за замразяване на отношенията. Пред представителите на медиите Румен Радев посочи, че има въпроси, на  които трудно би се намерило решение, но не трябва да се бяга от диалог. Като такъв президентът Радев открои лицензионния режим за производство на военна техника, въоръжение и резервни части по спогодба между НРБ и СССР. По думите му, тук България има своите определени интереси и както е обяснил откровено на премиера Медведев, „българският военнопромишлен комплекс е важна част от българската икономика“.\r\n„Има изисквания на руската страна, които са неприемливи за нас и България трябва да отстоява своите интереси“, подчерта Румен Радев. Като пример той открои претенцията България предварително да съгласува с руската страна продажба на произведена у нас военна техника и въоръжение в други държави. „Това за нас е неприемливо.  Много ясно го обясних на премиера Медведев, но това не означава, че не трябва да има диалог и намиране на решение, което е взаимноизгодно и за двете страни“, добави още президентът.\r\nВ Москва Румен Радев поднесе венец пред паметника на Светите братя Кирил и Методий и отдаде почит пред паметника на героите от Плевенската епопея в Руско-турската Освободителна война от 1877-1878  г.\r\nПо-късно през деня в Болшой театър държавният глава и неговата съпруга ще присъстват на оперната постановка „Зигфрид“ от Рихард Вагнер на Софийската опера и балет.\r\nВ сградата на българското посолство в руската столица Румен Радев ще разговаря с изтъкнати български и руски културни дейци и общественици. Утре в Сочи българският държавен глава ще се срещне със своя руски колега президента Владимир Путин.", "date": "2018.05.21", "title": "Президентът Румен Радев призова българското правителство да използва положителния импулс от неговата визита в Русия за реализацията на проекти от взаимен интерес (ОБЗОР)"}
{"url": "http://www.focus-news.net/news/2018/05/21/2524645/plovdiv-podpisaha-dogovor-za-izgrazhdane-na-kompostirashta-instalatsiya-za-biorazgradimi-otpadatsi-v-grada.html", "text": "Министърът на околната среда и водите Нено Димов и заместник-кметът на Пловдив с ресор „Общинска икономика, здравеопазване, екология и управление на отпадъците“ Розалин Петков подписаха в София договор за изграждане на компостираща инсталация за разделно събрани зелени и/или биоразградими отпадъци. Това съобщиха за Радио „Фокус“-Пловдив от Общината. Проектът е по процедура чрез директно предоставяне BG16M1OP002-2.005 „Проектиране и изграждане на компостиращи инсталации за разделно събрани зелени и/или биоразградими отпадъци“ по приоритетна ос 2 „Отпадъци“ на Оперативна програма „Околна среда 2014-2020 г.“ Стойността е 9 023 913,84 лв., от които 6 070 538,46 лв. безвъзмездна финансова помощ, а срокът е 24 месеца.\r\nКапацитетът на инсталацията е 15 000 тона и е само за растителни отпадъци, като дейностите на площадката за компостиране ще бъдат извършвани по начин, недопускащ замърсяване на околната среда.\r\nИнвестиционното намерение обхваща както основна инфраструктура на терен в индустриалната зона в район „Северен“, така и изграждане на съпътстваща инфраструктура – водопровод, канализация, електроприсъединяване и път за достъп. Общината ще осигури разделно събиране на зелените отпадъци от поддържането на паркове и градини, улично озеленяване, от училища и детски градини, траурни паркове и от два квартала с еднофамилни и двуфамилни къщи с дворове.\r\nОбщата цел на проекта е намаляване на количеството депонирани зелени и биоразградими битови отпадъци, както и ефективното им използване като ресурс чрез изграждане на компостираща инсталация с капацитет 15 000 т/год. на територията на Община Пловдив.\r\nИзпълнението ще подпомогне постигането на националните цели, заложени в българската нормативна уредба и в Националния план за управление на отпадъците за периода 2014-2020 г. за ограничаване количеството на депонираните биоразградими отпадъци до 2020 г. до 35% от общото количество на същите отпадъци, образувани към 1995 г.", "date": "2018.05.21", "title": "Пловдив: Подписаха договор за изграждане на компостираща инсталация за биоразградими отпадъци в града"}
{"url": "http://www.focus-news.net/news/2018/05/21/2524615/fox-news-dzhina-haspel-se-zakle-kato-direktor-na-tsru.html", "text": "Президентът на САЩ похвали Джина Хаспел по време на церемонията, на която тя се закле като новия директор на Централното разузнавателно управление (ЦРУ) в понеделник и заявим че „никой в страната не е по-квалифициран от нея“ за този пост, предава американската новинарска телевизия Fox News.\r\nПо време на церемонията, на която присъства също вицепрезидентът на САЩ Майк Пенс и държавният секретар Майк Помпео, държавният глава заяви, че службата е съставена от „най-елитните професионални разузнавачи на планетата“.\r\nКандидатурата на Хаспел за директор на ЦРУ бе одобрена окончателно в четвъртък и тя стана първата жена, която застава начело на разузнавателната служба, въпреки опозицията на Демократическата партия заради ролята й в затворите на ЦРУ и мъченията над затворниците в тях.\r\nПревод и редакция:", "date": "2018.05.21", "title": "Fox News: Джина Хаспел се закле като директор на ЦРУ"}
{"url": "http://www.focus-news.net/news/2018/05/21/2524646/varna-kontsert-v-devnya-sabra-blizo-1000-leva-za-bolno-dete.html", "text": "961.92 лeва бяха събрани от жители на Девня на благотворителен концерт в подкрепа на болно дете от София. Това съобщиха от пресцентъра на Община Девня. Концертът бе организиран от Сдружението на родителите на деца със Синдром на Даун и с любезното съдействие на Община Девня. За каузата на Мими, която е със Синдром на Даун и страда от остра лимфобластна Б-клетъчна левкемия, на откритата сцена в парк „Разсадника“ участие взеха танцови фолклорни състави от Девня и Варна, малчуганите от модерен балет „Тиерра“, индивидуални изпълнители на различни по своя жанр песни и др. Сценарист на благотворителния концерт в неделя бе заместник-кметът на Общината Донка Йорданова. За каузата на Мими и нейното семейство жени от различни населени места изпратиха своите домашно приготвени сладкиши и лакомства, които бяха продадени в рамките на събитието.", "date": "2018.05.21", "title": "Варна: Концерт в Девня събра близо 1000 лева за болно дете"}
{"url": "http://www.focus-news.net/news/2018/05/21/2524644/the-jerusalem-post-spored-mirniya-plan-na-donald-tramp-stolitsa-na-palestina-tryabva-da-stane-predgradie-na-erusalim.html", "text": "Предградието на Ерусалим Абу Дис, на изток от Свещения град, трябва да стане столица на бъдеща Палестинска държава според замислите на американския президент Доналд Тръмп за мирно споразумение между евреите и палестинците, заяви председателят на израелската партия „Йеш Атид“ Яир Лапид в понеделник, цитиран от електронното издание The Jerusalem Post.\r\n“През почивните дни, различни източници разкриха, че в американския документ, който ще бъде представен следващия месец, Абу Дис ще бъде споменат като столица на Палестина“, заяви Лапид по време на партийно заседание.\r\nСпоред неговите думи, премиера на Израел Бенямин Нетаняху знае за плана и се е съгласил с него, пише вестникът.\r\n„Това води до два въпроса“, посочи Лапид. „Единият е, дали решението за две държави е обратно на масата със съгласието на премиера? Вторият е, дали Абу Дис е приемлив за Нетаняху като бъдеща палестинска столица. Знам, че премиерът не дава интервюта, но има граници на неговото мълчание. Ако това е вярно, израелското общество трябва да го знае“, подчерта той.\r\nПо време на срещата на „Ликуд“, чийто председател е премиерът, малко след това, Нетаняху не коментира конкретно по въпроса, но заяви: „Нашите успехи тепърва предстоят. Нашите политики не се основават на слабост. Не се базират на концесии, които ще ни поставят под заплаха“.\r\nНетаняху добави, че „Ликуд“ вярва в правото на еврейския народ над неговата земя и има воля за мир със съседите си, които действително го желаят.\r\nПревод и редакция:", "date": "2018.05.21", "title": "The Jerusalem Post: Според мирния план на Доналд Тръмп столица на Палестина трябва да стане предградие на Ерусалим"}
{"url": "http://www.focus-news.net/news/2018/05/21/2524626/krasimir-uzunov-shte-napravim-glupav-kompromis-ako-pozvolim-imeto-ilindenska-makedoniya-tozi-kompromis-shte-ni-se-varne-varhu-glavata-po-kasno.html", "text": "Ще направим глупав компромис, ако позволим името „Илинденска Македония“, и този компромис ще ни се върне върху главата по-късно. каза пред Радио \"Фокус\" президентът на Агенция и Радио \"Фокус\" Красимир Узунов. \"Когато гърците могат да направят митинг по проблема с името и да спорим дали са били 150, 180, 250 или един милион и там да няма разлика между ПАСОК, „Нова демокрация“ или „Златна зора“ и всички да са заедно, можем да им свалим шапка. Когато подписваме Ньойския договор – 400-хиляден митинг на центъра на София. Сега, ако кажем, че трябва да направим Свети Дух, ние ще съберем резултата от 45 години комунизъм с 25 години безхаберие. Това са 70 години, в които ние не знаем защо Свети Дух е Ден на Македония. Значи, никой от нас не иска Македония да я заграби и едва ли не да превърне, както казваше проф. Николай Генчев, Охридското езеро в гребна база на Софийския университет. Но ние трябва да имаме спокойствието на една сигурна държава. Днес има един коментар на Александър Русинов в „Нова Македония“, който казва: „Каквото и да правим, както и да ставаме Илинденска Македония, след пет години ще вземат да ни разделят българи и албанци, тогава какво ще правим“? Тоест, ние трябва да мислим стратегически като държава, която има 1300, вече - 1400 години история, и това, което минава през управлението, наистина е временно, да мисли за държавата.\", заяви Красимир Узунов и посочи също, че държавите от Западните Балкани трябва да тръгнат към мирно решение на въпросите помежду им, защото няма нищо по-страшно от гражданска война, а българското правителство не бива да бъде посредник.", "date": "2018.05.21", "title": "Красимир Узунов: Ще направим глупав компромис, ако позволим името „Илинденска Македония“ - този компромис ще ни се върне върху главата по-късно"}
{"url": "http://www.focus-news.net/news/2018/05/21/2524647/ntsv-knyaginya-kalina-i-saprugat-y-g-n-kitin-munyos-prisastvaha-na-tseremoniyata-po-predavaneto-na-grand-krasta-na-ordena-na-alfonso-h-el-sabio-v-grad-segoviya.html", "text": "На 14 май 2018 г. в залата на царете в замъка Алкасар в гр. Сеговия, Кралство Испания, Н.Ц.В. Княгиня Калина и съпругът й Китин Муньос присъстваха на церемонията по предаването на Гранд Кръста на Ордена на Алфонсо Х Ел Сабио на 14 личности в областта на културата, икономиката и политиката. Това е най-големият орден на Испания за култура и образование, съобщиха от  пресофиса на Н.В. Цар Симеон II.\r\nСред наградените беше Ирина Бокова за дейността й като Генерален директор на ЮНЕСКО, която получи отличието си от премиера на Испания Мариано Рахой.\r\nВ изказването си той отбеляза, че с тази вече традиционна церемония Испания отдава признание на усилията и таланта на заслужили личности. Сред наградените са още: кардиологът Валентин Фустер, бизнесменът Алисия Копловиц, собственикът на галерията Соледад Лоренсо, генералният секретар на иберо-американския генерален секретариат Ребека Гринспан и художникът и скулптор Кармен Лафон.\r\nОтличието получиха бившият директор на Кралската академия на езика Виктор Гарсия де ла Конча, бившият министър на икономиката Карлос Солчага, бившият директор на Музео дел Прадо Мигел Сугаса, бизнесменът и бившият президент на Висшия съвет на търговските камари Хосе Хоакин де Исаси-Исасменди и съветник на Международната търговска камара в Париж Гилермо де ла Дееса.\r\nНа церемонията присътваха министърът на образованието, културата и спорта Иниго Мендес де Виго и кметът на Сеговия Клара Лукеро.", "date": "2018.05.21", "title": "Н.Ц.В. Княгиня Калина и съпругът й г-н Китин Муньос присъстваха на церемонията по предаването на Гранд Кръста на Ордена на Алфонсо Х Ел Сабио в град Сеговия"}
{"url": "http://www.focus-news.net/news/2018/05/21/2524622/montana-zrelostnik-ot-grada-e-hvanat-da-prepisva-na-maturata-po-balgarski-ezik-i-literatura.html", "text": "Зрелостник от Монтана е хванат да преписва на матурата по български език и литература, съобщиха за Радио „Фокус“ от Регионалното управление на образованието. Работата на ученика е анулирана. Той е полагал изпит в сградата на Финансово-стопанската гимназия в Монтана, където квесторите са установили, че преписва от мобилния си телефон.\r\n925 зрелостници се явиха на матурата по български език и литература в област Монтана. Изпитът се проведе в 19 училища в областта, 250 квестори отговаряха за реда в залите.", "date": "2018.05.21", "title": "Монтана: Зрелостник от града е хванат да преписва на матурата по български език и литература"}
{"url": "http://www.focus-news.net/news/2018/05/21/2524652/sport-etar-pobedi-kato-gost-dunav-i-specheli-pley-ofa-za-11-to-myasto.html", "text": "Футбол: Великотърновският Етър победи в Русе местния Дунав и спечели плей-офа за 11-то място в елитната ни група с общ резултат от 4:1 от двата мача. И двата отбора завършиха мача с 10 човека, след като Милчев от Дунав и Бадара от Етър бяха изгонени в 75-тата минута. Головете за гостите отбелязаха Батрович от дузпа и Иван Стоянов, а за домакините точен беше Н‘Дияе.", "date": "2018.05.21", "title": "Спорт: Етър победи като гост Дунав и спечели плей-офа за 11-то място"}
{"url": "http://www.focus-news.net/news/2018/05/21/2524649/balgariya-komentari-v-svetovnite-medii-agentsiya-fokus.html", "text": "Водещият експерт от Фонда за национална енергийна сигурност Игор Юшков коментира изявлението на българския президент Румен Радев, че страната се нуждае от директни доставки на руски газ през Черно море, пише руският ежедневник „Известия“.\r\n„Българите все още имат шансове. Първата нитка на „Турски поток“ е достроена до брега на Турция и е напълно възможно втората нитка да е достроена до акваторията на България и да е останала до там в замразено състояние“, заяви Юшков пред журналист от телевизионния канал RT.\r\nСпоред неговите думи, за всички би било изгодно, маршрутът на втората нитка да минава през България. Експертът обясни, че по това направление вече са подписани всички необходими междуправителствени съглашения.\r\n„Но не трябва да се таят надежди занеочаквано намаление на газа за България и свърхприходи от транзита“, обясни още той.\r\n***България възобнови плановете си за построяване на АЕЦ „Белене“ и е отворена за участие на Русия в проекта, заяви президентът на страната Румен Радев в понеделник след разговора си с руския премиер Дмитрий Медведев в Москва, пише електронното издание на турския консервативен ежедневник Yeni Safak.\r\nБългария наложи мораториум върху строителството на 2000 мегаватовата централа през 2012-а година, след като не успя да намери инвеститори, коментира изданието. Тя бе подложена на натиск от Вашингтон и Брюксел да намали енергийната си зависимост от Русия, която трябваше да построи електроцентралата.\r\nМиналата седмица българското правителство реши да поиска от парламента да вдигне забрана за развитието на ядрения проект, припомня Yeni Safak.\r\n„Вече бе обявено, че проектът за АЕЦ „Белене“ ще бъде възобновен, което предполага също и руско участие“, заяви Радев пред репортерите в понеделник, след като се срещна с Медведев.\r\nБългария, обяснява турският ежедневник, трябва да плати повече от 620 милиона евро на руската държавна компания „Росатом“ за това, че прекрати проекта „Белене“, но също получи части за два хиляда мегаватови реактора. В резултат, страната трябва да реши какво ще прави с оборудването.\r\nОтделно от това, Радев заяви също, че разговорите за директни доставки на руски газ в България могат да бъдат продължени.\r\n„Йени Шафак“ обяснява, че в България властта се държи от премиера и правителството, а президента има церемониална роля, но може да влияе върху общественото мнение, да назначава посланици и да налага вето на закони.", "date": "2018.05.21", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/05/21/2524653/anadolu-agency-palestinskiyat-prezident-shte-bade-izpisan-skoro-ot-bolnitsata.html", "text": "Палестинският президент Махмуд Аббас „се чувства добре“ в болницата и ще бъде изписан вероятно утре, заяви Саеб Ерекат, председател на изпълнителния комитет на Организацията  за освобождение на Палестина (ООП).\r\n„Той се възстановява добре и резултатите от прегледа му са много обнадеждаващи“, казва Ерекат.\r\nМахмуд Аббас беше приет в болница в неделя, със симптоми на треска, остана през нощта и беше прегледан от лекарите в кардиологичното отделение.\r\n„Президентът Аббас страда от инфекция на вътешното ухо , която е засегнала и дробовете му“, казва анонимен източник от здравното заведение.\r\nМиналата седмица президентът на Палестинската автономия е претърпял операция на едно от ушите си, след което се е връщал два пъти в болницата.  Юлиян Марков", "date": "2018.05.21", "title": "Аnadolu Agency: Палестинският президент ще бъде изписан скоро от болницата"}
{"url": "http://www.focus-news.net/news/2018/05/21/2524651/federika-mogerini-nyama-alternativa-na-iranskoto-yadreno-sporazumenie.html", "text": "Върховният представител на Европейския съюз за външната политика и сигурността Федерика Могерини  заяви, че „няма алтернатива на иранското ядрено споразумение“ в отговор на изказването на американския държавен секретар Майк Помпео, в което той заплаши Иран с „безпрецедентни санкции“, предава AFP.\r\n„Речта на държавният секретар Помпео не показва как излизането (на САЩ) от иранската ядрена сделка е направило или ще направи района по-защитен от заплахата за ядрено въоръжаване или как ще ни постави в по-добра позиция да влияем върху действията на Иран извън обхвата на ядреното споразумение“, казва Могерини. Юлиян Марков", "date": "2018.05.21", "title": "Федерика Могерини: Няма алтернатива на иранското ядрено споразумение"}
{"url": "http://www.focus-news.net/news/2018/05/21/2524648/izvestiya-spored-ruski-ekspert-za-vsichki-bi-bilo-izgodno-vtorata-nitka-na-turski-potok-da-mine-prez-balgariya.html", "text": "Водещият експерт от Фонда за национална енергийна сигурност Игор Юшков коментира изявлението на българския президент Румен Радев, че страната се нуждае от директни доставки на руски газ през Черно море, пише руският ежедневник „Известия“.\r\n„Българите все още имат шансове. Първата нитка на „Турски поток“ е достроена до брега на Турция и е напълно възможно втората нитка да е достроена до акваторията на България и да е останала до там в замразено състояние“, заяви Юшков пред журналист от телевизионния канал RT.\r\nСпоред неговите думи, за всички би било изгодно, маршрутът на втората нитка да минава през България. Експертът обясни, че по това направление вече са подписани всички необходими междуправителствени съглашения.\r\n„Но не трябва да се таят надежди занеочаквано намаление на газа за България и свърхприходи от транзита“, обясни още той.\r\nПревод и редакция:", "date": "2018.05.21", "title": "„Известия“: Според руски експерт, за всички би било изгодно втората нитка на „Турски поток“ да мине през България"}
{"url": "http://www.focus-news.net/news/2018/05/21/2524650/afp-stana-yasna-nominatsiyata-za-premier-v-italiya.html", "text": "Стана ясно предложението за бъдещ премиер на коалиционното правителство, съставено от популистката партия „Пет звезди“ и крайно-дясната Лига, предава AFP.\r\nЗа премиер е предложен малко известния 54-годишен адвокат Джузепе Конте. Кандидатурата му е представена на италианския президент Серджо Матарела.\r\n„Конте е експерт в опростяването, премахването на бюрократичните процедури и подреждането на административната машина , което е и основното искане на бизнеса“, казва за него лидера на Лигата Матео Салвини.\r\nКонте е от екипа на лидера на „Пет звезди“ Луиджи ди Майо. \r\nПрезидентът Матарела не е обявил дали ще подкрепи кандидатурата му.  Юлиян Марков", "date": "2018.05.21", "title": "AFP: Стана ясна номинацията за премиер в Италия"}
{"url": "http://www.focus-news.net/news/2018/05/21/2524654/tass-pozitsiyata-na-germaniya-za-iran-ostava-nepromenena.html", "text": "Позицията на Германия за Иран остава непроменена след изказването на американския държавен секретар Майк Помпео, предава TACC.\r\nГерманският външен министър Хайко Маас е казал това на срещата на министрите на външните работи на страните от Г-20, която се провежда в аржентинската столица Буенос Айрес.\r\n„Ние приехме за сведение американската позиция, изказана тази сутрин“, казва той. По негови думи това не е изненада“.\r\nХайко Маас е припомнил, че му предстои посещение във Вашингтон , където ще проведе лична среща с Майк Помпео.\r\n„За нас ситуацията не се променя. На срещата в София ЕС подаде единен сигнал, за това, че искаме да запазим иранското ядрено споразумение“, добави Маас. Юлиян Марков", "date": "2018.05.21", "title": "ТАСС: Позицията на Германия за Иран остава непроменена"}
{"url": "http://www.focus-news.net/news/2018/05/21/2524623/afp-sasht-obyaviha-che-izborite-vav-venetsuela-sa-falshifitsirani.html", "text": "Вицепрезидентът на САЩ Майк Помпео обяви в понеделник, че изборите във Венецуела са „фалшифицирани“, докато Вашингтон обяви, че въвежда нови санкции срещу режима на Николас Мадуро, който спечели втори мандат начело на страната, предава AFP.\r\n„Изборите във Венецуела бяха фалшифицирани – нито бяха свободни, нито честни. Нелегитимният резултат от този изфабрикуван процес е нов удар срещу гордата демократическа традиция на Венецуела“, заяви Пенс чрез съобщение.\r\n„САЩ няма да стоят и да гледат, докато Венецуела се срива и мъките на нейния смел народ продължават“, се добавя в изявлението.\r\nПревод и редакция:", "date": "2018.05.21", "title": "AFP: САЩ обявиха, че изборите във Венецуела са „фалшифицирани“"}
