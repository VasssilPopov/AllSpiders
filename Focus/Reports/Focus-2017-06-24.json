{"url": "http://www.focus-news.net/news/2017/06/24/2408503/ria-novosti-po-vreme-na-repetitsiya-za-voenen-parad-v-minsk-tank-se-e-vryazal-v-paten-stalb.html", "text": "Танк Т-72, движещ се в колона с техника за участие в репетицията на парада по случай Деня на независимостта на Беларус, който ще се проведе на 3 юли, се е врязал в стълб на централния булевард в Минск, предаде РИА Новости.\r\nКолоната техника се е движила към булевард „Независимост“ в Минск. Танкът случайно излиза от колоната и се врязва в пътен стълб и в дърво. \r\nПо предварителни данни няма пострадали сред присъстващите зрители.  Виктор Турмаков", "date": "2017-06-24", "title": "РИА Новости: По време на репетиция за военен парад в Минск танк се е врязал в пътен стълб"}
{"url": "http://www.focus-news.net/news/2017/06/24/2408474/futbol-meksiko-pobedi-rusiya-portugaliya-razgromi-nova-zelandiya.html", "text": "Националният отбор на Русия понесе поражение от отбора на Мексико в мач от третия кръг на Клуба на конфедерациите. Срещата се проведе в Казан и завърши с 2:1 в полза на Мексико.  В друг мач от група „А“ Португалия разгроми Нова Зеландия с 4:0. Срещата се проведе в Петербург. При това положение на полуфинал отиват Португалия и Мексико.", "date": "2017-06-24", "title": "Футбол: Мексико победи Русия, Португалия разгроми Нова Зеландия"}
{"url": "http://www.focus-news.net/news/2017/06/24/2408477/sofiya-vazstanovyava-se-dvizhenieto-po-ul-rezbarska.html", "text": "Тази вечер в полунощ се възстановява за постоянно движението на автомобили по дясната лента на ул. „Резбарска” и кръстовище ул. „Резбарска” - ул. „Макгахан”, съобщиха от пресцентъра на Столична община. Организация на движението бе променена във връзка с ремонт на топлопровод по ул. „Макгахан”.", "date": "2017-06-24", "title": "София: Възстановява се движението по ул. „Резбарска“"}
{"url": "http://www.focus-news.net/news/2017/06/24/2408472/plovdiv-detskiyat-otdel-na-biblioteka-ivan-vazov-shte-osashtestvi-initsiativata-lyatna-chitalnya.html", "text": "За пореден път Детският отдел на Народна библиотека „Иван Вазов“ в Пловдив ще осъществи инициативата „Лятна читалня“. Това съобщи за Радио „Фокус“ – Пловдив Йохан Девлетян от отдел „Връзки с обществеността“ в културната институция.  По думите му вече традиционната лятна читалня за деца ще продължи до края на сезона. „Дворът и сградата на Детския отдел на библиотеката ще бъде отворен за малките читатели. Там под дърветата и между цветните лехи те ще могат да се отдадат на същите занимания, както в градината. Заедно с децата в двора на Детския отдел на културната институция ще бъдат доброволците от Националния алианс за работа с доброволци (НАРД) и БЧК“, каза Девлетян. Той отбеляза, че на 3, 4 и 5 юли, за времето от 10:00 до 12:00 часа,  в Цар-Симеоновата градина децата ще имат възможността да се срещнат с книгите, с любимите си герои, да играят и се забавляват на открито. Партньори на Детския отдел на библиотека „Иван Вазов“ в Пловдив за осъществяване на инициативите са десет водещи български издателства.\r\nТони МИХАЙЛОВ", "date": "2017-06-24", "title": "Пловдив: Детският отдел на библиотека „Иван Вазов“ ще осъществи инициативата „Лятна читалня“"}
{"url": "http://www.focus-news.net/news/2017/06/24/2408473/gencho-genov-agronom-dobre-e-nyakoi-ot-po-slabite-ovoshtni-dravcheta-v-nachaloto-na-plododavaneto-da-badat-podhranvani-s-listni-torove.html", "text": "Добре е някои от по-слабите овощни дръвчета в началото на плододаването да бъда подхранвани с листни торове. Това каза за Радио „Фокус“ – Пирин Генчо Генов, агроном. Той отбеляза, че има специализирани листни торове с повишено съдържание на калий и калций. Генов посочи, че трябва да се поддържа почвената повърхност да няма плевелна растителност, което означава, че трябва или да се извършва обработка на почвата, за да се ликвидира плевелната растителност, или да се третира почвата с подходящи хербициди. По думите му за всеки вид овощни растения има подходящи хербициди от типа на глифозатите. Той уточни, че най-подходящи са тези хербициди, които съдържат активно вещество глифозат. Генов обясни, че листните торове при растенията са като добавките към фуражите за животните, тоест те не могат да ги нахранят или да заместят основната храна, но вдигат бързо прираста. „Те са за коригиране на минералното хранене на посевите при недостиг на определени вещества, за подобряване на качеството и най-вече за стимулиране на развитието. Аз смятам, че ползването им е задължително в гонитбата на високите добиви“, каза още той.\r\nНатали СТЕФАНОВА", "date": "2017-06-24", "title": "Генчо Генов, агроном: Добре е някои от по-слабите овощни дръвчета в началото на плододаването да бъдат подхранвани с листни торове"}
{"url": "http://www.focus-news.net/news/2017/06/24/2408475/reuters-iran-arestuva-grupa-svarzana-s-islyamska-darzhava-koyato-e-planirala-atentati.html", "text": "Иранските власти арестуваха членовете на група, която е свързана с „Ислямска държава“, и която е планирала бомбени атентати в страната, предава Reuters .\r\nРазузнавателното министерство на Иран „имаше възможността да арестува група свързана с „Ислямска държава“, която е имала за цел да проведе терористични операции в религиозни градове“, заявиха властите.\r\nАрестите идват дни след като Иранската революционна гвардия изстреля ракети срещу цели на „Ислямска държава“ в Сирия. Симеон Миланов", "date": "2017-06-24", "title": "Reuters: Иран арестува група свързана с „Ислямска държава“, която е планирала атентати"}
{"url": "http://www.focus-news.net/news/2017/06/24/2408476/afp-egipetskata-politsiya-predotvrati-bomben-atentat-sreshtu-tsarkva.html", "text": "Египетската полиция предотвратибомбен атентат срещу църква, като арестува цяла терористична клетка, предава AFP .\r\nШестимата мъже от екстремистката клетка, включително двама, които е трябвало да извършат самоубийствени атентати, са арестувани в средиземноморския град Александрия, казаха от Министерство на вътрешните работи на Египет.\r\nЕдин от заподозрените е планирал да се взриви в християнска църква, докато друг е трябвало да го направи, когато на мястото пристигне полицията. Симеон Миланов", "date": "2017-06-24", "title": "AFP: Египетската полиция предотврати бомбен атентат срещу църква"}
{"url": "http://www.focus-news.net/news/2017/06/24/2408479/mihail-vanchev-prez-yuli-plovdiv-shte-bade-svetovna-stolitsa-na-grebnite-sportove.html", "text": "През месец юли Пловдив ще бъде световна столица на гребните спортове, защото от 14 до 16 юли Гребният канал приема Европейско първенство по кану-каяк за мъже и жени, а от 19 до 23 юли са стартовете от Световния шампионат по гребане. Това каза за Радио „Фокус“ – Пловдив Михаил Ванчев от организационния екип на проявите. „Първенството по гребане е за младежи до 23 години. Организационният комитет има много добър опит в провеждането на големи състезания от този ранг. Вече са подадени заявки за участие от гребните федерации на 38 страни от целия свят. В Пловдив ще пристигнат най-добрите гребци от света – от САЩ, Австралия, Нова Зеландия и други. Те първи подават своите заявки, защото им е нужно техническо време, за да дойдат до България. Вече имаме и заявките на най-силните европейски страни, очакваме тези на балканските страни. В крайна сметка се очаква на Гребния канал в Пловдив да пристигнат около 45-50 отбора по гребане“, обясни Михаил Ванчев. \r\nТой посочи, че най-голямото предизвикателство за организаторите е това, че в много кратък срок трябва трасето да се подготви от състезания кану-каяк за състезания по гребане. „Ще разполагаме само с 10 часа или една нощ, за да го подготвим. Имаме достатъчно опит и ресурс да го направим. Още в първия ден, в който започват тренировки, всичко ще бъде както трябва“, коментира Ванчев. Той отбеляза, че около 35 души са ангажирани с организацията по подготовка на трасето за предстоящите прояви. „Работят специалисти от различни области, включително като времеизмерване, като подготовка на стартовите устройства и на самото трасе с обозначаване на каналите. Вероятно ще работим на осветление, но на Гребната база то е достатъчно добро. Разполагаме с достатъчен ресурс да се справим. Подобна организация ни се случва за първи път, но трасето ще бъде изключително добре подготвено. По този начин ще имаме опита и за следващи състезания“, добави Михаил Ванчев. По думите му евентуалното влошаване на метеорологичните условия няма да попречи на организацията, като просто ще е необходим допълнителен час време. \r\nТони МИХАЙЛОВ", "date": "2017-06-24", "title": "Михаил Ванчев: През юли Пловдив ще бъде световна столица на гребните спортове"}
{"url": "http://www.focus-news.net/news/2017/06/24/2408483/interfaks-amerikanski-samoleti-provedoha-razuznavatelni-poleti-blizo-do-korabi-na-ruskite-voennomorski-sili-v-sredizemno-more.html", "text": "Военни самолети на САЩ проведоха разузнавателни полети над акваторията на Средиземно море близо до сирийското крайбрежие, където се намират кораби на ВМФ на Русия, предава Интерфакс .\r\nПатрулен противоподводен самолет “ P-8A Посейдон“ и стратегически разузнавателен „RC-135V’’ са летели от авиобази в Сицилия и Крит, осъществявайки разузнавателни полети над район, в който се намират руски военни кораби.\r\nПо тази част от крайбрежието се намират руските фрегати „Адмирал Есен“, „Адмирал Григорович“ и подводницата „Краснодар“, който неотдавна осъществиха ракетен удар по цели на „Ислямска държава“. Симеон Миланов", "date": "2017-06-24", "title": "Интерфакс: Американски самолети проведоха разузнавателни полети близо до кораби на руските Военноморски сили в Средиземно море"}
{"url": "http://www.focus-news.net/news/2017/06/24/2408481/ilda-pavlova-zastrahovatel-prez-poslednite-godini-ima-soliden-broy-zemedelski-proizvoditeli-koito-imat-grizhata-da-zastrahovat-ploshtite-koito-sa-zasadili.html", "text": "През последните години има солиден брой земеделски производители, които имат грижата да застраховат площите, които са засадили. Това каза за Радио „Фокус“ - Пирин Илда Павлова, застраховател. По думите ѝ при възникнало природно бедствие или наводнение, застрахованият е длъжен да попълни едно писмено уведомление до застрахователя, че според него има засегнати площи, в зависимост от това какво се е случило – наводнение, градушка, буря и т.н. Тя обясни, че след това застрахователят в рамките на 10 дни, за да може да се подобрят съответните атмосферни условия, извършва оглед, за да се прецени каква част от площите са засегнати и до каква степен. Павлова уточни, че застрахователните обезщетения се изплащат след прибиране на реколтата. По думите ѝ застрахователната сума се определя по взаимно договаряне, съобразно с очакваните добиви и пазарните условия в страната и тя не може да надвишава действителната стойност на реколтата.\r\nНатали СТЕФАНОВА", "date": "2017-06-24", "title": "Илда Павлова, застраховател: През последните години има солиден брой земеделски производители, които имат грижата да застраховат площите, които са засадили"}
{"url": "http://www.focus-news.net/news/2017/06/24/2408480/daily-sabah-egipetskiyat-prezident-ratifitsira-sporazumenie-s-koeto-predava-dva-ostrova-v-cherveno-more-na-sauditska-arabiya.html", "text": "Египетският президент Абдел Фатах ал Сиси ратифицира споразумение, с което се предават  два острова в Червено море на Саудитска Арабия, предава Daily Sabah .\r\nПрезидентът на Египет ратифицира споразумението за морската граница дни след като парламентът го одобри. Споразумението, което за първи път бе огласено през април 2016 г., доведе до протести, при които полицията арестува десетки активисти. Симеон Миланов", "date": "2017-06-24", "title": "Daily Sabah: Египетският президент ратифицира споразумение, с което предава два острова в Червено море на Саудитска Арабия"}
{"url": "http://www.focus-news.net/news/2017/06/24/2408471/asharq-al-awsat-arabskite-strani-edinodushno-osadiha-neuspeshniya-opit-za-atentat-v-meka.html", "text": "Властите в Бахрейн, Египет и Йордания осъдиха неуспешния опит за терористична атака срещу светите за всички мюсюлмани места в Мека, предава изданието Asharq al Awsat.\r\nЕгипетският Върховен съвет на културата осъди неуспешната терористична атака срещу Великата джамия в Мека.\r\nСекретарят на Съвета, генерал доктор Хатем Рабие заяви, че Съвета осъжда неуспешната терористична атака, и подчерта, че тероризмът няма религия.\r\nАтаката бе осуетена от саудитските сили за сигурност.\r\nПревод и редакция: Симеон Миланов", "date": "2017-06-24", "title": "Asharq Al Awsat: Арабските страни единодушно осъдиха неуспешния опит за атентат в Мека"}
{"url": "http://www.focus-news.net/news/2017/06/24/2408478/pg-na-bsp-za-balgariya-shte-vnese-v-parlamenta-predlozhenie-za-vavezhdane-na-smesena-izbiratelna-sistema-obzor.html", "text": "Националният съвет на БСП обсъди и реши партията да внесе в Народното събрание предложение за промени в Изборния кодекс, предвиждащи въвеждането на смесена избирателна система. Решението бе взето с 53 гласа \"за\" от общо 94. С него Съветът възложи на парламентарната група на „БСП за България“ да депозира законопроекта за обсъждане и гласуване в парламента. Той бе представен на вниманието на Националния съвет на БСП в изпълнение на негово решение от 26 ноември 2016 г., в което е изразена подкрепа за въвеждането на смесена избирателна система с мажоритарен избор като балансирано законодателно решение, което да даде възможност за консолидация, а не на ново противопоставяне. Законопроектът предвижда запазване на конституционната рамка за числеността на народните представители, гарантиране на справедливо регионално представителство чрез запазването на 31 многомандатни избирателни райони, на които сега е разделена страната. В своя законопроект от БСП предлагат запазването на минималната квота за регион от четирима народни представители за Народно събрание и шестима за Велико Народно събрание. От партията предлагат въвеждане на два вида изборни бюлетини – една за пропорционален избор на кандидатите на партиите и коалициите и отделна бюлетина за мажоритарен избор на кандидатите на партиите и коалициите и на независимите кандидати. След Пленума лидерът на БСП Корнелия Нинова заяви, че смесената избирателна система отговаря на очакванията на хората за мажоритарен избор и запазва парламентаризма и държавността. Тя поясни, че партията ще инициира широк разговор - и експертен, и обществен по системата. \r\nПо време на заседанието на Националния съвет членовете му решиха БСП да поиска от държавата 10 години право на ползване на паметника \"Бузлуджа. След Пленума на БСП стана ясно, че през октомври партията ще е готова с проект за телевизия на БСП. Лидерът на БСП Корнелия Нинова поясни, че на Пленума е имало мнения с парите, заделени за паметника на \"Бузлуджа\" да се направи телевизия. „Затова и обявих малко предварително пред колегите. Да, ние работим по проект за телевизия. Мислим, че октомври някъде ще сме готови с варианта да стартираме. Казах, че не бива да противопоставяме едното на другото - или телевизия, или „Бузлуджа“. Можем да работим успоредно и по двата проекта и съм оптимист, че ще се справим и с двата“, допълни Корнелия Нинова. На основание чл. 60 от Устава на БСП Националният съвет на БСП реши да присъди наградата \"Димитър Благоев\" на Националния политически институт \"Димитър Благоев\" за цялостна дейност и във връзка с 25-годишнината от неговото основаване. Дневният ред на Националния съвет включваше още доклад на лидера на БСП Корнелия Нинова за актуалната политическа обстановка в страната и задачите пред БСП. \r\nДеница КИТАНОВА", "date": "2017-06-24", "title": "ПГ на „БСП за България“ ще внесе в парламента предложение за въвеждане на смесена избирателна система (ОБЗОР)"}
{"url": "http://www.focus-news.net/news/2017/06/24/2408484/plovdiv-43-sluchaya-na-enterokolit-sa-registrirani-v-oblastta-prez-poslednata-sedmitsa.html", "text": "43 случая на ентероколит са регистрирани в Пловдивска област през последната седмица. Това съобщи за Радио „Фокус“ – Пловдив дежурен епидемиолог в Регионалната здравна инспекция. Заболелите са с 9 повече в сравнение с предходния отчетен период, когато са били общо 34. Най-много са случаите на ентероколит на територията на град Пловдив – 23, след което в Карловско – 7 и в Асеновградско – 2. По един заболял от чревни инфекции има в селата Рогош, Брестовица, Ягодово, Чешнигирово, Цалапица, Белащица, Борец и Граф Игнатиево, както и в градовете Съединение, Стамболийски и Сопот.\r\nПрез изминалата седмица в Пловдивска област са регистрирани и случаи на марсилска треска и менингит. Броят на заболелите от варицела и скарлатина намалява два пъти в сравнение с предходния отчетен период. Помощ са потърсили и трима, ухапани от кърлежи.\r\nТони МИХАЙЛОВ", "date": "2017-06-24", "title": "Пловдив: 43 случая на ентероколит са регистрирани в областта през последната седмица"}
{"url": "http://www.focus-news.net/news/2017/06/24/2408482/sofiya-zapochna-osmoto-izdanie-na-festivala-sofiya-disha-2017-obzor.html", "text": "За осма поредна година в столицата се провежда фестивалът „София диша“. Тази година за първи път фестивалът е само с една локация - площад „Св. Александър Невски“, а не както досега на няколко централни софийски улици. Предишните 7 издания на „София Диша“ се провеждаха всяка неделя от месец август. През 8-мата си година, фестивалът ще се проведе на 24 и 25 юни и 26 и 27 август. „София диша“ е фестивал за градска култура, част от Културния календар на София. Негови организатори са Фондация „София диша“ и Столична община. Фестивалът ще бъде вписан в културната програма за председателството на България на Съвета на ЕС през 2018 година.\r\nПространството около храма „Св. Александър Невски“ е разделено на 6 обособени зони - Творческа, Базарна, Детска, Спортна, зона България и Релакс зона. За всяка от зоните е предвидена специална програма в дните на фестивала, която обединява визуални и сценични изкуства, литература, социално-образователни инициативи, екология и спорт. \r\nПървият ден от фестивала премина при интерес от страна на десетки жители и гости на столицата. Посетителите имаха възможност да се срещнат с писателя Васил Панайотов - автор на книгата „Убиец“, както и с поета Константин Трендафилов, автор на стихосбирките \"За кого се сещаш, когато се сещаш за някого\" и \"Затворисърце“. Срещите с българските автори са част от книжарницата на колела „Думи на 4 гуми“. В рамките на фестивала Народният театър „Иван Вазов“ представя инициативата „Театър пред театъра“. 4 групи изпълниха своя музика на сцената на „София диша“. Деца и юноши проведоха открита тренировка и демонстрираха различни бойни спортове.\r\nНа 25 юни програмата в шестте обособени зони на фестивала продължава. В секцията „Кинопавилион“ ще бъдат излъчени 8 късометражни филма. Посетителите на „София диша“ ще имат възможност да се срещнат с Георги Господинов и Тео Ушев - авторът на разказа „Сляпата вайша“ и режисьорът на късометражният анимационен филм, базиран на разказа, който бе номиниран за „Оскар“. През втория ден на фестивала ще се проведат демонстрации по разпъване на палатки и тренировки с ролери.\r\nВъв връзка с провеждането на „София диша“ Столична община въведе ограничения на движението на автомобили в района на храма „Св. Александър Невски“. Престоят, паркирането и влизането на пътни превозни средства се забраняват на следните улици- „Оборище” между бул. „Васил Левски” и ул. „Г.С.Раковски”; „Дунав” между ул. „Московска” и ул. „Оборище”; „11-ти август” между ул. „Московска” и ул. „Оборище”; „15-ти ноември” между пл. „Св. Александър Невски” и бул. „Цар Освободител”, както и на площад „Св. Александър Невски“. Организацията на движението е в сила до 24.00 часа на 25 юни 2017 г.\r\nБиляна ИВАНОВА", "date": "2017-06-24", "title": "София: Започна осмото издание на фестивала „София диша 2017“ (ОБЗОР)"}
{"url": "http://www.focus-news.net/news/2017/06/24/2408274/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***\r\nПравителството на Египет одобри удължаването с три месеца наложеното по цялата страна състояние на извънредно положение. Решението изисква одобрение от парламента, предаде Ahram.\r\nНа 11 април парламента на Египет гласува в полза на налагането на тримесечно състояние на извънредно положение, след като две камикадзета се взривиха в коптски служби в Александрия и в Танта по време на празнична служба. \r\n„Ислямска държава“ пое отговорност за ударите, отнели живота на 47 души.\r\n***\r\nПредседателят на отдел „Учебна програма“ на турското министерство на образованието Алпаслан Дурмуш съобщи, че теорията за еволюцията на Чарлз Дарвин ще бъде изключена от новия проект за учебната програма в училищата на страната, предаде  Hurriyet.\r\nДурмуш заяви, че програмата е представена на президента Реджеп Тайип Ердоган, който я е одобрил. Според проекта разделът „Произход на живота и еволюция“, който е описан от чиновника като „спорен“, ще бъде  премахнат от часовете по биология. „Изключихме спорните теми, заради учениците, които са на твърде малка възраст, за да разберат научната основа на тези въпроси“, смята Дурмуш. \r\nПреподавателите от университетите в Турция и преди са критикували възможното решение, посочвайки на Министерството на образованието, че единствената държава, в която не се учи теорията на еволюцията е Саудитска Арабия.\r\n***\r\nТурският експорт за Катар се е утроил след като Саудитска Арабия, Бахрейн, ОАЕ и Египет блокираха емирството, предава катарското издание Gulf Times.\r\nТурският министър на търговията и митниците заяви, че след дипломатическата криза износът на Турция за Катар е достигнал до 32.5 милиона долара, което е тройно увеличение. В момента Турция изнася 12.5 милиона долара в храна за емирството. Турция е изпратила повече от 100 самолета с храна и провизии за Катар, но по думите на икономическия министър Нихат Зейбекджи, въздушните доставки не са практични.\r\n***\r\nГлавният инспектор на малайзийската полиция Халид Абу Бакар отрече твърденията, че малайзийският екстремист Махмуд Ахмад, който помогна във финансирането, планирането и провеждането на нападението, което терористи извършиха над южния филипински град Марави, е убит, предава сингапурското издание The Straits Times.\r\nМестните медии твърдяха, че по-рано тази седмица Махмуд Ахмад е загинал в сражение с филипинската армия.\r\n„Доктор Махмуд е все още жив и се сражава в Марави“, заяви високопоставеният малайзийски служител на реда.\r\n***\r\nОт „Фейсбук“ обявиха, че започват нова инициатива за борба срещу екстремисткото съдържание в интернет, след като британският премиер Тереза Мей призова за по-голяма регулация в социалните мрежи, предава американското издание The Hill.\r\nОт компанията заявиха, че стартират „Инициатива за онлайн гражданска смелост“ във Великобритания, която ще помага на неправителствените организации в страната, както да проучват, така и да се борят срещу тероризма и екстремисткото съдържание в интернет.", "date": "2017-06-24", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/06/24/2408273/predstoyashti-sabitiya-za-24-yuni-agentsiya-fokus.html", "text": "***\r\nВтората кандидатстудентска сесия на Софийския университет за учебната 2017 / 2018 г. продължава с устен изпит по журналистика – 09.00 часа, събеседване за специалност „Изобразително изкуство“ – 09.00 часа , музикален инструмент или пеене – 13.00 часа, физика и със събеседване за специалност „Графичен дизайн“ от 14.00 часа.    \r\n***\r\nОт 10.00 часа в зала №3 „инж. Стоимен Сарафов“ на Федерацията на научно-техническите съюзи ще се проведе кръгла маса на тема „Подменените ценности и образованието – агресията и езикът на омразата“. \r\n***\r\nОт 11.00 часа ще се проведе Пленум на БСП в централата на партията на ул. „Позитано“ 22.\r\n***\r\nОт 12.00 часа в комплекс „Спортна София“ (Зона Б5) ще бъдат открити двудневните регионални полуфинали на Фен Купа 2017. \r\n***\r\nОт 12.30 часа на естрадата на хижа „Момина скала” в Природен парк \"Витоша\" Столична библиотека организира честване на празника Еньовден с инициативата „Библиотека в планината”.\r\n***\r\nОт 16.00 часа на пл. „Александър Невски“ ще бъде открито юнското издание на фестивала „София Диша“.\r\n***\r\nОт 17.00 до 21.00 часа на Голямата поляна в Южния парк ще се проведе първия летен Радио Парк Фест, организиран от БНР.\r\n***\r\nОт 19.00 часа в Борисовата градина ще се състои концерт на Софийски духов оркестър. \r\n***\r\nЗа шеста поредна година Софийско бизнес училище ще гостува на Нов български университет между 24.06-30.06.2017 г.\r\n***\r\nОт 8.30 часа в Етнографска къща ще бъде дадено начало на обичая „Калиница”.\r\n***\r\nОт 9.00 часа в храм „Св. Николай Чудотворец” ще се проведе Празнична литургия по повод обичая „Калиница“.\r\n***\r\nОт 10.00 часа ще се проведе Литийно шествие на малките калинички до параклиса „Св. Богородица – Въведение” (Калиничката) . Шествието ще стигне до градския парк.\r\n***\r\nОт 11.00 часа в Градския парк започва празничната програма за калиничките с участието на детски вокални групи. Ще се връчват и грамоти на калиничките.\r\n***\r\nОт 17.00 часа в Градската библиотека ще започне концерт „Музикален лъч“ на Ловешки духов оркестър. \r\n***\r\nОт 18:00 часа в Градската библиотека ще се открие кулинарна изложба-конкурс „Сватбена пита“ и изложба-базар на атрибути, свързани със сватбената церемония. \r\n***\r\nОт 09.30 часа в хотел \"Парк Бачиново\" Федерация \"Български пацинетски форум\" организира семинар на тема: \"Бремето на остеопорозата - реалността в България\".\r\n***\r\nВ 09.30 часа в парк „Бачиново“ ще бъде отбелязан Международният ден на йогата с богата програма, по време на която лицензирани инструктури ще представят различни техники.\r\n***\r\nОт 21.30 часа ще бъде закрито петото издание на детския театрален фестивал „Талантино“.\r\n***\r\nОт 17.00 часа в сградата на Яхт Клуб „Кап. Георги Георгиев –Порт Варна” ще се състои информационна среща, относно проект „Плавай с нас”, който се реализира с финансовата подкрепа на програма „Варна Европейска Младежка Столица 2017”.\r\n***\r\nОт 09.00 часа в новия манастирски храм, в Лопушанската света обител, ще бъде отслужена тържествена света Литургия, която ще оглави Негово Преосвещенство Белоградчишки епископ Поликарп, в съслужение с игумена и отци-гости на манастира.\r\n*** \r\nОт 10.00 часа в местността „Борова гора“ край Велики Преслав ще се проведе фолклорен събор „Петровска китка“.\r\n***\r\nОт 05.00 часа в близост до каменния мост в кв. „Асенов“ ще бъде пресъздаден ритуала по прескачане на Еньовски огън за здраве. \r\n***\r\nОт 10.00 часа, за четиринадесети път, на Самоводската чаршия ще бъде отбелязан Еньовден – денят на лятното слънцестоене, лечебните билки и прастарите магическите обреди.   \r\n***\r\nОт 11.00 часа на паметника „Асеневци“ ще се проведе Еньовденска детска работилница- „Арт лято“.\r\n***\r\nОт 13.00 часа, в залата на Общинския съвет в Община Велико Търново, ще бъде открито второто редовно заседание на Съвета на децата, което ще продължи до 26 юни.\r\n***\r\nОт 18.00 часа в Туристически учебен център „Момина крепост“ ще бъдат представени произведенията, създадени по време на Младежката скулптурна колония „Ксилифор 2017“. \r\n***\r\nОт 11.00 часа до ДКЦ №1 ще се състои тържествена церемония за откриване на паметната плоча на капитан-лейтенант Кирил Минков - флотски герой от Балканската и от Първата световна война.\r\n***\r\nОт 09.00 часа Негово високопреосвещенство Врачанският митрополит Григорий ще оглави архиерейска света Литургия в Градешнишкия манастир \"Св. Йоан Кръстител\" на Еньовден по повод на неговия храмов празник.\r\n***\r\nОт 10.00 часа в местността „Леденика“ ще се проведе Национален фолклорен събор „Леденика“.\r\n***\r\nОт 13.00 часа в Горна Малина ще се състои литературна дискусия, посветена на 140-годишнината от рождението на Елин Пелин.\r\n***\r\nОт 08.30 часа в околностите на Петропавловски манастир ще се проведе  XIV-ти Национален Петропавловски събор на народното творчество.\r\n***\r\nОт 18.00 часа в НЧ „Христо Козлев-1883“ ще се състои празнична програма с участието на самодейни колективи по повод Еньовден.\r\n***\r\nОт 19.00 часа в НЧ „Братя Грънчарови-2002“ ще се проведе Гала концерт и официално закриване на Детски фестивал на изкуствата „Раховче“.\r\n***\r\nОт 09.30 до 18.00 часа ще се състои фолклорен събор „Песни и танци от слънчева Добруджа“.\r\n***\r\nОт 09.30 часа от ОДК ще започне традиционното отбелязване на Еньовден. \r\n***\r\nОт 10.00 часа на общински плажен комплекс ще се състои силовият турнир „Аполония”.\r\n***\r\nОт 11.00 часа на спортен комплекс „Осогово” ще започне Международния конкурс по художествена гимнастика „Кюстендилско лято”. \r\n***\r\nОт 11.00 часа в градинката пред Община Кюстендил официално ще бъде открит Празникът на черешата. Преди това, още в 10.00 часа в градинката започват изложба-базар на череши и на черешови произведения, арт работилници за деца и изложения на занаятчии. \r\n***\r\nОт 10.00 чaса на територията на Национален историко-археологически резерват „Мадара” ще се състои официалното откриване на Второто издание на Националния средновековен събор „Магическата Мадара“.\r\n***\r\nОт 10.00 часа в Пампорово-Мечи чал ще бъде даден официален старт на летния туристически сезон в курорта.\r\n***\r\nОт 10.30 часа в зала „Пълдин” на хотел „Санкт Петербург“ ще се състои форум на тема „Геополитическата карта на Евразия - рискове и хоризонти“. Гост-лектор ще бъде проф. Иво Христов. \r\n*** \r\nОт 10.00 часа в античен град Абритус ще започнат проявите във втория фестивален ден на „Античният Абритус“.\r\n***\r\nОт 09.30 часа на новите тенис кортове на сдружение „Тенис клуб Приста 2011“ ще се състои >. техническа конференция преди началото на  регионалния турнир по тенис на корт за мъже и жени, организиран от ГЕРБ – Русе.\r\n***\r\nОт 19.00 часа в салона на ПБНЧ „Еленка и Кирил Д. Аврамови 1856“ ще се проведе концерт „Първи български хор „Янко Мустаков“ и приятели“.\r\n***\r\nОт 10.00 часа в Амфитеатъра, Нов център, ще бъде открит 5-тия фолклорен фестивал на инвалидите.  Двудневното събитие е под надслов „Открий себе си и мечтай“.\r\n***\r\nОт 10.00 часа ще се проведе Празник на житото.\r\n***\r\nВ 11.00 часа в залата на Областна администрация Стара Загора, кметът Живко Тодоров и областният управител Гергана Микова ще се срещнат с руските историци Дмитрий Володихин, Петр Мультатули и княз Александр Трубецкой.\r\n***\r\nОт 11.00 часа ще се проведе Еньовденски събор – празник на билките, слънцето и водата. \r\n***\r\nОт 10.00 часа, на площада в селото ще се проведе първото издание на Национален фолклорен фестивал на етносите в България.\r\n*** \r\nОт 10.00 часа до 12.30 часа пред Славейковото училище с „Магията на билките”, чрез демонстрации и съвети, ще гостува  дългогодишният билкар Георги Андонов от гр. Омуртаг, представител на Съюза на билкарите в България.", "date": "2017-06-24", "title": "Предстоящи събития за 24 юни (Агенция „Фокус)"}
{"url": "http://www.focus-news.net/news/2017/06/24/2408276/sport-portugaliya-pobedi-makedoniya-s-42-v-mach-ot-evropeyskoto-parvenstvo-za-mladezhi-do-21-g.html", "text": "Португалия победи Македония с 4:2 в мач от Европейското първенство за младежи до 21 г., което се играе в Полша. Резултатът беше открит още през 2-та минута от Едгар Йе. За успеха на португалците допринесоха също така Даниел Поденс в 57-та минута и Брума в 22-та минута и в първата минута от добавеното време. \r\nВъпреки победата отборът на Португалия, който беше един от фаворитите за титлата, отпадна от груповата фаза на състезанието. Португалците трябваше да бият с поне три гола разлика, за да изместят Словакия.", "date": "2017-06-24", "title": "Спорт: Португалия победи Македония с 4:2 в мач от Европейското първенство за младежи до 21 г."}
{"url": "http://www.focus-news.net/news/2017/06/24/2408278/predstoyashti-mezhdunarodni-sabitiya-za-24-yuni-agentsiya-fokus.html", "text": "***  Министър-председателят на Индия Наренда Моди ще се срещне с португалския си колега Антонио Коста. \r\n***  Крайнодясната Английска лига за отбрана ще проведе демонстрация в Лондон, като в същото време в британската столица ще се състои и антифашистки протест. \r\n***  Следене на развитието на ситуацията около дипломатическата криза в Персийския залив.  \r\n***  Иракските сили продължават офанзивата си срещу джихадистите в Стария град на Мосул.\r\n*** Филипинските власти ще изпратят още военнослужещи в град Марави в опит за справяне с поддръжниците на терористичната групировка „Ислямска държава“.", "date": "2017-06-24", "title": "Предстоящи международни събития за 24 юни /Агенция „Фокус“/:"}
{"url": "http://www.focus-news.net/news/2017/06/24/2408281/sport-v-sabota-v-yuzhna-koreya-zapochva-svetovnoto-parvenstvo-po-taekuondo.html", "text": "В събота започва Световното първенство по таекуондо в южнокорейския град Муджу, известен зимен курорт в централната част на страната, където преди 10 г. се проведе зимната Универсиада.\r\nТова е 23-то първенство, като първото е било проведено през 1973 г. в Сеул. В петък се проведе общото събрания на Световната федерация по таекуондо, на което президентът на организацията Чу Чхон-вон бе преизбран за нов четиригодишен мандат.", "date": "2017-06-24", "title": "Спорт: В събота в Южна Корея започва Световното първенство по таекуондо"}
{"url": "http://www.focus-news.net/news/2017/06/24/2408283/abc-news-edin-zaginal-i-devetima-raneni-pri-eksploziya-na-foyerverki-v-meksiko.html", "text": "В петък един човек е загинал, а деветима други са били ранени при експлозия на фойерверки, превозвани в камион, в град в централната част на Мексико, предава ABC News. \r\nВзривът се е случил по време на религиозни празненства, съобщи мексиканското правителство. Властите също така уточниха, че пиротехническите материали са били транспортирани без необходимите мерки за сигурност. \r\nПострадалите са с първа, втора и трета степен изгаряния.   Мария Динкова", "date": "2017-06-24", "title": "ABC News: Един загинал и деветима ранени при експлозия на фойерверки в Мексико"}
{"url": "http://www.focus-news.net/news/2017/06/24/2408279/qatar-news-agency-katar-potvardi-che-e-poluchil-spisak-s-iskaniya-ot-sauditska-arabiya-i-neynite-sayuznitsi.html", "text": "Късно в петък Министерството на външните работи на Катар съобщи, че страната е получила списък с искания от Саудитска Арабия и нейните съюзници и в момента разучава документа, за да подготви подходящ отговор, предава Qatar News Agency. \r\nОт ведомството уточниха, че отговорът ще бъде предаден на Кувейт, който е медиатор в кризата в Персийския залив.  Мария Динкова", "date": "2017-06-24", "title": "Qatar News Agency: Катар потвърди, че е получил списък с искания от Саудитска Арабия и нейните съюзници"}
{"url": "http://www.focus-news.net/news/2017/06/24/2408285/the-independent-deputati-ot-vsichki-britanski-partii-planirat-da-se-sayuzyat-nastoyavayki-za-mek-brekzit.html", "text": "Депутатите от всички британски партии вече планират да се съюзят, за да попречат на желанието на министър-председателя Тереза Мей за твърд Брекзит, пише вестник The Independent. \r\nИзданието е научило, че се разработват стратегиите за поправяне на бъдещето законодателство, включително ключовия закон за имиграцията, като целта е министрите да бъдат принудени да се вслушат в бизнеса и да се покаже на Европейския съюз, че парламентът иска „меко“ напускане на блока. \r\n „Ние говорим помежду си и ще продължим да го правим: това е нещо, което надвишава обичайните партийни политически съображения“, отбеляза проевропейският депутат от консерваторите Анна Субри. \r\n„Не трябва да става дума за налагане на гласуване, но може да се стигне до това. Със сигурност заплахата от изгубването на подкрепата ще натежи много силно при решенията на правителството“, допълни Субри.  Мария Динкова", "date": "2017-06-24", "title": "The Independent: Депутати от всички британски партии планират да се съюзят, настоявайки за мек Брекзит"}
{"url": "http://www.focus-news.net/news/2017/06/24/2408286/new-europe-es-shte-investira-2-7-mlrd-evro-v-152-klyuchovi-transportni-proketa.html", "text": "В петък Европейската комисия предложи да инвестира 2,7 млрд. евро в 152 ключови транспорти проекта, които ще подпомогнат конкурентоспособността, чистотата и мобилността в Европа, пише New Europe. \r\n„Търсенето за инвестиции в транспорта инфраструктура е голямо. Тази нова вълна от инвестиции ще бъде насочена към чисти, иновативни и дигитални проекти за модернизиране на транспортната мрежа на Европа“, обясни еврокомисарят по транспорта Виолета Булц. \r\n„Днес ние сме една крачка по-близо до истински Транспортен съюз, който ще служи на нуждите на гражданите, ще стимулира икономиката и създаването на работни места“, допълни Булц. Мария Динкова", "date": "2017-06-24", "title": "New Europe: ЕС ще инвестира 2, 7 млрд. евро в 152 ключови транспортни прокета"}
{"url": "http://www.focus-news.net/news/2017/06/24/2408275/afp-politsiyata-na-sauditska-arabiya-e-predotvratila-teroristichna-ataka-v-meka.html", "text": "В петък полицията на Саудитска Арабия е предотвратила „терористични действия“ срещу най-святото място за мюсюлманите, където милиони вярващи от целия свят са се събрали, предава AFP, позовавайки се на държавната телевизия Al-Ekhbaria. \r\nОт Министерството на вътрешните работи съобщиха, че 11 души са били ранени при срутването на триетажна сграда, в която самоубийствен нападател се е бил барикадирал и се е взривил. Петима от ранените са полицейски служители. \r\nВласите уточниха, че терористичната атака е била планира срещу Голямата джамия в Мека, където мюсюлмани от целия свят са се събрали за края на свещения месец Рамадан.  Мария Динкова", "date": "2017-06-24", "title": "AFP: Полицията на Саудитска Арабия е предотвратила терористична атака в Мека"}
{"url": "http://www.focus-news.net/news/2017/06/24/2408287/ria-novosti-v-petak-ruskoto-ministerstvo-na-otbranata-izstrelya-v-orbita-nov-spatnik.html", "text": "Новият спътник на руското Министерство на отбраната „Космос-2519“ в петък беше изстрелян в орбита, съобщиха от пресслужбата на ведомството, предава РИА Новости. \r\n„Космическият апарат представлява космическа платформа, на която могат да се поставят различни варианти на полезни съоръжения. Сега като полезни съоръжения на платформата са поставени оборудване за дистанционно зондиране на Земята, както и апаратура за снимане на космически обекти“, отбелязаха от руското Министерство.  Мария Динкова", "date": "2017-06-24", "title": "РИА Новости: В петък руското Министерство на отбраната изстреля в орбита нов спътник"}
{"url": "http://www.focus-news.net/news/2017/06/24/2408289/sport-loran-depoatr-e-podpisal-s-hadarsfiyld-za-rekordno-visoka-suma.html", "text": "Английският отбор Хъдърсфийлд  е подписал договор с нападателя на белгийския отбор Порто Лоран Депоатр за необявена рекордно висока сума, предава BBC. \r\n28-годишният футболист се присъединява към английския отбор за период от две години с възможност за удължаване с още един сезон. \r\nМениджърът на Хъдърсфийлд Дейвид Уагнър описа Депоарт като „подходящ нападател“.", "date": "2017-06-24", "title": "Спорт: Лоран Депоатр е подписал с Хъдърсфийлд за рекордно висока сума"}
{"url": "http://www.focus-news.net/news/2017/06/24/2408290/ministri-s-merki-za-oblekchavane-na-byurokratsiyata-obzor.html", "text": "Втори офис за предоставяне на кадастрални услуги за облекчаване на гражданите откриха в четвъртък в Направление Архитектура и градоустройство към Столична община. Офисът се намира на ул. „Сердика“ № 5. Двама служители вече приемат заявленията за предоставяне на услуги. До края на следващата седмица изнесен офис ще заработи и на ул. „Кракра“ № 3 в София. Това съобщи на пресконференция министърът на регионалното развитие и благоустройството Николай Нанков. Заедно със заместник-министър Валентин Йовев и директора на Агенцията по геодезия, картография и кадастър инж. Михаил Киров представиха предприетите мерки за намаляване на административната тежест.\r\nРегионалният министър заяви, че агенцията е административният орган от структурата на министерството, предоставящ най-много административни услуги за граждани. По думите му общата цел на правителството е да се облекчат режимите, така че гражданите да получават по-качествено, по-бързо и по-достъпни услуги. Министър Нанков съобщи, че в понеделник, според определения срок, на министър-председателя Бойко Борисов и вицепремиера Томислав Дончев ще бъде представен анализ за това как ще бъдат облекчени услугите и в останалите ресори на МРРБ като времетраене, синхронизация и възможност за получаване по електронен път.\r\nНиколай Нанков напомни, че в столицата вече работят още четири изнесени работни места – в районните администрации „Нови Искър“, „Надежда“, „Люлин“ и „Подуяне“, а до края на следващата седмица такова ще заработи и в район „Илинден“.\r\nМинистърът заяви, че кадастралната карта е електронна и общодостъпна и обърна внимание, че тя показва местата с кадастър в страната, като стига до ниво имот и от нея може да се получава информация за сградите. По думите му това поражда въпроса защо някои администрации и нотариуси изискват удостоверение на цена от 20 лв. за наличие или липса на кадастрални данни за дадено населено място или район в страната. „Затова още днес (петък) ще бъдат уведомени Нотариалната камара и общинските администрации, че тази услуга се прекратява, защото справката може да се направи безплатно на Кадастрално-административната информационна система на АГКК“, допълни Нанков.\r\nРегионалният министър допълни, че предстои да бъде преустановено изискването на официални документи и данни за провежданите административни производства на общински администрации, като за намаляване на административната тежест ще бъде проведена и среща с Националното сдружение на общините в Република България.\r\nТой поясни, че от следващата седмица ще започнат обучения на представители на общински администрации, общински служби по земеделие, службите по геодезия, картография и кадастър и нотариуси за работа с портала за електронни административни услуги на АГКК.\r\nМинистър Нанков съобщи, че се планира и в София да бъде въведена работещата вече в област Ловеч добра практика, в резултат на която услугите се заявяват електронно, необходимите за гражданите документи се изработват и те ги получават на собствения си адрес, доставени с куриер. Той напомни, че издадените по електронен път скици имат същата сила на удостоверителен документ, като тези на хартиен носител. Нанков и допълни, че заявените по електронен път услуги са с 30% по-евтини. Срокът за предоставяне на обикновена услуга е 7 дни, а за бърза услуга - 3 дни поради необходимостта от проверка на данните, касаещи вещни права и имотни граници. \r\nНанков обяви, че от началото на тази година в София са подадени над 33 000 заявления за предоставяне на услуги от АГКК или 6800 заявления месечно, като в резултат са издадени 4500 скици за имоти и сгради, 4800 схеми за самостоятелни обекти в сгради, над 3000 удостоверения, в това число удостоверения за приемане на проекти за изменения на кадастралната карта и кадастралния регистър, и други. Той допълни, че само 3080 заявления са подадени чрез електронния портал, а 619 са заявените от нотариуси с електронен подпис. По думите му с безплатен достъп може да се провери как е отразена информацията за даден имот в кадастралната карта, като при наличие на грешки поправката може да се заяви по електронен път. \r\nОт своя страна зам.-министърът на регионалното развитие и благоустройството Валентин Йовев допълни, че електронната система на кадастъра има почти пълна възможност да предоставя електронни услуги. Той допълни, че по отношение на кадастралните карти, вече има пусната услуга, чрез която гражданите могат да проверят как е въведен техният имот и евентуално ако има някаква грешка, да сигнализират. Според него така се отменя чакането по опашки и преглеждането на хартия. Заинтересованите лица могат да си проверят сами имота. По думите му в картата ще бъдат включени не само имоти от урбанизираната територия, но и на селскостопанската собственост. Той посочи, че процесът по изработване на картата не е толкова лек, колкото е изглеждал в началото. Според него от създаването на тази карта има и други ползи, това създава сигурност за банки, ипотеки и т.н.\r\nМинистърът на правосъдието Цецка Цачева направи внезапна проверка в Агенцията по вписванията заради сигнал за това, че пред сградата се е образувала опашка от чакащи извън сградата на Агенцията при температури над 30 градуса. Цачева заяви, че служителите са ѝ обясни, че причината за извеждането на чакащите навън е, че шумът от опашката пречи на прецизността на работата на администрацията. „При добро взаимодействие, когато всеки влиза в положението на другия, мисля че въпросът е преодолим“, коментира Цачева. По думите ѝ администрацията е длъжна във всеки един момент да създаде ред и възможност гражданинът да изпълни задълженията си и добави, че Агенцията по вписванията от днес до края на месеца е с удължено работно време, за да успеят гражданите и фирмите да подадат годишните си финансови отчети. Министърът добави, че ще се помисли и за облекчаване на програмата за подаване на документи по електронен път, тъй като от разговорите ѝ с хората на опашката е станало ясно, че тя е тромава и затруднява счетоводителите. \r\nАдминистративните услуги за граждани, извършвани от Службата за заверки и легализации на документи към дирекция „Консулски отношения“ на МВнР, вече могат да се заплащат и с банкови карти, съобщиха от Министерството на външните работи. По разпореждане на заместник-министър председателя по правосъдната реформа и министър на външните работи Екатерина Захариева от 19 юни 2017 г. гишетата за прием и регистриране на заявления за заверка и легализация на документи са оборудвани с ПОС терминални устройства. Така гражданите вече имат допълнителна възможност за заплащане на дължимите такси по Тарифа №3 за таксите за консулско обслужване в страната, които до този момент се заплащаха само с държавни таксови марки.\r\nОт МВнР уточниха, че мерките са насочени към улесняване и ускоряване на процедурите на административно обслужване и са част от усилията на българското правителство в посока намаляване на административната тежест и облекчаване на режимите за работа с граждани.", "date": "2017-06-24", "title": "Министри с мерки за облекчаване на бюрокрацията (ОБЗОР)"}
{"url": "http://www.focus-news.net/news/2017/06/24/2408284/the-times-napadatelyat-ot-manchestar-e-izpolzval-yutub-za-da-sazdade-vzrivnoto-ustroystvo.html", "text": "Самоубийственият нападател от Манчестър е използват видеоклипове от „Ютуб“ и други уебсайтове, за да създаде устройството, което уби 22 души, пише британският вестник The Times. \r\nСалман Абеди е гледал клипове в „Ютуб“, видео платформата на „Гугъл“, за изграждането на самоделно взривно устройство. Освен това той е намерил уебсайтове, в които е имало информация за химическите съединения за бомбата, детонирана след концерт миналия месец в Манчестър. \r\nСилите за сигурност първоначално смятаха, че сложността на устройството, което е от тип, предпочитан от терористичната групировка „Ислямска държава“, означава, че единствено някой с опит би могъл да го сглоби. Фактът, че Абеди, който е на 22-годишен и е незавършил университет, е успял да създаде бомба след гледане на инструкции онлайн, ще увеличи натиска на властите върху интернет.  Мария Динкова", "date": "2017-06-24", "title": "The Times: Нападателят от Манчестър е използвал „Ютуб“, за да създаде взривното устройство"}
{"url": "http://www.focus-news.net/news/2017/06/24/2408288/trima-dushi-zaginaha-pri-tezhki-katastrofi-v-petak-obzor.html", "text": "Рано сутринта в петък двама души загинаха при катастрофа на пътя Котел-Омуртаг, в близост до с. Зелена Морава. Сигналът за инцидента е подаден в 7.08 часа. Катастрофата е станала на път II-48/Котел-Омуртаг/ - в близост до с. Зелена Морава, община Омуртаг, между два леки автомобила с турска регистрация. Своевременно на мястото на инцидента са пристигнали екипи на полицията, пожарната и на „Спешна помощ“, които са установили, че в резултат на пътно-транспортното произшествие са загинали мъж и жена. Няколко души са откарани в МБАЛ-Търговище за преглед. По-късно областният управител на Търговище, който посети мястото на инцидента, съобщи, че е извършена мозъчна операция на дете, пътувало в единия от автомобилите, а една от жените е в реанимация, в много тежко състояние, като и за двамата има реална опасност за живота. Заради произшествието за около два часа товарните автомобили се движеха през прохода „Хаинбоаз“, а през Зелена Морава бе обходният маршрут за леки. Пътят Котел-Омуртаг бе затворен.\r\nПо-рано сутринта 28-годишен мъж загина при катастрофа на пътя Първомай-Беласица. Инцидентът стана около 06.10 часа. При него лек автомобил, управляван от 28-годишния водач от с. Първомай, е излязъл от пътното платно и се е ударил в крайпътно дърво. \r\nДвама румънци пострадаха леко в катастрофа на пътя Българене-Козар Белене, станала малко преди 8.00 часа. Сблъсъкът бе между цистерна и лек автомобил. Двамата ръмунски граждани са били откарани за преглед в плевенската болница с леки наранявания. Извършени са медицински изследвания, след което те освободени.", "date": "2017-06-24", "title": "Трима души загинаха при тежки катастрофи в петък (ОБЗОР)"}
{"url": "http://www.focus-news.net/news/2017/06/24/2408291/the-guardian-zashto-italiya-se-okazva-poshtadena-ot-masovi-teroristichni-atakii.html", "text": "Защо Италия беше пощадена от масови терористични атаки през последните години? Дали причината за това се крие в антитерористичните политики, изградени след години на борба с мафията и с нелегалната дейност или съществуват други фактори, пише британският вестник The Guardian. \r\n„Основната разлика е, че в Италия няма много имигранти от второ поколение, които да са се радикализирали или които да могат да бъдат радикализирани“, коментира преподавател в Университета в Манчестър и експерт по антитерористични политики. \r\nСпоред някои специалисти Италия успява да се бори със заплахата от терористичната групировка „Ислямска държава“ на своя територия благодарение на усъвършенстваните през годините инструменти при разследването на мафията. Те са били развити между 60-те и 80-те години на миналия век, белязани от политически терор. \r\nСпоред данните, публикувани от италианското Министерство на вътрешните работи, антитерористичните власти са спрели и разпитали 160, 593 души между март 2016 г. и март 2017 г. Общо 34 хил. души са били разпитани на летищата в страната, около 500 заподозрени терористи са били арестувани и 38 са били осъдени по обвинения в тероризъм. Освен това над 500 уебсайта са били закрити и около половин милион се следят от властите. Мария Динкова", "date": "2017-06-24", "title": "The Guardian: Защо Италия се оказва пощадена от масови терористични атаки?"}
{"url": "http://www.focus-news.net/news/2017/06/24/2408485/politsiyata-e-zadarzhala-mazh-za-falshiviya-signal-za-bomba-na-letishte-sofiya.html", "text": "Столичната полиция арестува  мъжа, подал  фалшивия сигнал за бомба на летището, предаде бТВ. Той е общ работник на аерогарата.Най-вероятно е бил пиян, когато е позвънил на телефон 112 снощи и се е представил с женско име – Димитринка. В нетрезво състояние е бил и по време на задържането тази вечер.\r\nПолицията го е арестувала в бункмейкърски пункт. \r\nСнощи летище София беше временно затворено заради фалшив сигнал за бомба. Хората в чакалните бяха евакуирани, а пътниците останаха в самолетите.\r\nСигналът снощи е подаден на тел. 112 около 22:40 ч., че на летището, без да се уточнява на кой терминал, е поставена бомба.\r\nМВР не откри съмнителен багаж. В полунощ работата на Терминал 2 беше възстановена, а половин час по-късно и на Терминал 1.", "date": "2017-06-24", "title": "Полицията е задържала мъж за фалшивия сигнал за бомба на летище \"София\""}
{"url": "http://www.focus-news.net/news/2017/06/24/2408277/voa-turtsiya-zastava-tvardo-zad-katar-pri-nastoyashtata-kriza.html", "text": "Турция продължава да бъде въвлечена в кризата между Катар, Саудитска Арабия и другите държави от Персийския залив, предава Voice of America. Анкара категорично подкрепя Доха и отхвърли възможността да прекрати наскоро установените военни отношения между двете страни. \r\nВ четвъртък пет турски бойни машини и 23 военнослужещи пристигнаха в Катар като част от споразумението за създаването на военна база с над пет хиляди войници. \r\n„Повторното оценяване на основополагащото споразумение с Катар не в нашия дневен ред“, подчерта в петък турският министър на отбраната Фикри Ишик, допълвайки, че разполагането на военнослужещи не е насочено срещу друга държава и трябва да бъде разглеждано като подпомагане на регионалната стабилност. \r\nКоментирайки исканията за прекратяване на договора, Ишик заяви: „ако има подобно настояване, то би означавало намеса в двустранните отношения“.  Мария Динкова", "date": "2017-06-24", "title": "VOA: Турция застава твърдо зад Катар при настоящата криза"}
{"url": "http://www.focus-news.net/news/2017/06/24/2408280/evakuiraha-letishte-sofiya-zaradi-falshiv-signal-za-bomba.html", "text": "Евакуираха Летище \"София\" заради фалшив сигнал за бомба, съобщиха от летището. Около 22.40 часа е постъпил сигнал за наличие на взривно устройство на летище София. Незабавно са евакуирани хората от терминалните сгради. \r\nИзвършена е проверка от специализираните служби на МВР. Взривно устройство не е открито. Нормалната работа на Терминал 2 е възстановена в 23.58 часа, а на Терминал 1 в 00.23 часа.", "date": "2017-06-24", "title": "Евакуираха Летище \"София\" заради фалшив сигнал за бомба"}
{"url": "http://www.focus-news.net/news/2017/06/24/2408293/balgariya-komentari-v-svetovnite-medii-rumen-radev-e-na-ofitsialno-poseshtenie-v-gartsiya-rusiya-e-vazhen-pazar-za-balgarskata-turisticheska-industriya-balgarskoto-predsedatelstvo-na-es-e-istoricheska-vazmozhnost-za-makedoniya-agentsiya-fokus.html", "text": "Българският президент Румен Радев започва официално посещение в Гърция по покана на своя колега Прокопис Павлополус, пише  Ekathimerini.\r\nОчаква се Радев да положи венец на Гроба на незнайния война на площад „Синтагма“ в Атина и да участва на официална вечеря, чийто домакин е Павлополус. \r\nОчаква се Радев да се срещне и с лидера на опозиционната партия „Нова демокрация“ Кирякос Мицотакис.\r\n***\r\nПосланикът на България в Москва Бойко Коцев заяви, че Руската федерация е много важен пазар за българската туристическа индустрия, предава РИА Новости .\r\nБългарският дипломат заяви на среща с руски и български туроператори, че за предната година България е утвърдила позициите си на руския пазар като привлекателно и безопасно място за отдих. \r\nУчастниците на конференцията потвърдиха успешния старт на летния сезон. Увеличаването на пътуванията до България, по техни данни е стабилна тенденция. Според тях през 2017 г. ще се наблюдава усилено търсене на организиран детски отдих в България от всички региони на Русия.\r\nБългарският посланик Коцев разказа за някои предстоящи мероприятие и програми. Близо 300 руски ученици и кадети ще участват на тържествата на връх Шипка, за който ще има и отделна екскурзионна програма „Свята България“. Тази програма ще представлява поклоннически пътувания на руски вярващи из светите места на България.\r\n***\r\nМакедония има поддръжката на Европейския съюз, и е време да започне да изпълнението на неотложните реформи, за да може до края на годината да добие безусловна препоръка, а следващата година и конкретна дата за започване на преговорите за членство в ЕС, предава Македонската информационна агенция.\r\nТова е заявил премиерът Зоран Заев в обръщение към Народното събрание.  \r\nМакедонският премиер заяви, че ще бъдат поставени реални цели за кратък срок от три месеца, среден от 6 до 9 месеца и дългосрочно над 9 месеца, в което време според него може да се постигне много от гледна точка на нужните реформи. \r\nСпоред вицепремиера по въпросите на евроинтеграцията Буждар Османи, е много важно тези приоритетни реформи да бъдат подети бързо, за да се ускори процесът на влизане на страната в Европейския съюз. \r\nВицепремиерът Буджар Османи смята за особено „благоприятно“, че България ще председателства ЕС в този период.\r\n„Имаме исторически контекст и позитивен политически климат. Ситуация, в която в идните три шестмесечни цикъла, ЕС ще се ръководи от региона. Първо е България, после Австрия и Румъния“, каза Буджар Османи.\r\n***\r\nОпозиционната ВМРО-ДПМНЕ на бившия премиер Никола Груевски разпространи съобщение на официалната си страница, в което категорично осъди скорошните изказвания на българския европейски депутат Ангел Джамбазки и на директора на Националния исторически музей в София Божидар Димитров. \r\n„ВМРО-ДПМНЕ остро осъжда омаловажаването, подценяването и обидите, изказани към македонския народ от евродепутата Ангел Джамбазки и директора на Националния исторически музей Божидар Димитров. \r\nПрестанете с негативното отношение към Македония!\r\nПрестанете да ни обиждате! Ние не сме нито сърби, нито сърбомани, а още по-малко антибългари.\r\nНие сме македонци.\r\nПрестанете да наричате сърби или сърбомани или да маркирате като врагове на България  тези, които се чувстват като македонци.\r\nСпазвайте реалността на съществуването на македонския народ. Искаме да имаме добри отношения с всички и особено с България, но не искаме и няма да мълчим, когато някой ни обижда.\r\nМакедония нито обижда, нито пък омаловажава никого. Публичните изяви на Зоран Заев в София отвориха кутията на Пандора.\r\nЗоран Заев заяви, че Македония затваря главата на национализма и омраза.\r\nТози негов концерт бе приветстван и похвален и от евродепутата Джамбазки и от директора Димитров.\r\nДжамбазки позорно нарече Македония творение на Коминтерна и плод на сръбската пропаганда, а Димитров разтълкува цялото посещение като историческо, защото с реализацията на договора се слага край на  македонизма и се вървяло в посока на формиране на втора българска държава.\r\nТакива негативни изказвания не подхождат на изграждането на добросъседски отношения. Такива негативни изказвания само влошават отношенията между македонския и българския народ.\r\nМакедония не е плод на сръбската пропаганда, нито творение на Коминтерна. Децата в Македония трябва да учат македонска история и не бива да им се налага никаква чужда. Македонската история е само македонска. Тя е автономна и автохтонна, също както и Илинденско-Преображенското въстание.\r\nСДСМ вече има отговорността да ръководи правителството на Македония. СДСМ не бива да затваря очи  и да премълчава тези провокации. Министерството на външните работи трябва да реагира спрямо всички обиди към Македония и към македонския народ“, пише в заявлението.\r\n***\r\nОпозиционната ВМРО-ДПМНЕ на бившия премиер Никола Груевски разпространи съобщение на официалната си страница посветено на визитата на министър-председателя Зоран Заев в София. В него се казва, че премиерът „трети ден мълчи и бяга от отговор, отказвайки се да каже на европейската общественост какво точно е говорил в София“.\r\n„Заев има задължение за прозрачна и включваща  работа, особено когато става дума за въпроси от най национален интерес.\r\nГражданите на Република Македония са разтревожени, защото не знаят какво точно е приел Заев в договора, чието подписване обяви за 2 август.\r\nЗоран Заев трябва да отговори на македонските граждани, кои части от учебниците по история ще изтрива и кой ще решава какво да се изчиства? Да ги е попитал за това македонските граждани, на които им обещаваше дебат за всеки по-важен въпрос?\r\nЗаев мълчи, но затова са гласовити  физически лица от България, които с възхищение гледат на действията на Заев и според които македонският език е писмена форма на български диалект, а македонската история е българска.\r\nДали целта на Заев е Македония, нейният език, култура и история да бъдат отречени? Така ли планира Заев да води Република Македония - с огъване на гръбначния стълб за всеки важен национален и държавен  въпрос.\r\nЗаев обвинява Македония за разпространяване на омраза и национализъм, без да каже какъв национализъм и омраза е показвала тя  от независимостта си до днес. Обвинява Македония, но мълчи пред всички изблици на национализъм, които са отправени към страната, чиито интереси той като премиер е длъжен да защитава.\r\nГражданите от СДС не очакват разпродажба на националните интереси и разграждане на националната  тъкан, а 16000 денара (510 лв. бел. ред.) минимална заплата, 30000 денара (950 лв.) средна заплата, нови 500 км магистрали, а лекарите очакват 100000 денара (3170 лв.) заплата, които СДСМ им обеща“, пише в заявлението.", "date": "2017-06-24", "title": "България - коментари в световните медии: Румен Радев е на официално посещение в Гърция; Русия е „важен пазар“ за българската туристическа индустрия, българското председателство на ЕС е \"историческа възможност\" за Македония (Агенция „Фокус“)"}
{"url": "http://www.focus-news.net/news/2017/06/24/2408294/pravitelstvoto-obyavi-gotovnost-za-zapochvane-na-pregovori-za-zakupuvane-na-iztrebiteli-gripen-obzor.html", "text": "Следващата или по-следващата сряда ще бъде взето решение за започване на преговори за закупуване на изтребители „Грипен“ за Българската армия. Това стана ясно след среща на министър-председателя Бойко Борисов с шведския му колега Шефан Льовен в рамките на Европейския съвет в Брюксел. Премиерът обясни, че шведските самолети „Грипен“ са предопределени, тъй като служебното правителство и президента Румен Радев са ги класирали на първо място. На второ място са останали италианските „Юрофайтър“, F-16 са били декласирани. Бойко Борисов посочи, че водещо по време на преговорите за закупуване на изтребителите ще бъде това да има индустриално сътрудничество между България и Швеция. По думите му трябва да има и инвестиции, за да може страната ни да си върне на 100% това, което ще плати за „Грипен“. „Пазарлъкът ще е много тежък и много голям“, коментира премиерът. Бойко Борисов обясни, че проектите на министъра на отбраната Красимир Каракачанов за въоръжение на армията са за над 3,5 млрд. лева. Според него надпреварата във въоръжаването, която е в ход, няма да се хареса на хората, защото става въпрос за огромни суми.\r\nВ парламента Красимир Каракачанов уточни, че офертата за закупуване на изтребителите F-16 е отпаднала, защото не отговаря на условията по плащанията. Не е спазено основното изискване за разсрочено плащане в по-дълъг период. Министърът обясни, че е внесъл в Министерски съвет предложение за разглеждане общо на трите проекта - за изтребители, патрулни кораби и сухопътна бойна машина. Той поясни, че внесеното предложение е изцяло съобразено с решението на служебното правителство. Красимир Каракачанов посочи, че преди да внесе предложението са водени дълги разговори с министър Владислав Горанов относно финансовата част. За закупуването на бронираната машина се предвижда разсрочено плащане за 10 години, а за самолетите минимум 8-9 години. Министърът уточни, че разсроченото плащане за такива периоди се прави, за да могат средствата, отделяни от българския данъкоплатец, да са по-малки суми, за по-дълъг период. Изтребителите ще бъдат 8, като след плащането на първата вноска ще се определи кога да бъдат доставени първите. Според министър Каракачанов е възможно първите изтребители да постъпят до втората или третата година.\r\nБиляна ИВАНОВА", "date": "2017-06-24", "title": "Правителството обяви готовност за започване на преговори за закупуване на изтребители „Грипен“ (ОБЗОР)"}
{"url": "http://www.focus-news.net/news/2017/06/24/2408298/redzhep-tayip-erdogan-turtsiya-nyama-da-pozvoli-sazdavaneto-na-darzhava-v-severna-siriya.html", "text": "Турските въоръжени сили „някога няма да позволят създаването на държава в северната част на Сирия“, заяви е петък президентът на Турция Реджеп Тайип Ердоган, предава Anadolu Agency. \r\nОсвен това Ердоган коментира въпроса за „възможната заплаха“ край турската граница в Сирия. \r\n„Сега има негативен прогрес в Сирия. Ако това доведе до заплаха на нашата граница, светът трябва да знае, че ние ще реагира  по същия начин, както направихме при операцията „Щита на Ефрат,“ допълни държавният глава.  Мария Динкова", "date": "2017-06-24", "title": "Реджеп Тайип Ердоган: Турция няма да позволи създаването на държава в Северна Сирия"}
{"url": "http://www.focus-news.net/news/2017/06/24/2408292/martin-shults-tramp-putin-i-erdogan-se-darzhat-kato-avtokratichni-vladeteli.html", "text": "Европейският съюз трябва да стане по-силен в отговор на отслабването на демокрацията в САЩ, Русия и Турция, заяви в събота лидерът на германските социалдемократи Марин Шулц, предава Reuters. \r\nШулц, който е бивш председател на Европейския парламент, отбеляза, че американският президент Доналд Тръмп, руският държавен глава Владимир Путин и турският лидер Реджеп Тайип Ердоган се държат като „автократични владетели“.\r\n„Сега е важно да възстановим Европа и да я направил силна. Не само на думи, но също така чрез конкретни политики“, подчерта Шулц пред германския вестник Passauer Neue Presse. Мария Динкова", "date": "2017-06-24", "title": "Мартин Шулц: Тръмп, Путин и Ердоган се държат като автократични владетели"}
{"url": "http://www.focus-news.net/news/2017/06/24/2408296/afp-kolumbiyskata-natsionalna-osvoboditelna-armiya-zayavi-che-dvamata-niderlandski-zhurnalisti-vsashtnost-ne-sa-osvobodeni.html", "text": "В петък колумбийските сили на  Национална освободителна армия заявиха, че е станала „грешка“ в четвъртък, когато обявиха освобождаването на двамата нидерландски журналисти, отвлечени в северната част на страната в началото на седмицата, предава AFP. \r\nЗаложниците са в „перфектно състояние“, съобщиха в „Туитър“, от организацията. \r\n„По въпроса за залавянето на двамата нидерландски гражданите, по обед ние получихме доклад за тяхното освобождаване, но не успяхме да го потвърдим правилно“, се отбелязва в изявлението на групировката.   Мария Динкова", "date": "2017-06-24", "title": "AFP: Колумбийската  Национална освободителна армия заяви, че двамата нидерландски журналисти всъщност не са освободени"}
{"url": "http://www.focus-news.net/news/2017/06/24/2408295/beliya-dom-krizata-v-persiyskiya-zaliv-e-semeen-vapros.html", "text": "Американското правителство определи кризата между Катар и държавите от Персийския залив като „семеен въпрос“, предава BBC. \r\nГоворителят на Белия дом Шон Спайсър направи този коментар по време на брифинг пред журналисти във Вашингтон. \r\n„Ние смятаме, че това е семеен въпрос и те трябва да го разрешат“, коментира Спайсър. \r\n„Ако можем да улесним тези дискусии, то нека така да бъде“, допълни говорителят. \r\nДържавният департамент и държавният секретар Рекс Тилърсън все още не са направи официално изявление по въпроса, но се очаква това да се случи по-късно в петък (местно време). Мария Динкова", "date": "2017-06-24", "title": "Белия дом: Кризата в Персийския залив е „семеен въпрос“"}
{"url": "http://www.focus-news.net/news/2017/06/24/2408299/prokuraturata-poiska-imuniteta-na-narodnite-predstaviteli-ot-pp-volya-veselin-mareshki-krastina-taskova-i-plamen-hristov-obzor.html", "text": "Прокуратурата поиска снемане на имунитета на народните представители от ПП „Воля“ Веселин Марешки, Кръстина Таскова и Пламен Христов. Исканията се основават на доказателства от разследване на Окръжна прокуратура – Варна, образувано на 12 декември 2014 г. за изнудване. На брифинг в прокуратурата говорителят на главния прокурор Румяна Арнаудова съобщи, че през 2012 г. Веселин Марешки е взел решение за установяване на монопол в областта на аптеките. Тя допълни, че се касае за извършени престъпления против собствеността и изнудване, за което има доказателства за Марешки и Христов, а по отношение на Таскова доказателствата са за извършено престъпление по НК. В хода на проведеното разследване са събрани доказателства за това, че в периода от есента на 2012 г. до края на 2015 г. в градовете Варна, Добрич, Видин, Плевен и София Веселин Марешки е заплашил 7 собственици на аптеки с увреждане на имущество и други противозаконни действия с тежки последици за тях. Целта на Марешки е била да принуди собствениците на аптеките да прехвърлят дружествени дялове от управляваните от тях търговски дружества на търговски дружества, собственост или контролирани от него или да прекратят търговската си дейност. Според доказателствата в четири от случаите Марешки е действал сам, в два от случаите заедно с народния представител Пламен Христов, а в един принудителните действия са били извършени от него, Христов и Кръстина Таскова. \r\nРумяна Арнаудова съобщи още, че в рамките на това разследване са били използвани Специални разузнавателни средства, в които се съдържат изключително ценни доказателства за участие и на други лица, някои от тях с имунитет. По думите ѝ, за да се провежда каквото и да е разследване, трябва да се получи разрешението на Народното събрание. Арнаудова допълни, че няма каквото и да е съмнение, че в случая се касае за тежки престъпления срещу собствеността. Тя отбеляза, че има общо 7 отделни свидетели, собственици на аптеки и аптечни вериги. По думите ѝ важното в този случай, е че това са аптеки, обикновено с добра търговска практика и добра търговска локация, като те са избирани неслучайно, тъй като екипът на Марешки е проследявал кои са най-оборотните аптеки и се е стремял да завземе техния бизнес. Арнаудова допълни, че има още много доказателства, които трябва да бъдат събрани в рамките на допълнително разследване.\r\nВ Народното събрание Пламен Христов съобщи, че преди избирането им за народни представители в ролята си на управителни органи в структурите на Веселин Марешки, за него и Кръстина Таскова е имало разследване на прокуратурата, което се е произнесло, че няма основание за повдигане на обвинение. Христов каза още, че с Таскова нямат притеснения и са готови да съдействат на разследването. По думите му никой от депутатите на „Воля“ няма притеснение да остане без имунитет по какъвто и да е повод. Според Пламен Христов срещу партията се води атака, която „мирише на бензин“ и идва от конкуренти на Веселин Марешки.\r\nПо-късно през деня от партия „Воля“ разпространиха съобщение, според което народните представители Пламен Христов и Кръстина Таскова доброволно се отказват от имунитета си.", "date": "2017-06-24", "title": "Прокуратурата поиска имунитета на народните представители от ПП „Воля“ Веселин Марешки, Кръстина Таскова и Пламен Христов (ОБЗОР)"}
{"url": "http://www.focus-news.net/news/2017/06/24/2408300/sport-parizh-prodalzhava-da-se-bori-za-domakinstvoto-na-olimpiyskite-igri-prez-2024g.html", "text": "Париж трансформира района около река Сена в Олимпийски парк, като е петък и събота се проведоха събития, показващи как биха изглеждали Игрите през 2024 г., ако градът бъде избран да ги приеме, предава Voice of America. \r\nЗа последен път френската столица е била домакин на Олимпийските игри преди почти 100 г., през 1924 г. \r\nПариж и Лос Анджелис са единствените два града, които участват в надпреварата. Лос Анджелис е бил домакин на престижното събитие през 1948г. \r\nСпечелилият град ще бъде обявен на 13 септември в Лима, Перу.", "date": "2017-06-24", "title": "Спорт: Париж продължава да се бори за домакинството на Олимпийските игри през 2024г."}
{"url": "http://www.focus-news.net/news/2017/06/24/2408302/emanyuel-makron-i-angela-merkel-nie-ne-obsazhdahme-gartsiya-na-sreshtata-na-varha-i-tova-e-dobra-novina.html", "text": "Фактът, че Гърция не беше част от дневния ред на срещата на върха в Брюксел е добра новина, заяви френският президент Еманюел Макрон, предава Greek Reporter. \r\n„Тези въпроси се разрешават по-добре от финансовите министри“, отбеляза Макрон, допълвайки, че министрите на Франция и Германия са успели да постигнат консенсус, позволяващ сключването на споразумение. \r\n„На последната среща на еврогрупата беше постигнат силен консенсус. Ние не говорихме за Гърция и това е много добра новина, тъй като работихме усилено с канцлера Меркел да се стигне до споразумението в еврогрупата“, допълни Макрон. \r\nОт своя страна германският канцлер Ангела Меркел коментира като „положително“ това, че на срещата на върха въпросът за Гърция не е бил повдиган. „Това означава, че сме намерили добри решения“, подчерта канцлерът. Мария Динкова", "date": "2017-06-24", "title": "Еманюел Макрон и Ангела Меркел: Ние не обсъждахме Гърция на срещата на върха и това е добра новина"}
{"url": "http://www.focus-news.net/news/2017/06/24/2408301/xinhua-svlachishte-e-zatrupalo-nad-100-dushi-v-yugozapadnata-chast-na-kitay.html", "text": "В събота сутринта свлачище в югозападната китайска провинция Съчуан е разрушило около 40 къщи, като се предполага, че повече от 100 души остават затрупани под руините, предава Xinhua. \r\nОколо 6 ч. свлачище от високите части на планина в Тибетската автономна префектура е паднало, блокирайки двукилометров участък от реката. Мария Динкова", "date": "2017-06-24", "title": "Xinhua: Свлачище е затрупало над 100 души в югозападната част на Китай"}
{"url": "http://www.focus-news.net/news/2017/06/24/2408304/pregled-na-mezhdunarodnite-novini-do-6-chasa-agentsiya-fokus.html", "text": "В петък пет жилищни блока в Лондон, с общо 800 апартамента,  ще бъдат незабавно евакуирани заради притеснения за противопожарната безопасност след пожара в „Гренфел Тауър“.\r\n„Гренфел“ промени всичко и аз не смятам, че можем да поемаме някакви рискове“, заяви председателят на съвета на лондонската община Камдън, след спешни проверки на сигурността. \r\n„Това ще се случи незабавно... ние не можем да сме сигурни, че гражданите са в безопасност“, допълниха властите.\r\n*** В петък полицията на Саудитска Арабия е предотвратила „терористични действия“ срещу най-святото място за мюсюлманите, където милиони вярващи от целия свят са се събрали.\r\nОт Министерството на вътрешните работи съобщиха, че 11 души са били ранени при срутването на триетажна сграда, в която самоубийствен нападател се е бил барикадирал и се е взривил. Петима от ранените са полицейски служители. \r\nВласите уточниха, че терористичната атака е била планира срещу Голямата джамия в Мека, където мюсюлмани от целия свят са се събрали за края на свещения месец Рамадан.\r\n*** Късно в петък Министерството на външните работи на Катар съобщи, че страната е получила списък с искания от Саудитска Арабия и нейните съюзници и в момента разучава документа, за да подготви подходящ отговор.\r\nОт ведомството уточниха, че отговорът ще бъде предаден на Кувейт, който е медиатор в кризата в Персийския залив.\r\n*** В събота сутринта свлачище в югозападната китайска провинция Съчуан е разрушило около 40 къщи, като се предполага, че повече от 100 души остават затрупани под руините.\r\nОколо 6 ч. свлачище от високите части на планина в Тибетската автономна префектура е паднало, блокирайки двукилометров участък от реката.\r\n*** Европейският съюз трябва да стане по-силен в отговор на отслабването на демокрацията в САЩ, Русия и Турция, заяви в събота лидерът на германските социалдемократи Марин Шулц. \r\nШулц, който е бивш председател на Европейския парламент, отбеляза, че американският президент Доналд Тръмп, руският държавен глава Владимир Путин и турският лидер Реджеп Тайип Ердоган се държат като „автократични владетели“.\r\n„Сега е важно да възстановим Европа и да я направил силна. Не само на думи, но също така чрез конкретни политики“, подчерта Шулц пред германския вестник Passauer Neue Presse.\r\n*** В петък колумбийските сили на  Национална освободителна армия заявиха, че е станала „грешка“ в четвъртък, когато обявиха освобождаването на двамата нидерландски журналисти, отвлечени в северната част на страната в началото на седмицата.\r\nЗаложниците са в „перфектно състояние“, съобщиха в „Туитър“, от организацията. \r\n„По въпроса за залавянето на двамата нидерландски гражданите, по обед ние получихме доклад за тяхното освобождаване, но не успяхме да го потвърдим правилно“, се отбелязва в изявлението на групировката.  \r\n***Въоръжените сили на Турция са „неутрализирали“ 6 бойци на Кюрдската работническа партия (ПКК) по време на операция в югоизточната провинция Сиирт.\r\nСпоред изявление на губернатора на провинцията Мустафа Тутулмъз, 3 бойци са елиминирани в окръзите Первари и Еруг. В изявлението се добавия, че още 3 бойци на ПКК са ранени в Первари.\r\nАгенция „Фокус“ припомня, че повече от 1200 души, както военни, така и цивилни, са загубили живота си след като Турция и ПКК подновиха конфликта си през 2015 г.\r\n*** Унгарското правителство отхвърля отварянето на европейските граници, и преместването на „цели мигрантски села“ в Централна и Източна Европа.\r\nТова заяви началникът на кабинета на премиера Виктор Орбан Янос Лазар. Според него всяка страна има право да реши сама какво да се случва на територията й, както и как да живеят гражданите й.\r\nСпоред унгарския представител, всяка една терористична атака, която се случи в Европа в последните години, има връзка с миграцията.\r\n***Руски и американски военни все още използват специалната „гореща“ линия, за да комуникират относно операциите в Сирия.\r\nАгенция „Фокус“ припомня, че в понеделник руските власти заявиха, че ще затворят тази линия, след като американски изтребител свали сирийски самолет.\r\nГоворителят на водената от САЩ коалиция в Сирия, полковник Райън Дилън не потвърди дали Русия е използвала специалната комуникационна линия, когато нанесе масиран ракетен удар срещу цели на „Ислямска държава“ от боен кораб в Средиземно море.\r\n*** Самоубийственият нападател от Манчестър е използват видеоклипове от „Ютуб“ и други уебсайтове, за да създаде устройството, което уби 22 души. \r\nСалман Абеди е гледал клипове в „Ютуб“, видео платформата на „Гугъл“, за изграждането на самоделно взривно устройство. Освен това той е намерил уебсайтове, в които е имало информация за химическите съединения за бомбата, детонирана след концерт миналия месец в Манчестър. \r\nСилите за сигурност първоначално смятаха, че сложността на устройството, което е от тип, предпочитан от терористичната групировка „Ислямска държава“, означава, че единствено някой с опит би могъл да го сглоби. Фактът, че Абеди, който е на 22-годишен и е незавършил университет, е успял да създаде бомба след гледане на инструкции онлайн, ще увеличи натиска на властите върху интернет.", "date": "2017-06-24", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/06/24/2408307/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Самоубийственият нападател от Манчестър е използват видеоклипове от „Ютуб“ и други уебсайтове, за да създаде устройството, което уби 22 души, пише британският вестник The Times. \r\nСалман Абеди е гледал клипове в „Ютуб“, видео платформата на „Гугъл“, за изграждането на самоделно взривно устройство. Освен това той е намерил уебсайтове, в които е имало информация за химическите съединения за бомбата, детонирана след концерт миналия месец в Манчестър. \r\nСилите за сигурност първоначално смятаха, че сложността на устройството, което е от тип, предпочитан от терористичната групировка „Ислямска държава“, означава, че единствено някой с опит би могъл да го сглоби. Фактът, че Абеди, който е на 22-годишен и е незавършил университет, е успял да създаде бомба след гледане на инструкции онлайн, ще увеличи натиска на властите върху интернет.\r\n***\r\nДепутатите от всички британски партии вече планират да се съюзят, за да попречат на желанието на министър-председателя Тереза Мей за твърд Брекзит, пише вестник The Independent. \r\nИзданието е научило, че се разработват стратегиите за поправяне на бъдещето законодателство, включително ключовия закон за имиграцията, като целта е министрите да бъдат принудени да се вслушат в бизнеса и да се покаже на Европейския съюз, че парламентът иска „меко“ напускане на блока. \r\n „Ние говорим помежду си и ще продължим да го правим: това е нещо, което надвишава обичайните партийни политически съображения“, отбеляза проевропейският депутат от консерваторите Анна Субри. \r\n„Не трябва да става дума за налагане на гласуване, но може да се стигне до това. Със сигурност заплахата от изгубването на подкрепата ще натежи много силно при решенията на правителството“, допълни Субри.\r\n***\r\nВсяка компания, която е била свързана със строежа и обновяването на „Гренфел Тауър“ ще бъде внимателно разследвана от полицията, докато властите обмислят повдигане на обвинения в убийство, пише London Evening Standard. \r\nВ петък, повече от седмица след пожара, при който загинаха поне 79 души, органите на реда потвърдиха, че  неизправен хладилник е бил причината за инцидента. \r\n„Ние разглеждаме всички възможни обвинения, като се започне от обвинение в убийство“, коментира детектив Фиона Маккормак. \r\n„Ние обмисляме всички обвинения свързани с противопожарната безопасност, със здравето и сигурността и в момента разследваме всяка компания, свързана с построяването и обновяването на „Гренфел Тауър“, допълни Маккормак.\r\nТази седмица министър-председателят Тереза Мей се извини за „провала на държавата“ след пожара, който избухна в ранните часове на 14 юни.\r\n***\r\nЗащо Италия беше пощадена от масови терористични атаки през последните години? Дали причината за това се крие в антитерористичните политики, изградени след години на борба с мафията и с нелегалната дейност или съществуват други фактори, пише британският вестник The Guardian. \r\n„Основната разлика е, че в Италия няма много имигранти от второ поколение, които да са се радикализирали или които да могат да бъдат радикализирани“, коментира преподавател в Университета в Манчестър и експерт по антитерористични политики. \r\nСпоред някои специалисти Италия успява да се бори със заплахата от терористичната групировка „Ислямска държава“ на своя територия благодарение на усъвършенстваните през годините инструменти при разследването на мафията. Те са били развити между 60-те и 80-те години на миналия век, белязани от политически терор. \r\nСпоред данните, публикувани от италианското Министерство на вътрешните работи, антитерористичните власти са спрели и разпитали 160, 593 души между март 2016 г. и март 2017 г. Общо 34 хил. души са били разпитани на летищата в страната, около 500 заподозрени терористи са били арестувани и 38 са били осъдени по обвинения в тероризъм. Освен това над 500 уебсайта са били закрити и около половин милион се следят от властите.", "date": "2017-06-24", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/06/24/2408305/reuters-v-petak-vlastite-v-sauditska-arabiya-sa-unishtozhili-tri-teroristichni-kleti-planirashti-napadenie-v-meka.html", "text": "В петък силите за сигурност на Саудитска Арабия предотвратиха терористична атака при Голямата джамия в Мека, като са хванали предполагаемия нападател в апартамент, в който той по-късно се самовзриви,  предава Reuters. \r\nОт Министерството на вътрешните работи отбелязаха, че три клетки са планирали нападение срещу поклонници и срещу силите за сигурност пред джамията в свещения за мюсюлманите месец Рамадан. \r\nПо-рано през деня силите за сигурност са ликвидирали заподозрян, намиращ се в предполагаемо скривалище на ислямистки бойци. Също така друга терористична клетка е била унищожена в град  Джида, но властите не дадоха други детайли. Мария Динкова", "date": "2017-06-24", "title": "Reuters: В петък властите в Саудитска Арабия са унищожили три терористични клети, планиращи нападение в Мека"}
{"url": "http://www.focus-news.net/news/2017/06/24/2408303/the-times-of-israel-spored-katar-iskaniyata-na-sauditska-arabiya-i-neynite-sayuznitsi-ne-sa-razumni.html", "text": "В събота Катар заяви, че списъкът с искания, представен от Саудитска Арабия и нейните съюзници, не е разумен или изпълним, пише вестник  The Times of Israel. \r\nВ списъка са изброени исканията на Саудитска Арабия, Бахрейн, Обединените арбаски емирства и Египет за приключването на дипломатическата и търговската „блокада“ на Катар, продължаваща вече почти три седмици. 13-те точки включват призив към Катар за закриването на телевизионния канал al-Jazeera и за скъсване на отношенията с „Мюсюлманското братство“.\r\n„Ние разглеждаме тези искания от уважение към... регионалната сигурност и ще има официален отговор от нашето министерство на външните работи“, заявиха от правителството на Катар.  Мария Динкова", "date": "2017-06-24", "title": "The Times of Israel: Според Катар исканията на Саудитска Арабия и нейните съюзници не са „разумни“"}
{"url": "http://www.focus-news.net/news/2017/06/24/2408306/afp-edin-chovek-e-zaginal-a-18-drugi-sa-blokirani-v-mina-v-tsentralnata-chast-na-kolumbiya.html", "text": "Един човек е загинал, а 18 други са блокирани след избухнала в петък експлозия в мина, в централната част на Колумбия, предава AFP. \r\nИнцидентът се е случил в мина за въглища в щат Кундинамарка, намиращ се на около 90 км северно от Богота. \r\nВластите отбелязаха, че не знаят причината за взрива, при който са пострадали двама души. \r\n„Ние ще копаем през нощта, за да се опитаме да спасим“ работници, отбеляза ръководителят на екипа за извънредни ситуации Уилсън Гарсия. Мария Динкова", "date": "2017-06-24", "title": "AFP: Един човек е загинал, а 18 други са блокирани в мина в централната част на Колумбия"}
{"url": "http://www.focus-news.net/news/2017/06/24/2408282/france-24-emanyuel-makron-i-angela-merkel-shte-rakovodyat-obnovyavaneto-na-es-sled-brekzit.html", "text": "Президентът на Франция Еманюел Макрон и канцлерът на Германия Ангела Меркел използваха срещата на върха в Брюксел в петък, за да отправят недвусмислено послание: техните страни смятат да ръководят обновяването на Европейския съюз след Брекзит, предава France 24. \r\nМакрон и Меркел проведоха съвместна пресконференция след срещата си с 26-те държави членки. „Когато Франция и Германия говорят с един глас, то Европа може да върви напред“, заяви Макрон. „Не може да има подходящо решение, ако то  не е подходящо за Франция и Германия“, допълни 39-годишният държавен глава. \r\nВъпреки по-прагматичния тон на Меркел посланието беше същото: „Тази пресконференция показва, че ние сме готови заедно да намираме решения на проблемите“.  Мария Динкова", "date": "2017-06-24", "title": "France 24: Еманюел Макрон и Ангела Меркел ще ръководят обновяването на ЕС след Брекзит"}
{"url": "http://www.focus-news.net/news/2017/06/24/2408308/aktua.html", "text": "Ще преобладава слънчево време. Около и след обяд над Южна България ще се развива купеста и купесто-дъждовна облачност и на отделни места там ще превали и прегърми. Това съобщиха от пресцентъра на  Агенция „Пътна инфраструктура”. Вятърът ще се ориентира от северозапад, временно ще се усилва и с него ще прониква малко по-хладен въздух. Максималните температури ще са предимно между 29° и 34°, на места в низините и малко по-високи.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа.\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: ОПУ Пловдив: Монтаж и демонтаж на табели с индивидуални размери Ж2 (за портални рамки) при следния график: \r\nПосока Бургас - София :\r\n-\t26.06.2017 г. - 08,00 ч. до 17,00 ч. – км 121+064 л. и км 112+667 \r\n„п.в.“ Царацово :\r\n-\t27.06.2017 г. - 08,00 ч. до 17,00 ч. – км 2+900 л. и км 2+150 \r\nДвижение в свободната лента съгласно временната организация на движение. Срок до 27.06.2017 г.\r\nобласт Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 26.06.2017 г.; от км 308+107 до км 359+000 в участъка ,Деветак-Ветрен – косене на тревни площи и изрязване и почистване на храсти в двете посоки. Срок до 30.06.2017 г.; област Сливен:  от км 233+600 до км 233+800 при Загорци, посока Бургас – ремонт на ОС /мантинела/. Ограничено движение в изпреварващата лента. Срок до 24.06.17г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 15.07.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни  дейности лента. Срок до 30.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 26.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n- посока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов;\r\n- посока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; обход Враца – ремонт на ограничителни системи. Една от лентите е затворена за движение.  Срок 27.06.2017; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Враца: Сумер-Враца км 130+000 до км 143+000 – полагане на хоризонтална маркировка. Стесняване на двете ленти за движение. Срок 27.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 30.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 27.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км. 353+500 до км.365+000 Гурково – Бинкос – движение в едната лента, поради ремонт на асфалтова настилка. Срок до 28.06.17г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 261+000 до км 262+000 /Веселиново-Козарево/, движение в една лента, поради полагане на шумна хоризонтална маркировка. Срок до 24.06.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път III-539 Вратица-Айтос от км 30+000 до км 44+000 –почистване на окопи и оформяне на банкети. Движение с повишено внимание. Срок до 25.06.2017 г. път III-992 от км 0+000 до км 20+000 в участъка „Отманли-Ясна Поляна” ще се извършват частични ремонтни дейности на асфалтовата настилка. Възпрепятства движението. Срок до 26.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца - Оряхово км 3+500 до км 77+800 – полагане на хоризонтална маркировка. Стесняване на две от лентите за движение. Срок 30.06.2017 г.;.път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. път III-1306 Горна Пещене – Габаре км 30+500 до км 66+100 – частични ремонти в асфалтовата настилка. Стесняване на едно платно за движение. Срок 30.06 2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Дебрене-Стефаново от км 25+830 до км 38+000 – частични ремонтни дейности на асфалтовата настилка. Движение в една лента съобразно пътната организация. Срок 30.06.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 27.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 27.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на строително-ремонтни дейности. Срок до 20.06.2017г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 25.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.; път ІІІ-8105 Расово-Медковец от км 0+000 до км 1+000 – движение в една лента, поради ремонтни дейности на асфалтовата настилка. Срок до 26.06.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІ-63 Трън-Главанови от км 55+000 до км 56+000 – ремонтни дейности на асфалтова настилка. Движението се осъществява в свободната лента Срок: 28.06.2017г;.път ІІІ-811 Брезник-Пали лула от км 35+000 до км 40+000 – ремонтни дейности на асфалтова настилка. Движение в една лента. Срок до 30.06.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът II-35 Плевен-Ловеч от км 0+000 до км 5+000 – ремонт на дясно пътно платно на Надлез при км 2+236. Движението се осъществява със сигнализация и Обходен маршрут по път I-3 /Бяла-Ботевград/-Обход на град Плевен; път ІІ-52 надлез на площадка на АЕЦ Белене - Лозица от км 64+500 до км 84+140 – регулирано поетапно движение в едната лента, поради студено асфалтиране /изкърпване/. Срок: до 26.06.2017г. ; път ІІІ-1106 Бръшляница-разклон Коиловци от км 10+000 до км 18+000 – ремонтни дейности на асфалтовата настилка. Срок до 26.06.2017 г.; път ІІІ-3502 Брестовец-Бежаново от км 0+000 до км 30+000 – ремонтни дейности на асфалтовата настилка. Движение в една лента. Срок до 24.06.2017 г.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-51 Дралфа-Чудомир-Лозница  I-2” от км 89+517 до км 93+517 между гр. Лозница и с. Мировец – частичен ремонт на асфалтова настилка. Срок до 30.06.2017 г.; \r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nпът III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 30.06.2017 г.; път ІІІ-2102 Сливо поле-Борисово-Черешово-Юпер от км 6+000 до км 11+500 – ремонтни дейности на асфалтовата настилка. Движението се регулира от сигналисти. Срок до 30.06.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-863 Оряховец-Баните, от км 30+933 до км 31+793 – изграждане на водопроводна мрежа в чертите на с.Оряховец. Движението на МПС се осъществява двупосочно в дясната лента, съобразно създадената организация на движение. Срок до 28.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\n път ІІІ-801 Вакарел-Белица от км 35+100 до км 38+100 движение с повишено внимание – частични ремонтни дейности. Срок до 26.06.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\n ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-24", "title": "Актуална пътна пътна обстановка"}
{"url": "http://www.focus-news.net/news/2017/06/24/2408309/ria-novosti-zemetresenie-s-magnitud-58-e-bilo-registrirano-v-mozambik.html", "text": "В събота земетресение с магнитуд 5,8 по скалата на Рихтер е било регистрирано в Мозамбик, съобщава Геологическата топографска служба на САЩ, предава РИА Новости. \r\nЕпицентърът на трусовете е бил на 38 км северозападно от град Дондо и на дълбочина 10 км. \r\nНяма информация за жертви и разрушения. Мария Динкова", "date": "2017-06-24", "title": "РИА Новости: Земетресение с магнитуд 5,8 е било регистрирано в Мозамбик"}
{"url": "http://www.focus-news.net/news/2017/06/24/2408310/predstoyashti-sabitiya-za-24-yuni-agentsiya-fokus.html", "text": "***\r\nВтората кандидатстудентска сесия на Софийския университет за учебната 2017 / 2018 г. продължава с устен изпит по журналистика – 09.00 часа, събеседване за специалност „Изобразително изкуство“ – 09.00 часа , музикален инструмент или пеене – 13.00 часа, физика и със събеседване за специалност „Графичен дизайн“ от 14.00 часа.    \r\n***\r\nОт 10.00 часа в зала №3 „инж. Стоимен Сарафов“ на Федерацията на научно-техническите съюзи ще се проведе кръгла маса на тема „Подменените ценности и образованието – агресията и езикът на омразата“. \r\n***\r\nОт 11.00 часа ще се проведе Пленум на БСП в централата на партията на ул. „Позитано“ 22.\r\n***\r\nОт 12.00 часа в комплекс „Спортна София“ (Зона Б5) ще бъдат открити двудневните регионални полуфинали на Фен Купа 2017. \r\n***\r\nОт 12.30 часа на естрадата на хижа „Момина скала” в Природен парк \"Витоша\" Столична библиотека организира честване на празника Еньовден с инициативата „Библиотека в планината”.\r\n***\r\nОт 16.00 часа на пл. „Александър Невски“ ще бъде открито юнското издание на фестивала „София Диша“.\r\n***\r\nОт 17.00 до 21.00 часа на Голямата поляна в Южния парк ще се проведе първия летен Радио Парк Фест, организиран от БНР.\r\n***\r\nОт 19.00 часа в Борисовата градина ще се състои концерт на Софийски духов оркестър. \r\n***\r\nЗа шеста поредна година Софийско бизнес училище ще гостува на Нов български университет между 24.06-30.06.2017 г.\r\n***\r\nОт 8.30 часа в Етнографска къща ще бъде дадено начало на обичая „Калиница”.\r\n***\r\nОт 9.00 часа в храм „Св. Николай Чудотворец” ще се проведе Празнична литургия по повод обичая „Калиница“.\r\n***\r\nОт 10.00 часа ще се проведе Литийно шествие на малките калинички до параклиса „Св. Богородица – Въведение” (Калиничката) . Шествието ще стигне до градския парк.\r\n***\r\nОт 11.00 часа в Градския парк започва празничната програма за калиничките с участието на детски вокални групи. Ще се връчват и грамоти на калиничките.\r\n***\r\nОт 17.00 часа в Градската библиотека ще започне концерт „Музикален лъч“ на Ловешки духов оркестър. \r\n***\r\nОт 18:00 часа в Градската библиотека ще се открие кулинарна изложба-конкурс „Сватбена пита“ и изложба-базар на атрибути, свързани със сватбената церемония. \r\n***\r\nОт 09.30 часа в хотел \"Парк Бачиново\" Федерация \"Български пацинетски форум\" организира семинар на тема: \"Бремето на остеопорозата - реалността в България\".\r\n***\r\nВ 09.30 часа в парк „Бачиново“ ще бъде отбелязан Международният ден на йогата с богата програма, по време на която лицензирани инструктури ще представят различни техники.\r\n***\r\nОт 21.30 часа ще бъде закрито петото издание на детския театрален фестивал „Талантино“.\r\n***\r\nОт 17.00 часа в сградата на Яхт Клуб „Кап. Георги Георгиев –Порт Варна” ще се състои информационна среща, относно проект „Плавай с нас”, който се реализира с финансовата подкрепа на програма „Варна Европейска Младежка Столица 2017”.\r\n***\r\nОт 09.00 часа в новия манастирски храм, в Лопушанската света обител, ще бъде отслужена тържествена света Литургия, която ще оглави Негово Преосвещенство Белоградчишки епископ Поликарп, в съслужение с игумена и отци-гости на манастира.\r\n*** \r\nОт 10.00 часа в местността „Борова гора“ край Велики Преслав ще се проведе фолклорен събор „Петровска китка“.\r\n***\r\nОт 05.00 часа в близост до каменния мост в кв. „Асенов“ ще бъде пресъздаден ритуала по прескачане на Еньовски огън за здраве. \r\n***\r\nОт 10.00 часа, за четиринадесети път, на Самоводската чаршия ще бъде отбелязан Еньовден – денят на лятното слънцестоене, лечебните билки и прастарите магическите обреди.   \r\n***\r\nОт 11.00 часа на паметника „Асеневци“ ще се проведе Еньовденска детска работилница- „Арт лято“.\r\n***\r\nОт 13.00 часа, в залата на Общинския съвет в Община Велико Търново, ще бъде открито второто редовно заседание на Съвета на децата, което ще продължи до 26 юни.\r\n***\r\nОт 18.00 часа в Туристически учебен център „Момина крепост“ ще бъдат представени произведенията, създадени по време на Младежката скулптурна колония „Ксилифор 2017“. \r\n***\r\nОт 11.00 часа до ДКЦ №1 ще се състои тържествена церемония за откриване на паметната плоча на капитан-лейтенант Кирил Минков - флотски герой от Балканската и от Първата световна война.\r\n***\r\nОт 09.00 часа Негово високопреосвещенство Врачанският митрополит Григорий ще оглави архиерейска света Литургия в Градешнишкия манастир \"Св. Йоан Кръстител\" на Еньовден по повод на неговия храмов празник.\r\n***\r\nОт 10.00 часа в местността „Леденика“ ще се проведе Национален фолклорен събор „Леденика“.\r\n***\r\nОт 13.00 часа в Горна Малина ще се състои литературна дискусия, посветена на 140-годишнината от рождението на Елин Пелин.\r\n***\r\nОт 08.30 часа в околностите на Петропавловски манастир ще се проведе  XIV-ти Национален Петропавловски събор на народното творчество.\r\n***\r\nОт 18.00 часа в НЧ „Христо Козлев-1883“ ще се състои празнична програма с участието на самодейни колективи по повод Еньовден.\r\n***\r\nОт 19.00 часа в НЧ „Братя Грънчарови-2002“ ще се проведе Гала концерт и официално закриване на Детски фестивал на изкуствата „Раховче“.\r\n***\r\nОт 09.30 до 18.00 часа ще се състои фолклорен събор „Песни и танци от слънчева Добруджа“.\r\n***\r\nОт 09.30 часа от ОДК ще започне традиционното отбелязване на Еньовден. \r\n***\r\nОт 10.00 часа на общински плажен комплекс ще се състои силовият турнир „Аполония”.\r\n***\r\nОт 11.00 часа на спортен комплекс „Осогово” ще започне Международния конкурс по художествена гимнастика „Кюстендилско лято”. \r\n***\r\nОт 11.00 часа в градинката пред Община Кюстендил официално ще бъде открит Празникът на черешата. Преди това, още в 10.00 часа в градинката започват изложба-базар на череши и на черешови произведения, арт работилници за деца и изложения на занаятчии. \r\n***\r\nОт 10.00 чaса на територията на Национален историко-археологически резерват „Мадара” ще се състои официалното откриване на Второто издание на Националния средновековен събор „Магическата Мадара“.\r\n***\r\nОт 10.00 часа в Пампорово-Мечи чал ще бъде даден официален старт на летния туристически сезон в курорта.\r\n***\r\nОт 10.30 часа в зала „Пълдин” на хотел „Санкт Петербург“ ще се състои форум на тема „Геополитическата карта на Евразия - рискове и хоризонти“. Гост-лектор ще бъде проф. Иво Христов. \r\n*** \r\nОт 10.00 часа в античен град Абритус ще започнат проявите във втория фестивален ден на „Античният Абритус“.\r\n***\r\nОт 09.30 часа на новите тенис кортове на сдружение „Тенис клуб Приста 2011“ ще се състои >. техническа конференция преди началото на  регионалния турнир по тенис на корт за мъже и жени, организиран от ГЕРБ – Русе.\r\n***\r\nОт 19.00 часа в салона на ПБНЧ „Еленка и Кирил Д. Аврамови 1856“ ще се проведе концерт „Първи български хор „Янко Мустаков“ и приятели“.\r\n***\r\nОт 10.00 часа в Амфитеатъра, Нов център, ще бъде открит 5-тия фолклорен фестивал на инвалидите.  Двудневното събитие е под надслов „Открий себе си и мечтай“.\r\n***\r\nОт 10.00 часа ще се проведе Празник на житото.\r\n***\r\nВ 11.00 часа в залата на Областна администрация Стара Загора, кметът Живко Тодоров и областният управител Гергана Микова ще се срещнат с руските историци Дмитрий Володихин, Петр Мультатули и княз Александр Трубецкой.\r\n***\r\nОт 11.00 часа ще се проведе Еньовденски събор – празник на билките, слънцето и водата. \r\n***\r\nОт 10.00 часа, на площада в селото ще се проведе първото издание на Национален фолклорен фестивал на етносите в България.\r\n*** \r\nОт 10.00 часа до 12.30 часа пред Славейковото училище с „Магията на билките”, чрез демонстрации и съвети, ще гостува  дългогодишният билкар Георги Андонов от гр. Омуртаг, представител на Съюза на билкарите в България.", "date": "2017-06-24", "title": "Предстоящи събития за 24 юни (Агенция „Фокус)"}
{"url": "http://www.focus-news.net/news/2017/06/24/2408311/nimh-dnes-shte-bade-predimno-slanchevo-s-maksimalnite-temperaturi-mezhdu-29-i-34.html", "text": "Днес ще бъде предимно слънчево. Около и след обяд над планинските райони ще се развива купесто-дъждовна облачност и на отделни места там ще превали и прегърми. Такава е прогнозата за времето на Националния институт по метеорология и хидрология (НИМХ) към БАН, съобщи дежурният синоптик – Красимир Стоев. Ще духа слаб до умерен северозападен вятър. Максималните температури ще са между 29° и 34°, на места в низините и малко по-високи.\r\nАтмосферното налягане е близко до средното за месеца и няма да се променя съществено.\r\nНад Черноморието ще преобладава слънчево време. Преди обяд вятърът ще е от северозапад, след обяд ще се ориентира от изток-югоизток, но ще е предимно слаб. Максимални температури на въздуха: 26-30°. Температурата на морската вода е 21-24°. Вълнението на морето - 2 бала.\r\nНад планините ще преобладава слънчево време с временни увеличения на облачността, по-значителни след обяд, когато на места ще превали и прегърми. На повече места ще са валежите в Рило-Родопската област. Ще духа до умерен северозападен вятър. Максималната температура на височина 1200 метра ще е около 24°, на 2000 метра – около 16°.", "date": "2017-06-24", "title": "НИМХ: Днес ще бъде предимно слънчево с максималните температури между 29° и 34°"}
{"url": "http://www.focus-news.net/news/2017/06/24/2408314/tsarkvata-otbelyazva-rozhdenieto-na-sv-yoan-krastitel.html", "text": "На 24 юни църквата тачи деня на рождението на Йоан Кръстител.\r\nВ дните на цар Ирод, който управлявал Юдея от 30 г. преди Рождество Христово до 3 г. след Рождество Христово, в град Хеврон живял свещеник на име Захарий, с жена си Елисавета, която била братовчедка на св. Ана, майката на св. Богородица.\r\nЗахарий и Елисавета били в напреднала възраст. Нямали деца. Въпреки това се молели усилено на Бога да стори с тях чудо. \r\nПред Захарий се явил ангел Господен, който го известил, че ще му се роди син, който трябва да кръсти Йоан.  Ангелът възвестил на Захарий не само това, но и че синът му ще бъде велик светец и предтеча на Изкупителя на човечеството.  Йоан се ражда 6 месеца преди Иисус Христос, за да прокара пътя на неговото учение сред юдейския народ..\r\nСлед като навършва 30 години започва да проповядва и да кръщава юдеите във водите на р. Йордан. Дава Свето Кръщение и на Иисус Христос.", "date": "2017-06-24", "title": "Църквата отбелязва рождението на св. Йоан Кръстител"}
{"url": "http://www.focus-news.net/news/2017/06/24/2408317/kragla-masa-na-tema-podmenenite-tsennosti-i-obrazovanieto-agresiyata-i-ezikat-na-omrazata-shte-se-provede-v-stolitsata.html", "text": "От 10.00 часа, Федерация „Образование“ и Дискусионен клуб „Политика 21“ организират кръгла маса на тема: „Подменените ценности и образованието – агресията и езикът на омразата“. Това съобщиха от пресцентъра на Градския съвет на БСП - София. За участие са поканени представители на Министерство на образованието и науката, Столична община, Регионално управление на образованието – София, синдикатите, народни представители, общински съветници, браншови и неправителствени организация, експерти в сферата на образованието. \r\nСъбитието ще се проведе в зала №3 „Инж. Стоимен Сарафов“, 2-ри етаж, на Федерацията на научно-техническите съюзи (ул. „Г. С. Раковски“ №108).", "date": "2017-06-24", "title": "Кръгла маса на тема „Подменените ценности и образованието – агресията и езикът на омразата“ ще се проведе в столицата"}
{"url": "http://www.focus-news.net/news/2017/06/24/2408312/prezidentat-rumen-radev-e-na-poseshtenie-v-republika-gartsiya.html", "text": "Президентът Румен Радев е на държавно посещение в Република Гърция. Това съобщиха от прессекретариата на държавния глава. Това е първата визита на Румен Радев в Югоизточна Европа след встъпването му в длъжност като държавен глава.\r\nВ официалната делегация на българския държавен глава участват министърът на енергетиката Теменужка Петкова, зам.-министърът на външните работи Емилия Кралева.", "date": "2017-06-24", "title": "Президентът Румен Радев е на посещение в Република Гърция"}
{"url": "http://www.focus-news.net/news/2017/06/24/2408316/denyat-24-yuni-v-svetovnata-istoriya.html", "text": "2014 г. \r\nПрезидентът на Финландия Саули Нийнистьо назначава нов кабинет начело с 46-годишният Александър Стуб досегашен министър по европейските въпроси и външната търговия на мястото на Юрки Катайнен, който през април обявява, че иска да работи в европейските институции.2014 г. \r\nСАЩ либерализира режима за износ на нефт от страната.2013 г. \r\nВ Гърция се съставя ново правителство. За заместник министър-председател и министър на външните работи е назначен председателят на ПАСОК Евангелос Венизелос. Демократична левица излиза от правителството заради затварянето на държавната телевизия. Кабинетът е с нови министри на правосъдието, административната реформа, транспорта и отбраната от квотата на ПАСОК.2012 г. \r\nНа Галапагоски острови на 100 години умира последният представител на 11-тия подвид на Слонската костенурка - „Geochelone nigra abingdoni“ - Самотният Джордж от остров Пинта.2011 г. \r\nМеждународният трибунал по Руанда Геноцид в Руанда осъжда на доживотен затвор бившия министър на Руанда по семейните и женски въпроси Полин Нирамасухуко, с което тя става първата жена осъдена във връзка с геноцида над племето Тутси през 1994 г., когато са избити над 800 хиляди човека.2002 г. \r\nПри най-тежката в Африка влакова катастрофа, станала в Танзания, загиват 281 души и над 400 са тежко ранени.2001 г. \r\nРуският писател Александър Солженицин завършва своето изследване за живота на евреите в Русия. 1999 г. \r\nПравителството на САЩ предлага 5 млн. долара за залавянето на президента на Югославия Слободан Милошевич.1999 г. \r\nИзраелската авиация бомбардира бази на мюсюлманската групировка  „Хизбула” в Южен Ливан.1977 г. \r\nАмериканските данъчни служби съобщават, че американският президент Джим Картър не е платил данъците си за 1976 г. Тридесет и деветия президент на САЩ управлява в периода 1977-1981 г. Той е представител на Демократическата партия. През 1946 г. завършва Военноморската академия и до 1953 г. служи във ВМС на САЩ. От 1971 до 1975 г. Картър е губернатор на щата Джорджия. Приносът му в световната политика е разнопосочен - посредничи за подписването на споразуменията от Кемп Дейвид между Израел и Египет, защитава човешките права в международна политика още преди края на Студената война, ангажира се в решаване на конфликтите на няколко континента, води посреднически и миротворчески мисии в Судан, Етиопия, Еритрея, Сомалия, Хаити, Северна Корея и др. През 2002 г. Картър получава Нобелова награда за мир.1964 г. \r\nФедералната комисия по търговията на САЩ обявява решението си за задължаване на производителите на цигарени изделия да включват върху опаковките си надпис, предупреждаващ за вредата от тютюнопушенето.1948 г. \r\nСССР започва блокадата на Берлин. Съюзническите сили започват да снабдяват своите части в града по въздуха. Берлинската блокада продължава от 24 юни 1948 година до 12 май 1949 г. Целта на блокадата е западните съюзници на СССР да се откажат от окупационните си зони в Берлин, който изцяло е обграден от съветската окупационна зона. Франция, Великобритания и САЩ в продължение на 11 месеца провеждат впечатляваща хуманитарна акция, като създават така наречения „Берлински въздушен мост\" от другите им окупационни зони в Германия към Берлин.1948 г. \r\nВъв Варшава завършва първата съвместна конференция на министрите на външните работи на СССР, Албания, България, Чехословакия, Полша, Югославия, Румъния и Унгария. Тя е в отговор на проведената преди това Лондонска конференция на САЩ, Великобритания и Франция по германския въпрос. Приема се съвместна декларация с искания за демилитаризиране на Германия, сключване на мирен договор с нея и създаване на демократично общогерманско правителство.1945 г. \r\nНа 24 юни 1945 г. в 10,00 ч. сутринта на \"Червеният площад\" в Москва започва Парадът на победата след края на Втората световна война (1939-1945). Парадът се командва от маршал Константин Рокосовски, който рапортува на маршал Георгий Жуков. Военните оркестри подават сигналът \"Слушайте всички!\" и изпълняват химните \"Славься, русский народ!\" на Михаил Глинка и химна на Съветският съюз. Веднага след това започва тържественият марш на войските. В него участват представители на всички действащи полкове от армейските фронтове към края на войната, военните академии, военните училища и части на московския гарнизон. В парада участват всички  носители на званието Герой на Съветския съюз, кавалерите на ордените \"Слава\", както и прославени снайперисти.1940 г. \r\nПо време на Втората световна война (1939-1945 г.) завършва настъплението на германската армия срещу Франция. Кампанията започва на 10 май, като подготовката и провеждането й са в изключително благоприятна за Германия обстановка. Целта на кампанията е окупация на Холандия, Белгия, Люксембург и излизане на Франция от войната. Германското командване планира да осъществи действията си на 2 етапа (операции “Гелб” и “Рот”). За провеждане на операция “Гелб” под командването на генерал-полковник В. фон Браухич са съсредоточени 136 дивизии, от тях 10 танкови, 2 580 танка, 3 824 самолета, 7 378 полеви оръдия. Главния удар се нанася от група армии “А”, командвана от генерал-полковник Г. фон Рунщет, чрез обход на линията Мажино и има за цел да раздели фронта на съюзниците и да откъсне силите им в Белгия и Северна Франция. Група армии “Б”, командвана от генерал-полковник Ф. фон Бок, има задача да овладее бързо Холандия и чрез удар в Централна Белгия да задържи главните сили на съюзниците в Белгия и след това заедно с група армии “А” да ги унищожи. Група армии “С”, командвана от генерал-полковник В. фон Лееб, има задача да отвлича по-големи сили на противника на линията Мажино. На Германия съюзното командване противопоставя североизточния фронт, командван е от генерал Ж. Жорж. Фронтът се простира от Па дьо Кале до Швейцария и е съставен от 3 групи армии. Първата група, съставена от 32 френски и 9 английски дивизии, от началото на нахлуването на противника в Белгия и Холандия трябва да заеме рубежа р. Маас, Намюр, Лиеж, Антверпен и да създаде здрав фронт на отбрана. Зад линията Мажино са развърнати втора и трета групи армии, съставени общо от 50 пехотни дивизии. В резерв на фронта стоят 17 пехотни дивизии. На североизточния фронт съюзниците имат общо 111 дивизии, около 3 100 танка и повече от 12 500 оръдия. Военновъздушните сили разполагат с 1 648 френски и 1 837 английски самолета. На 10 май германските войски нарушават неутралитета на Холандия, Белгия и Люксембург и започват стратегическо настъпление с поддръжката на авиацията и широко използване на въздушни десанти. На 14 май холандската армия капитулира. На 21 май германски танкови дивизии достигат брега на Ла Манш и отрязват 22 белгийски и 28 англо-френски дивизии в района на Дюнкерк. На 28 май белгийската армия капитулира, а обкръжените англо-френски войски с цената на големи загуби до 4 юни успяват да се евакуират в Англия. На 5 юни германската армия започва операция “Рот”. За кратко време тя успява да излезе в тил на линията Мажино и да разгроми френските войски. На 10 юни правителството се премества в Бордо. На 14 юни Париж пада без бой. Френското правителство, начело с Маршал А. Петен, взема решение за капитулация, подписана на 22 юни в Компиен.1938 г. \r\nМихаил Булгаков завършва романа си „Майстора и Маргарита”. Руският писател и драматург е майстор на гротеската. Син е на професор от Киевската духовна академия, а самият той завършва медицина в Киевския университет. След това работи като лекар в Смоленския край и в Киев. Булгаков започва да пише през 1919 г. Първият му роман „Белая гвардия\" е отпечатан в сп. „Россия\" (1924 г.), но не изцяло. Единствената публикувана приживе на автора книга е сборника „Дьяволиада\".1934 г. \r\nСтолицата на Украйна е преместена от Харков в Киев.1920 г. \r\nОбразувана е Чувашката автономна област, която през 1925 г. се преобразува в Чувашка автономна република. От септември 1990 г. е Чувашска ССР, а от 1992 г. - Република Чувашия. Републиката е субект на Руската Федерация и е разположена в източната част на Руската равнина, в по-голямата си част на десния бряг на р. Волга. Граничи с Нижегородска област на запад, с Република Марий Ел на север, с Татарстан на изток и с Мордовия и Уляновска област на юг. Столица на републиката е град Чебоксари.1901 г. \r\nВ Париж е открита първата изложба на Пабло Пикасо, която постига голям успех. Испанският художник и скулптор е роден през 1881 г. в Каталония, а от 1904 г. живее в Париж. През 1907 г. Пикасо полага основите на кубизма, типичен пример е \"Госпожиците от Авиньон\". Към 1910 г. художникът си служи с деформации в творби, близки до сюрреализма. Независимо от субективизма, произведенията му са обществено ангажирани, силно емоционални, с израз на гняв и болка срещу насилието - пример за това е \"Герника\". От 1940 г. Пикасо се включва в движението за мир с плакат и рисунки \"Гълъбът на мира\".1894 г. \r\nИталианският анархист С. Казерио убива френския президент Мари Франсоа Сади Карно. Карно е роден на 11 август 1837 г. Той е четвъртият президент на Третата република, като заема този пост от 1887 г. до смъртта си. Преди това е министър на обществените строежи (1880-1885 г.) и министър на финансите (1885-1886 г.). Карно е син на политика Иполит Карно, племенник на физика Никола Леонар Сади Карно и внук на Лазар Карно, също политик.1812 г. \r\nВойските на Наполеон пресичат река Неман и навлизат в Русия. Походът срещу Русия е несполучлив и Наполеон е принуден да отстъпи, като потегля обратно за Франция. Основната му грешка в руския поход е не толкова военна, колкото политическа. Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството.1717 г. \r\nВ Англия е създадена първата в света масонска ложа.\r\nРелигиозно-етичното движение възниква в Англия със създаването на т. нар. “Велика ложа” през 1717 г. и след това е разпространено в целия свят. То проповядва обединяването на хората върху принципите на братството, любовта, равенството и взаимопомощта, преплитайки ги с елементи на религиозен мистицизъм.1713 г. \r\nРусия и Османската империя подписват мирен договор, с който се слага край на Руско-турската война (1710 - 1713 г.). Договорът повтаря основните клаузи на Пруския мирен договор от 1711 г. Русия отстъпва на Османската империя Азов и съединената с него територия до р. Орел. Освен това се задължава да изтегли войските си от Полша.1509 г. \r\nХенри VIII е коронован за крал на Англия. Вторият английски крал от династията Тюдори е един от най-ярките представители на английския абсолютизъм. По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с папата, Хенри VIII е провъзгласен от парламента за глава на англиканската църква. Томас Мор, обявил се против Реформацията, е екзекутиран на следващата година. През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението на Хенри VIII до пълна икономическа и финансова разруха.1497 г. \r\nДжон Кабот достига до остров Нюфаундленд, Канада. Истинското име на италианския мореплавател е Джовани Кабото. Той е роден в Генуа в средата на XV в. През 1476 г. се преселва във Венеция, а през 1490 г. постъпва на английска служба. Изпратен е от бристолските търговци да търси западен морски път до Китай и точно тогава стига до остров Нюфаундленд. През 1498 г. Кабот достига и до американския континент. Изследва източното крайбрежие на Северна Америка.1099 г. \r\nОснован е Орденът на свети Йоан Йерусалимски - един от най-старите християнски ордени, съхранили се до наши дни. Той е основан от монашеско братство, издигнало болница на името на Св. Йоан в Йерусалим, в която да се лекуват поклонници и кръстоносци. От 1120 г. орденът на Св. Йоан става самостоятелна организация, в която се вливат и рицари кръстоносци. В края на XII в., когато християните са прогонени от Палестина, йоанитите се настаняват в Кипър. През 1307-1309 г. орденът вдига мощна крепост на остров Родос, където над два века рицарите успяват да отбият многобройните опити на турците да завладеят острова. През 1522 г. Сюлейман Великолепни успява да разбие със своите 200 000 войници съпротивата на 300 йоанити. През 1530 г. императорът на Свещената римска империя Карл V, надявайки се по този начин да предпази Рим от набезите на Османската империя, предава Малта за вечно владение на рицарите хоспиталиери на св. Йоан Йерусалимски. Там йоанитите се изправят срещу нашествието на 30 000 еничари. 700 рицари, предвождани от Ла Валета (чието име днес носи столицата на Малта), разбиват нападателите. Така Орденът на Св. Йоан завинаги свързва името си с Малта и става Малтийски. През 1798 г. когато Наполеон завладява острова 53 рицари минават на служба при Бонапарт. Онези, които не желаят да се подчинят на Наполеон намират силен закрилник за оцеляването на ордена в лицето на руския император Павел I, който иска да превърне Малта в руски бастион в Средиземноморието. Подслонили се при него рицари йоанити го провъзгласяват за нов магистър на ордена, но Ватиканът не признава официално този избор.На тази дата са родени:1986 г. \r\nРоден е Лионел Меси, аржентински футболист, играещ за FC Barcelona.1895 г. \r\nРоден е Джак Демпси, американски професионален боксьор, който е Световен шампион в тежка категория от 1919 до 1926 година. Един от най-агресивните боксьори в историята на този спорт, с изключително мощен удар, много популярен сред боксовата общественост в началото на ХХ век.1883 г. \r\nРоден е Виктор Франц Хес, американски физик, Нобелов лауреат през 1936 г.1311 г.  \r\nРодена е  Филипа д'Авен, кралица на Англия, по-известна като Филипа дьо Ено. Тя е съпруга на крал Едуард III.На тази дата умират:2014 г.  \r\nУмира Илай Уолък, американски актьор от еврейски произход. Участвал е във Втората световна война. Започва кариерата си на Бродуей през 1945 г. и печели награда „Тони“ през 1951 г.  Прави дебюта си в киното през 1956 г. във филма Baby Doll и след това се снима в много и различни филми, между които „Великолепната седморка“, „Златото на Макена“, „Добрият, лошият и злият“, „Кръстникът 3“ и други. Изиграл е 80 роли в киното и почти толкова в телевизионни постановки. Пише автобиографична книга през 2005 г. Продължава да се снима чак до 2010 г., което го прави един от най-възрастните активни актьори в Холивуд към онзи момент. Женен е за актрисата Ан Джаксън от 1948 г до смъртта си през 2014 г. Имат 3 деца.1988 г. \r\nУмира Михай Бенюк - румънски поет, прозаик, общественик, психолог, академик. Той е един от организаторите на румънския антифашиски фронт.1980 г. \r\nУмира Борис Кауфман - оператор. Той е роден през 1906 г. и е брат на руските режисьори Михаил и Денис Кауфман (Дзига Вертов). Борис Кауфман емигрира във Франция, където завършва Сорбоната. Оператор е на филмите на Жан Виго. От 1942 г. живее в САЩ, където снима военни документални филми, а след 1945 г. сътрудничи предимно на Елиа Казан, Сидни Лъмет, Мартин Рит и Ото Преминджър. Снима: “24 часа за 30 минути” (1928 г.), “Маршът на машините” (1928 г.), “По повод на Ница” (1930 г.), “Нула за поведение” (1933 г.), “Аталанта” (1934 г.), “Човекът от Дакота” (1940 г.), “Пътешествие в медицината” (1947 г.), “На кея” (1954 г.), “Бейби Дол” (1956 г.), “12 разгневени мъже” (1957 г.), “Такава жена” (1959 г.), “Бегълците” (1960 г.), “Великолепие в тревата” (1961 г.), “Дългото пътуване на деня към нощта” (1962 г.), “Притежателят на заложната къща” (1964 г.), “Групата” (1965 г.), “Чао, храбрецо” (1967 г.), “Братство” (1968 г.), “Кажи, че ме обичаш, Джуни Мун” (1970 г.).1768 г. \r\nУмира Мария Лешчинска, полска принцеса и кралица на Франция (1725–1768). Съпруга на Луи XV.979 г. \r\nУмира  Ищван Йоркен, унгарски писател – сатирик\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2017-06-24", "title": "Денят 24 юни в световната история"}
{"url": "http://www.focus-news.net/news/2017/06/24/2408297/london-evening-standard-vazmozhno-e-da-badat-povdignati-obvineniya-v-ubiystvo-vav-vrazka-s-intsidenta-s-grenfel-tauar.html", "text": "Всяка компания, която е била свързана със строежа и обновяването на „Гренфел Тауър“ ще бъде внимателно разследвана от полицията, докато властите обмислят повдигане на обвинения в убийство, пише London Evening Standard. \r\nВ петък, повече от седмица след пожара, при който загинаха поне 79 души, органите на реда потвърдиха, че  неизправен хладилник е бил причината за инцидента. \r\n„Ние разглеждаме всички възможни обвинения, като се започне от обвинение в убийство“, коментира детектив Фиона Маккормак. \r\n„Ние обмисляме всички обвинения свързани с противопожарната безопасност, със здравето и сигурността и в момента разследваме всяка компания, свързана с построяването и обновяването на „Гренфел Тауър“, допълни Маккормак.\r\nТази седмица министър-председателят Тереза Мей се извини за „провала на държавата“ след пожара, който избухна в ранните часове на 14 юни. Мария Динкова", "date": "2017-06-24", "title": "London Evening Standard: Възможно е да бъдат повдигнати обвинения в убийство във връзка с инцидента с „Гренфел Тауър“"}
{"url": "http://www.focus-news.net/news/2017/06/24/2408318/stara-zagora-knyaz-aleksandr-trubetskoy-i-ruski-istoritsi-shte-badat-na-poseshtenie-v-grada.html", "text": "В Стара Загора на посещение ще бъдат Дмитрий Володихин, Петр Мультатули и княз Александр Трубецкой. Днес и на 25 юни 2017 г. те ще посетят паметни места свързани със събитията от 1877 – 1878 г. Това съобщиха от пресцентъра на Община Стара Загора. От 11.00 часа днес ще се проведе официална среща с кмета на Община Стара Загора Живко Тодоров и областния управител Гергана Микова в залата на Областна администрация - Стара Загора. Това съобщиха от пресцентъра на Общината.\r\nПо-късно гостите ще разгледат Регионалния исторически музей и копието на Самарското знаме, което се съхранява там като свещен дар от жителите на побратимения руски град Самара.\r\nТе ще посетят Паметника на свободата на Националния парк-музей „Шипка“, както и местността „Орлово гнездо“, където са се провели най-драматичните боеве през август 1877 г. В 16.30 часа е посещението в храм-паметника „Рождество Христово“ – с. Шипка. В криптата на храма Негово Високопреосвещенство старозагорският митрополит Киприан ще отслужи Света литургия в памет на жертвите от Руско-турската освободителна война 1877-1878 г. Гостите ще поднесат венци и цветя пред възстановения кръст-паметник в двора на храма на загиналите руски казаци. \r\nНа следващия ден в 11.00 часа те ще посетят Музея на религиите и ще разгледат изложбата „Знаци на свободата и героизма“. Там ще се проведе дискусия, посветена на Руско-турската освободителна война 1877-1878 г., с участието на Дмитрий Володихин, Петр Мультатули, княз Александр Трубецкой и акад. Константин Косев.", "date": "2017-06-24", "title": "Стара Загора: Княз Александр Трубецкой и руски историци ще бъдат на посещение в града"}
{"url": "http://www.focus-news.net/news/2017/06/24/2408313/natsionalniyat-savet-na-bsp-shte-provede-zasedanie.html", "text": "Националният съвет на БСП ще проведе заседание. То ще започне в 11.00 часа в зала „Александър Лилов” в централата на партията на ул. „Позитано” № 20. На заседанието на Пленума ще бъде обсъдено дали партията ще внесе в Народното събрание промени в Изборния кодекс, предвиждащи въвеждането на смесена избирателна система.Агенция „Фокус” припомня, че на 20 юни, вторник, лидерът на БСП Корнелия Нинова обяви, че законопроектът за промени в Изборния кодекс  е подготвен от специална група от конституционалисти, математици и специалисти. Тя подчерта, че ако Пленумът на партията го одобри, БСП ще го внесе в парламента до седмица-две. Нинова обърна внимание, че позицията на партията от четири-пет месеца насам е последователна и от БСП многократно са говорили за този тип избирателна система.", "date": "2017-06-24", "title": "Националният съвет на БСП ще проведе заседание"}
{"url": "http://www.focus-news.net/news/2017/06/24/2408315/sofiya-zapochva-yunskoto-izdanie-na-festivala-sofiya-disha-2017.html", "text": "Днес и утре ще се проведе юнското издание на Фестивала София Диша 2017. За първа година фестивалът за градска култура, който ежегодно затваря знакови софийски улици за движението на автомобилите и ги отваря за изкуството на младите артисти, ще се проведе на една локация - площад „Св. Александър Невски“. Събитието се провежда в съботи и недели от месеците юни и август: 24, 25 юни и 26, 27 август. Причината за промяната е подготовката на столицата за председателството на Европейския съвет през 2018 г. и желанието на организаторите по време на форума да  представят младите български таланти от различни сфери на изкуствата. Локацията на фестивала и през тази година ще бъде разделена на тематични зони: в „Творческа зона“ ще има прожекции на филми, изложби, голяма музикална сцена и литературни четения и представяния на книги; в „Детската зона“ са съсредоточени всички забавления за деца от различни възрасти; в „Спортната зона“ ще има свободен достъп до различни спортни съоръжения, както и уроци на открито и демонстрации; в „Базарната зона“ ще вземат участие български дизайнери и художници приложници. В новата зона „България“ ще бъдат представени български традиционни занаяти, музика и танци.\r\nАкценти от програмата на София Диша за 24 и 25 юни:\r\nТворческа зона:\r\n- Кинопавилион: прожекция на новата Лятна програма на фестивала за късометражно кино Future Shorts от 17:00 ч, 19:00 и 20:30 ч.;\r\n- Музикална сцена: смесица от перуанска музика и джаз с Ritmos Negros; „Вокализирай това“ – проект на Миша Илиев, представящ интересни изпълнители, изучаващи поп-рок пеене; най-новото попълнение в музикалния лейбъл Homeovoxmusic, младата и талантлива VICK;  Остава; Точка БГ, балканска психеделия с Котарашки, рок музика с младата българска банда Innerglow и др.\r\n- Мобилна книжарница – „Думи на 4 гуми“ ще срещне гостите на фестивала с писателите: Димитрис Георгиев, Емануил А. Видински, Рене Карабаш,  Милен Русков, Михаил Вешим,  Васил Панайотов, Константин Трендафилов; Димана Йорданова, Петър Чухов ,Николай Терзийски, Иво Сиромахов и др.;\r\n- Артбук България представят изложба на 50 български артисти, работилница за създаване на „завършен герой за игра от 3D модел до анимация;\r\nДетска зона:\r\n- Творчески работилници по програмиране за деца със SoftUni Kids; роботика с MindHub; Джагадамба ще представят приключения за развиване на креативността\r\nу децата; Образователна програма на DigitalKidZ® Клуб е базирана върху игровия метод и подкрепя децата да развият своята емоционална интелигентност и дигитална грамотност; музиката на Radio Family и др.\r\nСпортна зона ще представи демонстрации и уроци по: йога, айкидо, джу джуцу, джодо и айдо и карате.\r\nФестивалът за градска култура „София диша” е част от Календара на културните събития на Столична община. Фестивалът популяризира по иновативен начин централните софийски улици, спомогна за развитието на техния самостоятелен образ и зададе посока на реализирането им като запазени марки за столицата.", "date": "2017-06-24", "title": "София: Започва юнското издание на Фестивала София Диша 2017"}
{"url": "http://www.focus-news.net/news/2017/06/24/2408319/denyat-24-yuni-v-balgarskata-istoriya.html", "text": "2015 г. \r\nПрезидентът на Република България Росен Плевнелиев присъжда орден „Св. св. Кирил и Методий“ втора степен на Иван Димитров Христов „за заслугите му в областта на образованието и културата“.2014 г. \r\nПрезидентът на Република България Росен Плевневлиев присъжда орден „Св. св. Кирил и Методий“ втора степен на Борислав Димов Иванов, „за значимия му принос за развитието на културата и изкуството“.1982 г. \r\nВестник „Литературен фронт\" публикува статията „За истината в нашия живот и за един роман\", подписана с инициалите „ЛФ\". В нея остро се критикува романът „Лице\" на Блага Димитрова, чиято „главна идейно-художествена слабост\" е „невярната, изопачаваща историческата истина, представа\", която авторката дава за „най-динамичната и плодоносна епоха в общественото ни развитие\", т. е. за времето след пленума на ЦК на БКП от април 1956 г. Разпространението на романа е забранено.1982 г. \r\nНа посещение в България пристига гръцкият министър-председател Андреас Папандреу. Подписана е дългосрочна програма за развитие на икономическото сътрудничество.\r\nАндреас Папандреу е гръцки политик. Основател и председател на Общогръцкото социологическо движение (ПАСОК). От 1981 г. е министър на отбраната на Гърция. Два пъти заема поста министър председател в периодите - 1981-1989 г. и 1994-1996 г.1964 г. \r\nПубликуван е одобрен от Министерския съвет списък на фактите, сведенията и предметите, които съставляват държавна тайна. Факти, сведения и предмети от военно, политическо, стопанско или друго естество, узнаването на които от друга държава или чужда организация може да увреди интересите на страната и особено нейната безопасност се приема за държавна тайна.1953 г. \r\nМинистерският съвет одобрява Правилник за научноизследователските институти при ведомствата. С него се прави опит да се създаде единна система на науката у нас. На БАН се възлага общото ръководство на цялостната научна дейност на всички научни институти и учреждения.1941 г. \r\nПо време на Втората световна война (1939-1945 г.) под натиска на Коминтерна ЦК на БРП решава да започне въоръжена съпротива чрез саботажни групи и партизански отряди.\r\nСъпротивителното движение в България (1941–1944 г.), организирано и ръководено от БРП, възниква след започването на хитлеристката агресия срещу СССР през юни 1941 г. На 24 юни 1941 г. ръководството на БРП излиза с позив към българския народ да се вдигне на борба срещу хитлеристките войски, намиращи се в България, и техните български помагачи. В края на юни и началото на юли в Балкана излизат първите партизански чети – в Разложко, Баташко и др. В градовете и някои по-големи села започва изграждането на бойни групи за саботажна и наказателна дейност. През септември 1941 г. чрез създадената в Москва нелегална радиостанция \"Хр. Ботев\" се поставя началото на още една форма на съпротивително движение, комбинирана с нелегалния печат, излизащ в столицата и други краища на страната, чрез които българският народ се информира за развоя на събитията на Източния фронт. Последната по-значителна форма на съпротива е изграждането на нелегални войнишки комитети в различни части на българската войска, особено през лятото и есента на 1944 г. Съпротивителното движение преминава през няколко етапа, които в основни линии съвпадат с хода на военните действия на Източния фронт. Първият от тях започва през юни 1941 г. и продължава до разгрома на немските войски при Сталинград (февруари 1943 г.). Спирането на настъплението на германските военни части и започналата контраофанзива на Съветската армия поставят началото на втория етап на съпротивителното движение, което продължава до лятото на 1943 г., когато започва новото голямо поражение на хитлеристките войски при Орел–Курск. През този етап партизанските чети и отряди в страната преминават под общото ръководство на Народоосвободителната въстаническа армия (НОВА) (април 1943 г.), а страната е разделена на 12 въстанически оперативни зони (ВОЗ). Третият етап започва от лятото на 1943 г. и продължава до изтласкването на хитлеристките войски от пределите на СССР (лятото на 1944 г.). През това време в страната се създават нови партизански чети и отряди, формират се нови бойни групи. Последният, четвърти етап започва от лятото на 1944 г. и завършва с политическата промяна на 9 септември 1944 г.1939 г. \r\nПодписан е трети таен българо-германски протокол за доставка на чешка военна техника за България в размер на 35 000 000 марки.1935 г. \r\nНа турнира за Петата Балканска купа по футбол в София България побеждава Гърция (5:2) и Румъния (4:0), завършва 3:3 с Югославия и печели купата.\r\nБалканската купа по футбол е учредена през 1930 г. и съществува до 1936 г. В нея вземат участие България, Румъния, Югославия и Гърция. На първия турнир мачовете се играят по кръгова система – два мача с разменено гостуване. В останалите турнири отборите се събират в една страна и играят по системата всеки срещу всеки по един мач. България е печелила общо два пъти купата, през 1932 г. и през 1935 г.1932 г. \r\nБългария подписва първия след Първата световна война търговски договор с Германия, последван на 27 август от първата клирингова спогодба.1913 г. \r\nПо време на Междусъюзническата война Първа Българска армия на генерал-лейтенант Васил Кутинчев овладява Пирот. Трета армия започва настъпление по направление Белоградчик - Княжевац. Командването спира настъплението на следващия ден.\r\nГен. Васил Кутинчев, командващ Първа Българска армия, е роден на 25 февруари 1859 г. в Русе. По време на Сръбско-българската война 1885 г. взема участие в боевете при Сливница, Драгоман и Цариброд и в превземането на Пирот. От 1908 до 1912 г. е началник на Първа Армейска област. По време на Балканската война 1912–1913 г. е командващ Първа българска армия, която воюва при Чаталджанските позиции. През Междусъюзническата война (1913 г.) Кутинчев командва Първа, а след това и Втора българска армия. По време на Първата световна война - 1914–1918 г., е генерал към щаба на Действащата армия и генерал-губернатор на област.\r\nПрез цялата си военна служба съдейства за развитието на Българската армия.\r\nГенерал-лейтенант Кутинчев умира на 30 март 1941 г.1913 г. \r\nПо време на Междусъюзническата война Гърция и Сърбия анулират договореностите си с България, постигнати след общата им победа над Османска Турция.1913 г. \r\nПо време на Междусъюзническата война Първи конен полк води двудневни сражения със сръбската армия при поста Кебапов, Орловец и Църна трава, Македония.\r\nВ сражения срещу сръбските войски загиват опълченците от Първа Дебърска дружина на Македоно-одринското опълчение - редниците Велю Димов от Дебър и Марин Костов от Ябланица, Дебърско.\r\nПърви полски артилерийски полк води сражения със сърбите при Букова глава, Бубреджик, Цветков гроб, Македония.1910 г. \r\nВ София е открит Вторият славянски подготвителен събор на политическите и научните дейци от славянските страни. Провежда се от 24 до 28 юни. Съборът се организира по предложение на С. С. Бобчев, който е председател на Славянското дружество в България, с подкрепата на Народната и Прогресивнолибералната партия. Присъстват руски, сърбохърватски, словенски, чешки и полски представители. Делегатите издигат идеята за политическо единство между славяните, изградено върху културно-икономическото сближаване. Стремежът към солидарност не се прилага на практика поради изострените междудържавни отношения след Балканската война 1912–1913 г.1893 г. \r\nВ София е основано Дружество за поддържане на изкуството в България с председател Иван Мърквичка. От 1902 г. то се нарича Дружество на художниците в България. През пролетта на 1894 г. урежда първата си изложба, а от 1895 г. издава списание \"Изкуство\" под редакцията на Иван Мърквичка и Антон Митов.1886 г. \r\nФункциите на Комисарството в Южна България се поемат от Народното събрание в Княжеството. Временната институция е създадена с княжески указ от 9 септември 1885 г., след провъзгласяването на Съединението на Източна Румелия и Княжество България. Комисарството управлява Областта от името на княз Александър I Батенберг. За негов ръководител е назначен д-р Г. Странски с помощници П. Р. Славейков и Й. Груев. Поради сложната обстановка след Съединението в Румелия е обявено военно положение. Пристъпва се постепенно към обединяване на администрацията й с тази на Княжеството. От 1 януари 1886 г. в Областта влизат в сила приетите в Княжеството закони. Комисарството престава да съществува след международното признаване на Съединението, последвало след подписването на Българо-турската спогодба от 1886 г.1879 г. \r\nПървият владетел от Третото българско царство - княз Александър I Батенберг стъпва на българска земя във Варна. Той управлява в периода 1879-1886 г. Роден е на 5 април 1857 г. във Верона, Италия. Участва като доброволец в Руско-турската война (1877-1878 г.). 22-годишният кръщелник на император Александър II е избран за български княз от I Велико народно събрание на 17 април 1879 г. Препоръчан е от руския император и е одобрен от Великите сили. Още с качването си на престола Александър I изразява недоволство от ограничените правомощия, които му предоставяла Търновската конституция. Затова той се насочва към съюз с Консервативната партия, чиито водители още по време на Учредителното събрание от 1879 г. се обявяват за олигархично управление. С нейна помощ князът се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър І извършва отдавна замисления държавен преврат. Суспендира (отменя) конституцията и въвежда т.нар. режим на пълномощията, който продължава през периода 1881-1883 г. Този акт не дава очакваните резултати, напротив, князът изгубва до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война 1885 г., в която Александър І е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър І от престола. Въпреки извършения контрапреврат, поради отказа на руския император да одобри завръщането му в България, на 26 август същата година, Батенберг абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. По негово желание е погребан в София, където му е издигнат мавзолей.На тази дата са родени:1941 г. \r\nРодена e Юлия Стоянова Кръстева - българска писателка, световно известен лингвист и парапсихолог.1959 г. \r\nРодена e Петя Буюклиева – българска естрадна певица. От 1981 г. е солистка на оркестър \"София\". Участва в концертни турнета в България и зад граница. През 1986 г. печели Голямата награда на \"Златният Орфей\". През 1987 г. пее на фестивалите \"Братиславска лира\" в Словакия и \"Гала\" в Хавана, където е удостоена с награди. Издава първата си дългосвиреща плоча през 1987 г. Нейни албуми са \"Хоби\" (1990 г.), \"Аз, Петя\" (1994 г.), \"The Best of …” (1996 г.), \"Шум на самота\" (1999 г.).1878 г. \r\nРоден e професор Захари Величков Караогланов - български химик. Той завършва химия в София, след което специализира в Лайпциг и Берлин. Професор е по аналитична химия в СУ “Св. Климент Охридски”. Обект на научните му изследвания са химичните процеси, съпроводени с образуването на трудноразтворими тела и причините, поради които някои от тях съдържат различни примеси. Прави химични изследвания на черноморската вода, на водата от някои езера край Черно море. Освен това прави химични проучвания на български находища на злато. По-важни негови трудове са “Изследвания върху тегловното определение на фосфорната киселина като магнезис пирофосфат” (1916 г.), “Аналитически изследвания върху сулфатите на среброто, медта, цинка, желязото и алуминия” (1916 г.), “Намиране и добиване на злато в България” (1923 г.), “Химически изследвания върху състава на черноморската вода” (1925 г.), “Основи на неорганическата химия”, I и II (1920 г.), “Ръководство по аналитическа химия”, I и II (1923-1924 г.) и др. Умира на 21 юни 1943 г. в София1855 г. \r\nРоден e генерален-майор Кръстьо Празов Маринов. През 1879 г. завършва Военното училище с първия випуск, след което служи в Източнорумелийската милиция. Участва в Сръбско-българска война 1885 г. като командир на Шипченския полк. След войната командва 6-и пехотен Търновски полк. През Балканската война (1912-1913 г.) Маринов е командир на дивизионна област. През Междусъюзническата война е начело на Видинската крепост.1854 г. \r\nРоден e Лука Иванов Касъров - български лексикограф и публицист. През 1871 г. завършва българското училище във Фенер, а през 1877 г. американското училище - Роберт колеж в Цариград. Сътрудник е на цариградския вестник “Зорница” (1878-1893 г.), а известно време е заместник директор на Народна библиотека в Пловдив. Касъров е автор на капиталния труд “Енциклопедически речник” (т. I – 1899 г., т. II – 1905 г., т. III – 1907 г.), издание на Д. В. Манчов - Пловдив. Работи дълго и върху “Пълен български речник”, но не успява да го довърши и издаде.1844 г. \r\nРоден e Иван Недев Гюзелев - български математик, физик и философ. След Освобождението той е депутат в Учредителното народно събрание (1879 г.) и негов секретар. В периода 1880-1894 г. е председател на Върховната сметна палата. През 1902-1906 г. е редактор на сп. \"Задружен труд\". Гюзелев е автор на учебниците \"Кратка елементарна геометрия\" (1873 г.), \"Ръководство към физиката\" (1874 г.), \"Елементарна аритметика, Ръководство за долните класове на средните училища\" (1893 г.) и \"Начална алгебра\" (1893 г.). Той издава и философско-математически трудове - \"Аксиомите в геометрията. Трактат по теорията на успоредните линии\" (1894 г.) и \"Теория на доказателствата”. Прави опит за откриване на същинските основи на реалната логика\" (1895 г.), \"Елементите на познанието. Психологически изследвания в две части\" (1904 г.), \"Светът като продукт на съзнанието\" (1907 г.), \"Абсолютното съзнание. Опит за проникване в областта на обективния свят\" (1942 г., посмъртно) и др. В областта на философията е идеалист - отрича обективното съществуване на материята, схваща предметите и явленията като комплекс от усещания; в последните си философски работи прави преход към обективния идеализъм. Гюзелев умира на 6 октомври 1916 г. в София.На тази дата умират:2000 г. \r\nУмира Антон Зафиров Горчев - български театрален и филмов актьор, един от най-талантливите ни драматични и трагедийни изпълнители. Има награда на фестивалите в Карлови Вари и Варна за филма \"Козият рог\" (1972 г.). Участва във филмите: \"Човекът в сянка\" (1967 г.), \"Свобода или смърт\" (1969 г.), \"Танго\" (1969 г.), \"Козият рог\" (1972 г.), \"Иван Кондарев\" (1973 г.), \"Селкор\" (1974 г.), \"Сватбите на Йоан Асен\" (197 г.5), \"Легенда за върха\" (тв, 1976 г.), \"Войници на свободата\" (1977 г.), \"Големият товар\" (тв, 1978 г.), \"Нечиста сила\" (тв, 1978 г.), \"Кратко слънце\" (1979 г.), \"Язовецът\" (тв, 1981 г.), \"Хан Аспарух\" (1981 г.), \"Бяла магия\" (1982 г.), \"Последното приключение\" (1984 г.), \"Горски хора\" (тв, 1985 г.), \"Време разделно\" (1988 г.).1893 г. \r\nУмира Желю Войвода - български революционер (1828 - 1893). Роден е на 29 юни 1828 г. в Ямбол.\r\nСподвижник на Димитър Калъчлията. От 1860 г. до 1863 г. е заедно с Панайот Хитов, а през 1866 г. води малка чета, в която участват Хаджи Димитър и Стефан Караджа. През 1867 г. е отново с Панайот Хитов, а през 1868 г. готви голяма чета (писар е Христо Ботев), която не се създава по финансови причини. Той е воевода на чети по време на Сръбско-турската (1876 г.), Руско-турската освободителна (1877-1878 г.) и Сръбско-българската война (1885 - 1886 г.).1876 г. \r\nПомощник-войводата на Тревненската чета Тодор Кирков е обесен във Велико Търново. Тодор Стоянов Кирков е роден през 1847 г. в Ловеч. Българският революционер е племенник на Иван Драсов. През 1875 г. емигрира в Румъния и участва в подготовката на въстанието през 1876 г. в Търновския революционен окръг. На 28 март 1876 г. от Влашко в България се прехвърлят тайно част от ръководните дейци на Първи революционен окръг - Христо Патрев, поп Харитон, дядо Никола Хаинченина и Тодор Кирков. На 17 май Комитетът в Трявна обявява въстанието и сформира малка чета под ръководството на Кирков, Патрев и Гъдев. Пет дни по-късно тревненската чета начело с Патрев и Кирков води сражение в местността Чукара, недалеч от Новата махала, Габровско. Четниците отстъпват, след което се разделят на няколко малки групи, които впоследствие са лесно унищожени от редовната турска войска и башибозука.1241 г. \r\nУмира цар Иван Асен ІІ (1218 - 1241). Синът на цар Асен I - цар Иван Асен ІІ управлява в периода 1218 - 1241 г. и се изявява като добър дипломат и политик. Поради гоненията на привържениците на Асеневци, предприети от цар Борил след узурпирането на българския престол през 1207 г., цар Иван Асен ІІ е принуден да търси спасение, заедно със своя по-малък брат Александър, извън пределите на България. Най-напред се установяват при куманите, а оттам се прехвърлят в Галицко-Волинското княжество. Като се възползва от недоволство спрямо управлението на Борил, през 1218 г. Иван Асен ІІ нахлува в България и с помощта на руски дружини заема престола. В периода на управлението си българският цар проявява изключителни качества. Установява силна централна власт и прекратява вътрешните междуособици. Стреми се да поддържа мирни отношения със съседните държави. С маджарите установява приятелски връзки, като се жени за дъщерята на унгарския крал Андрей II – Ана. В замяна на това получава Белградската и Браничевската област, откъснати от българската държава през царуването на Борил. Иван Асен ІІ сключва договор с епирския деспот Теодор Комнин, който в своя стремеж да прогони латинците от Цариград също се нуждае от мир с българите. Царят установява мирни отношения с латинците и със сърбите. Освен като добър дипломат се проявява и като опитен пълководец. През 1224 г. Теодор Комнин се самопровъзгласява за император и през 1230 г. нарушава договора с българския владетел, като навлиза в югоизточните предели на България. Иван Асен ІІ му нанася пълно поражение в Клокотнишката битка през 1230 г., а самият Теодор Комнин е пленен и откаран в Търново. В резултат на тази победа българският владетелят присъединява част от земите на Епирската държава към България и тя достига своето най-голямо разширение. Границите й опират до Черно, Егейско и Адриатическо море. България се превръща в най-голямата и най-силна държава на Балканския полуостров. Териториалното разширение предизвиква сериозни опасения сред Латинците. За да предотврати опасността от евентуално тяхно нахлуване, цар Иван Асен ІІ започва преговори с Никейците. През 1232 г. под въздействието на папата маджарите предприемат поход на изток, но са отблъснати от българските войски. През 1233 г. цар Иван Асен ІІ скъсва унията с папата, установена през 1204 г. от цар Калоян, тъй като римската курия е покровител на латинците. Така през 1235 г. се възобновява Българската патриаршия. След установяването на военен съюз с никейците през 1235 г. царят предприема съвместен поход против Латинската империя, който завършва без успех. Скоро след това, страхувайки се от предстоящ кръстоносен поход, цар Иван Асен ІІ скъсва своите отношения с никейците и променя враждебната си позиция спрямо латинците. След като походът от 1239 г. почти не засяга пределите на българската държава, цар Иван Асен ІІ се опитва да подобри отново отношенията си с никейците, но скоро умира. Така, в продължение на по-малко от четвърт век, без да води много войни, цар Иван Асен ІІ оставя една огромна по своите териториални размери държава. България се превръща в най-значителния фактор на Балканския полуостров. Макар през по-голямата част от своето царуване цар Иван Асен ІІ да отделя повече внимание на своите отношения със съседните държави, той допринася не малко и за развитието на вътрешнополитическия живот на страната. По негово време настъпва истински стопански и културен разцвет. Развиват се търговските връзки на България със съседните балкански държави. Българските търговци установяват непосредствен контакт и с адриатическата република Рагуза (Дубровник). Оживлението в стопанския живот предизвиква нужда от пари и това довежда до сечене на български монети - медни, сребърни и златни, извършено за пръв път в историята на българската държава. С редица грамоти предоставя щедри дарения на голям брой български черкви и манастири.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2017-06-24", "title": "Денят 24 юни в българската история"}
{"url": "http://www.focus-news.net/news/2017/06/24/2408323/dobrich-hv-natsionalna-sreshta-na-mladi-baletni-izpalniteli-anastas-petrov-se-provezhda-v-grada.html", "text": "Осемнадесетата  национална среща на млади балетни изпълнители „Анастас Петров” се провежда в периода до 25 юни 2017 г. в ДТ „Йордан Йовков” в Добрич под патронажа на кмета на Община град Добрич Йордан Йорданов. Тя се организира и провежда от фондация  „Международен балетен конкурс - Варна”, с любезното съдействие на Министерство на културата, Община град Добрич и Драматичен театър \"Йордан Йовков\". Това съобщиха от пресцентъра на Община град Добрич. Проявата е включена в  Програмата на мерките за закрила на деца с изявени дарби за 2017 г. Изпълнителите получили Голямата награда  „Анастас Петров”, І-ва, ІІ-ра и ІІІ-та награда в Група „Б” Младша възраст до 18 годишна възраст ще получат от Министерство на културата едногодишна стипендия. В тазгодишното издание са допуснати за участие 40 състезатели - 3 от Старша възраст и 37 от Младша възраст. Участниците се състезават в две възрастови групи: старша (от 20 до 26 години) и младша възраст (от 14 до 19 години). Конкурсът се провежда в два състезателни тура:\r\n- І-ви тур - Задължителна класическа хореография; \r\n- ІІ тур - Класическа и съвременна хореография.\r\nЗа много от участниците това е и начало на блестяща кариера, защото те са млади артисти-балетисти от професионални балетни трупи, ученици от средните училища по изкуствата и различните балетни школи, а участието в национален балетен конкурс от такава величина е голям плюс в творческите им биографии.\r\nНачалото на балетното изкуство в България се поставя през 1927 г. и един от първите балетмайстори е Анастас Дачев Петров - приет за основоположник на българския балет. Роден е на 1 септември 1899 г. в град Добрич, починал на 79 години на 26 декември 1978 г. в гр. София. Бил е солист и балетмайстор в Софийската национална опера от 1927 г. до 1961 г.\r\nПредседател на журито ще бъде доц.  Ясен Вълчанов –  премиер солист на Софийската опера и балет, балетен педагог в НБУ-София и НАТФИЗ „Кръстьо Сарафов“. Той е първият носител на Голямата награда на  името на Анастас Петров от 1982 г., лауреат на Международния балетен конкурс-Варна 1983 г;\r\nЧленове на журито са:\r\n- Сара - Нора Кръстева - ръководител на балета на Софийската опера и балет. През 2016 г. е наградена с най-високото отличие на Министерство на културата „Златен век” за  изключително големи заслуги в развитието и популяризирането на българската култура и изкуство;\r\n- Марта Петкова - примабалерина на Софийската опера и балет, носителка на Голямата награда на името на Анастас Петров от 2001 г. на Международния балетен конкурс - Варна 2002 г., печели специалната награда на Силвия Ко, Япония за перспективен млад танцьор;\r\n- Росен Канев - премиер солист на Софийската опера и балет, носител  на Трета награда от Националния балетен конкурс „ Анастас Петров” 1993 г., удостоен с „Кристална лира” 2001 г. на Съюза на българските музикални и танцови дейци и наградата „Анастас Петров“ 2012 г.  за педагогическа дейност. \r\n- Любомир  Кацаров - премиер солист, балетен педагог в НУИ \" Добри Христов\" Варна, преподавател в катедра „Хореография” на Варненския свободен   университет „Черноризец Храбър”. Със своята партньорка Екатерина Илиева през 1964 г.  откриват първия в света Международен балетен конкурс във Варна. \r\nПредвидена е следната програма:\r\n- 24 юни 2017 г.,  9:30  часа - откриване, първи тур, класическа хореография;\r\n- 25 юни 2017 г.,  9:30 часа - втори тур, класическа и съвременна хореография;\r\n- 25 юни 2017 г., 18:00 часа - закриване, обявяване на наградите, гала концерт на лауреатите и финалистите.", "date": "2017-06-24", "title": "Добрич: ХVІІІ Национална среща на млади балетни изпълнители \"Анастас Петров\" се провежда в града"}
{"url": "http://www.focus-news.net/news/2017/06/24/2408324/premierat-borisov-pozdravi-ekipite-rabotili-po-parviya-balgarski-komunikatsionen-geostatsionaren-satelit.html", "text": "Министър-председателят Бойко Борисов поздрави екипите, работили по проекта за първия български комуникационен геостационарен сателит. „BulgariaSat-1” е успешно изстрелян снощи от ракетна площадка в Космическия център „Кенеди” на НАСА във Флорида. Това съобщиха от правителствената информационна служба. „Това събитие нареди страната ни сред 12-те в ЕС с най-значимо присъствие в Космоса. Една държава е развита, когато нейната икономика е базирана на знанието, и когато все повече нейни компании разработват високотехнологични продукти и предоставят широко достъпни иновативни услуги… С първия български геостационарен сателит ще бъдат осигурени повече и по-качествени телекомуникационни услуги на Балканите и в други европейски региони, директно до домовете ни”, посочва министър-председателят.\r\nРазработката на космическия проект е на българската компания „Булсатком”, която е подкрепена при реализацията му от американски и други международни партньори.", "date": "2017-06-24", "title": "Премиерът Борисов поздрави екипите, работили по първия български комуникационен геостационарен сателит"}
{"url": "http://www.focus-news.net/news/2017/06/24/2408322/evakuatsiyata-na-letishte-sofiya-zaradi-falshiv-signal-za-bomba-ne-se-e-otrazila-na-poletite.html", "text": "Евакуацията на Летище „София“ заради фалшив сигнал за бомба не се е отразила на полетите, съобщиха за Агенция „Фокус“ от летището. Терминалите работят нормално, няма закъснения на полети.", "date": "2017-06-24", "title": "Евакуацията на Летище „София“ заради фалшив сигнал за бомба не се е отразила на полетите"}
{"url": "http://www.focus-news.net/news/2017/06/24/2408320/sofiya-vavezhda-se-vremenna-organizatsiya-na-dvizhenieto-vav-vrazka-s-festivala-sofiya-disha.html", "text": "Въвежда се временна организация на движението във връзка с фестивала „София диша“. Това съобщиха от пресцентъра на Столична община. \r\nДо 24.00 часа на 25 юни 2017 г. се забраняват престоят и паркирането на пътни превозни средства, както следва:\r\n- на пл. „Св. Александър Невски”;\r\n- на ул. „Оборище” между бул. „Васил Левски” и ул. „Г.С.Раковски”;\r\n- на ул. „Дунав” между ул. „Московска” и ул. „Оборище”;\r\n- на ул. „11-ти август” между ул. „Московска” и ул. „Оборище”;\r\n- на ул. „15-ти ноември” между пл. „Св. Александър Невски” и бул. „Цар Освободител”.\r\nОт 08.00 часа на 24 юни 2017 г. до 24.00 часа на 25 юни 2017 г. се забранява влизането на пътни превозни средства, както следва:\r\n- по ул. „Оборище” между бул. „Васил Левски” и ул. „Г. С. Раковски”;\r\n- по ул. „Дунав” между ул. „Московска” и ул. „Оборище”;\r\n- по ул. „11-ти август” между ул. „Московска” и ул. „Оборище”;\r\n- по ул. „15-ти ноември” между пл. „Св. Александър Невски” и бул. „Цар Освободител”.", "date": "2017-06-24", "title": "София: Въвежда се временна организация на движението във връзка с фестивала „София диша“"}
{"url": "http://www.focus-news.net/news/2017/06/24/2408326/dots-kostadin-nushev-bogoslov-sveti-yoan-krastitel-e-izobrazyavan-darzheyki-svoyata-glava-zashtoto-e-obezglaven-ot-yudeyskiya-tsar-irod.html", "text": "Изобразяването на св. Йоан Кръстител, държейки собствената си глава, е свързано със смъртта на светеца, тъй като заради своите проповеди и изобличителни думи срещу тогавашния юдейски цар Ирод заради неговия неправеден живот, той е бил затворен в тъмница и след това е бил обезглавен. Това каза в интервю за Агенция „Фокус“ богословът доц. Костадин Нушев. „Затова и съществува специален празник, който се нарича Отсичане на главата на свети Йоан Кръстител, който е един особен ден, свързан със строг пост от страна на вярващите, когато се възпоменава това събитие. А в православната иконография много често на свещеното изображение, на иконата, на Йоан Кръстител, той държи тази своя отсечена глава“, посочи доц. Нушев. По думите му в църковния календар има и друг празник, който е свързан с намиране на честната глава на свети Йоан Кръстител, тъй като тези събития, свързани с неговия живот, са много важни за църквата и присъстват в нейния църковен календар. „Той е почитан от Православната църква като Предтеча, предшественик и кръстител на нашия господ Иисус Христос и като последния велик пророк от Стария завет. Св. Йоан Кръстител е завършекът на старозаветното пророческо служение и предшественик на Новия завет, на Христовото изкупително дело и на Христовото учение“, допълни той. Според доц. Нушев Йоан Кръстител се ползва с много висока почит в църквата и можем да видим неговото изображение винаги на църковните иконостаси в православните храмове.\r\nСтефан ПЕТРОВ", "date": "2017-06-24", "title": "Доц. Костадин Нушев, богослов: Свети Йоан Кръстител е изобразяван държейки своята глава, защото е обезглавен от юдейския цар Ирод"}
{"url": "http://www.focus-news.net/news/2017/06/24/2408327/blagoevgrad-obshtinata-otbelyazva-mezhdunarodniya-den-na-yogata.html", "text": "Община Благоевград ще отбележи Международния ден на йогата с богата програма, по време на която лицензирани инструктори ще представят различни техники. Това съобщиха от пресцентъра на Община Благоевград. Началото на събитието, което се провежда паралелно в градове от цялата страна, ще бъде дадено в 09:30 часа на 24 юни в парк „Бачиново“. В инициативната, която е под егидата на Посолството на Индия в България. Може да се включи всеки желаещ, без възрастови ограничения. Необходимо е участниците са носят със себе си постелка. Първата практика, която ще бъде представена е класическа йога, фитбол, насочена към деца и бременни.Тя ще бъде представена от Силвия Митринска. В 10.00 часа йога техники ще бъдат показани от Даниела Коцева – Асоциация Кундалини Йога България, която Непосредствено след това Жулиета Караджова ще направи демонстрации по лечебна гимнастика. Програмата продължава с КТЦ „Живот без болка“ - Лечебна йога, пилатес, лечебна физкултура за деца и възрастни и гимнастика за бременни. В 11.30 ч. Ирена Танчева – ще представи Хата йога, йога за деца, а Елена Самарджиева – Пилатес. Йога е система от физически, умствени и духовни практики, чиято цел е да се трансформират тялото и ума. Йога е една от шестте индуистки философски школи, която приема медитацията за основно средство за постигане на освобождението.", "date": "2017-06-24", "title": "Благоевград: Общината отбелязва Международния ден на йогата"}
{"url": "http://www.focus-news.net/news/2017/06/24/2408331/vratsa-avtentichni-narodni-obichai-i-severnyashka-svatba-sa-chast-ot-vtoroto-izdanie-na-natsionalen-sabor-ledenika.html", "text": "За втора поредна година, днес и на 25 юни, във Врачанския Балкан ще се проведе Национален фолклорен събор „Леденика“, съобщиха от пресцентъра на Община Враца. Събитието, което събира хиляди любители на българските традиции и обичаи се организира от Общината. Целта на фестивала е да се съхранят хилядолетните традиции на българския народ и запазят културните ценности.\r\nПървото издание на събора получи широк отзвук сред обществеността и успя да му донесе редица престижни награди. Фестивалът спечели първа награда в категория „Духът на България“ в обявения от Министерство на туризма конкурс, както и приз за „Фестивален туризъм“ на „Балканските награди за туристическа индустрия“.\r\nВ програмата на второто издание на Национален събор „Леденика“ ще вземат участие групи и изпълнители за автентичен и обработен фолклор от различни етнографски области на България. Записани са и включени в събора 69 танцови и певчески състава с общо 1 200 участници от областите Видин, Монтана, Плевен, Русе, Добрич, София, Кюстендил, Враца.\r\nОткриването на програмата днес ще започне с възстановка на народния обичай „Брашленкьо“, чрез който момите в миналото са гадаели своя късмет в женитбата, както и с честването на Еньовден, празник, който всяка година се отбелязва на 24 юни. \r\nКолоритност и уникалност на фестивала ще придадат с участието си калоферските гайдари, сурвакарската група от село Друган, пресъздаването на народния обичай „Калуша“ и изпълнението на магически нестинарски танц.\r\nНов и атрактивен акцент в програмата на тазгодишното издание ще бъде надиграването между 4 фолклорни клуба, с над 200 участници от Враца, Козлодуй, София и Мездра. \r\nСпециални гости на второто издание на Събора са народните певици сестрите Мария и Магдалена Филатови, Берковската духова музика, Мъжка фолклорна група „Огражденска четворка”, Светлин Миланов.\r\nКулминацията на Националния фолклорен събор „Леденика“ ще бъде пресъздаването на автентична Северняшка сватба, като ритуалът ще бъде на 25 юни от 13.30 часа. Младоженците, които избраха да се венчаят са д-р Ивайло Тодоров и Мария Спасова. Докторът е стоматолог и е от Мездра, а Мария е главен асистент д-р в Института по полимери към Българска академия на науките, и е от София.\r\nНа поляната ще бъдат опънати няколко дълги редици с месали, на които ще се настанят над 1000 гости. Поръчани са над 2 000 глинени купи и глинени чаши, изработени от местен грънчар. За всички ще има погачи, сирена, кашкавал и вино. Гостите на сватбата ще бъдат нагостени с вкусна курбан чорба. Над 570 са желаещите, които са се записали и са подали заявка да се включат в автентичния ритуал. Изискване към гостите на сватбата е всички да бъдат облечени в народни носии.\r\nТази година Съборът събира и десетки майстори и занаятчии, които ще представят свои уникални творби и изделия. Към момента има подадени 21 заявления от занаятчии от Враца, Троян, Казанлък, София, Чипровци, Пловдив, Плевен и Трявна. Продукцията, която ще се предлага, включва ръчно изработени сувенири от вълна, чанти, торби, тъкани килими и черги, национални носии, ризи, български народни музикални инструменти, реплики на стари български накити – нагръдници, пафти, битова керамика. Майстори ножари и копаничари също ще покажат своя богат асортимент от стоки. Ще има пчеларски продукти, медовина и изделия от пчелен восък.\r\nПо време на фестивала всеки ще има възможност да изтъче свое платно на стан или да изработи съд на грънчарско колело.\r\nЗа най-малките посетители на Събора са предвидени много изненади и забавления. Чрез „Игри от миналото“ децата ще могат да се запознаят с детството на своите бабите и дядовци. Те ще се потопят в състезанията и игрите „Ораторе-Бораторе”, „Чин, чин, пръстен”, „Прескочи кобила”, „Хвърчи, хвърчи....орел”, „Шуми, шуми...кърпа”, „Кральо-Портальо” и много други.", "date": "2017-06-24", "title": "Враца: Автентични народни обичаи и Северняшка сватба са част от второто издание на Национален събор „Леденика“"}
{"url": "http://www.focus-news.net/news/2017/06/24/2408321/enyovden-e.html", "text": "Днес е Еньовден. В българския празничен календар Еньовден стои по значение редом с Коледа, Великден и Гергьовден. Празникът има различни названия - Яневден (Софийско), Иванден (Западна България), Иван Бильобер (Североизточна България). С него са свързани множество вярвания за слънцето, водата и лечебните растения.\r\nСпоред народната вяра от този ден слънцето започва да умира, а годината клони към зима. Преди да поеме дългия си земен път, то спира да си почине, и окъпано в \"живата вода\", изгрява много рано сутринта на Еньовден, за да се прости със света, който няма да види до догодина. Християнизиран вариант на тази представа е митологемата за Св. Еньо, който \"облича кожуха и отива да донесе зима\", \"Свети Еньо започва да си кърпи кожуха и се стяга за зима\". За сбогуване с еньовденското слънце всички трябва да станат рано и да посрещнат неговия изгрев, за да усетят лековитата роса, която то отърсва от себе си, миейки се преди път. Започне ли да се показва слънчевият диск, всеки трябва де се обърне с лице към него и през рамо да наблюдава сянката си. Отразява ли се тя цяла, ще бъде здрав човека през годината, а очертае ли се наполовина - болест ще го мори. \r\nВ нощта срещу празника особена магическа сила придобива и водата. За лечение и гадаене, при залез слънце се взима от чист сладък извор \"мълчана вода\" (налята при пълна тишина, за да не се погуби от човешки глас магическата й сила). През нощта срещу празника не бива да се пие вода, нито да се налива, а в самия ден не се пере, за да не се поболее член на семейството.\r\nВ нощта на умиращото и възраждащото се слънце, е апогеят на лечебната сила на растенията. Събраните в потайна доба преди изгрев чер трън и еньовче, вратичка и комуника, иглика и маточина, се използват за лек през цялата година. Билките се вият на венци и се разпределят на св. Врач (1 юли).\r\nГрижата за съхраняване на реколтата и страхът от природните сили са породили забраната да се жъне на Еньовден. В народните представи той е \"аталия\" (лош) ден и се вярва, че Свети Еньо ще порази с гръм нивата на онзи, който не го е уважил на празника му, а е отишъл да работи.\r\nИма поверие, че в нощта срещу Еньовден там, където има заровено имане, от земята излиза син пламък.\r\nНа Еньовден слънцето става рано-рано, отпочива си преди дългия път (затова и седи повече на небето), окъпва се в жива вода и така, окъпано и подмладено, се обръща, за да тръгне назад. Казват, че от радост слънцето играе и е добре в този ден да те види рано, да си вземе сбогом и да поръси с лечебните си слънчеви капки. Млади и стари се търкалят за здраве в росни ливади, къпят се в извори и реки, защото вярват, че преди тях се е окъпало и слънцето. Дори в коритата, в които през цялата година е нямало и капчица, бликва вода.\r\nМомите изнасят навън чеиза си, за да го види и благослови слънцето. Хората излизат рано по високите хълмове, за да посрещнат изгрева. Гледат сенките си и вярват, че ако ги видят цели, ще са здрави през цялата година.\r\nНа Еньовден звездите слизат на земята и баят на билките да са по-лековити. Окъпалото се слънце също им дава целебна сила. Затова рано пред изгрев се берат билки. Познават ги много жени, но най-добре ги знаят врачки и баячки. Билките се пазят за лек през цялата година.\r\nОт билките се сплита еньовски венец, през който през деня се провират моми и момци за здраве. За здраве младите се провират и под две дрянови дръвчета със завързани върхове.\r\nАко жените и момите си умият косите с вода, в която е накисната еньов-ска трева, няма да страдат от главоболие, а косите им ще бъдат гъсти и блестящи. Ако вържат ръж на кръста си, няма да ги боли при полската работа.\r\nНа този ден се берат и метли за къщите, за да няма „лоши духове и таласъми\".\r\nАко животните се намажат с масло, бито този ден при изгрев слънце, ще са здрави, ще дават мляко. Момците палят огньове, а после ги прескачат, за да са здрави и силни през цялата година. Брашното за празничната пита се бърка със зелена клонка.\r\nВярва се, че на Еньовден магьосници ходят по нивите и обират чуждото плодородие. Събличат се голи или по бяла риза, яхват кроено от стан или влачат след себе си престилка, с която събират росата, замесват с нея питка и като я сложат в собствения си хамбар, вярват, че и берекета оставят за себе си. Или откъсват двойните класове, които наричат „цар\" или „майка\", а при вършитба ги хвърлят в нивите си и очакват житото им да стане двойно повече. За да се предпазят, всеки стопанин зажънва в нощта преди Еньовден по няколко класа от нивата си. Като дойдат магьосниците - да я намерят обрана и да си отидат с празни ръце.\r\nНа Еньовден имен ден празнуват имената Биляна, Ивет, Ивета, Денислав, Деница, Деян, Деяна, Диана, Дияна, Енчо, Еньо, Яна, Янаки, Яне, Янета, Яни, Янизар, Янизара, Янимир, Янимира, Янин, Янина, Янис, Яниса, Янислав, Янислава, Янита, Яница, Янка, Янко, Янчо и имена на билки.", "date": "2017-06-24", "title": "Еньовден е"}
{"url": "http://www.focus-news.net/news/2017/06/24/2408330/vratsa-mitropolit-grigoriy-shte-oglavi-arhiereyska-sveta-liturgiya-v-gradeshnishkiya-manastir-sv-yoan-krastitel-na-enyovden.html", "text": "На 24 юни всяка година Православната църква прославя рождението на св. Йоан Кръстител - Еньовден. По този повод във всички епархии на Българската православна църква се отслужва празнична света Литургия. В манастира \"Св. Йоан Предтеча\" край село Градешница във Врачанска епархия, по повод на неговия храмов празник, ще бъде отслужена архиерейска света Литургия, предаде репортер на Агенция \"Фокус\". Богослужението ще оглави Негово високопреосвещенство Врачанският митрополит Григорий. Началото на службата е предвидено за 09.00 часа. \r\nНикола ПЕТКОВ", "date": "2017-06-24", "title": "Враца: Митрополит Григорий ще оглави архиерейска света литургия в Градешнишкия манастир \"Св. Йоан Кръстител\" на Еньовден"}
{"url": "http://www.focus-news.net/news/2017/06/24/2408332/sofiya-prodalzhava-festivalat-za-savremenen-tsirk-v-grada.html", "text": "Продължава фестивалът за съвременен цирк в столицата, съобщиха от пресцентъра на Столична община. Фестивалът „Мини Арт Фест 7” е съфинансиран по Програма „Култура” на Столична община. Съвременният цирк е вид изкуство, което се заражда през 70-те години във Франция и представлява своеобразно слизане на артистите от сцената, по-динамична работа с публиката, разнообразие от концепции. Той се състои в смесването на елементи от традиционния цирк с много други жанрове и изкуства, като при изпълненията водеща е идеята. Този вид изкуство използва много елементи от езика на театъра, от популярната култура, от уличните артисти, градския фолклор, музиката и танца. В „Маймунарника” в Борисова градина днес ще се проведат Гала спектакъл и връчване на наградата „Златна мравка” за най-добър цирков спектакъл. Улични спектакли на бул. „Витоша” могат да бъдат видени до 26 юни 2017 г.", "date": "2017-06-24", "title": "София: Продължава фестивалът за съвременен цирк в града"}
{"url": "http://www.focus-news.net/news/2017/06/24/2408333/ruse-gerb-organizira-regionalen-turnir-po-tenis-na-kort.html", "text": "ГЕРБ – Русе организира регионален турнир по тенис на корт за мъже и жени. Той ще се проведе на новите тенис кортове на сдружение „Тенис клуб Приста 2011“ на улица „Ниш“, до Генералното консулство на Руската федерация в града. Това съобщиха от пресцентъра на ПП ГЕРБ. Техническата конференция ще се състои от 9.30 часа. Началото на турнира ще бъде поставено час по – късно. Директор на турнира е Стефан Митев. Главен съдия е Христомир Мицов.\r\nТурнирът ще се проведе по наредбата на Българска федерация по тенис. Двойките ще играят един сет до 6 гейма при директна елиминация. Могат да участват общо 16 мъже и 16 жени. \r\nПредвидени са следните награди: \r\n- Мъже: 1-во място – 100 лева + купа, 2-ро място – 50 лева + купа, 3-то място - купа;\r\n- Жени: 1-во място – 100 лева + купа, 2-ро място – 50 лева + купа, 3-то място - купа. \r\nЗаписването на участниците става до 22 юни включително. Телефон за записвания: 0888535096 – Радомир Хараланов", "date": "2017-06-24", "title": "Русе: ГЕРБ организира регионален турнир по тенис на корт"}
{"url": "http://www.focus-news.net/news/2017/06/24/2408325/stara-zagora-enyovdenski-sabor-shte-se-provede-v-starozagorski-mineralni-bani.html", "text": "За трета поредна година, в курортното селище Старозагорски минерални бани ще се проведе Еньовденски събор – празник на билките, слънцето и водата. Това съобщиха от пресцентъра на Община Стара Загора. Програмата на празника започва с посрещане на изгрева, бране на билки и виене на еньовски венец. Фолклорната програма е от 9.30 часа, а официалното откриване на събора е предвидено за 11.00 часа. Целта на събора, който се провежда със съдействието на Община Стара Загора, е да издири, обогати, популяризира и съхрани българския фолклор \r\nТази година, на Еньовден ще бъде отпразнуван юбилей - 50 години от обявяването на Старозагорски минерални бани за национален курорт. \r\nКато съпътстващи мероприятия отново ще са още селски двор, с който да бъдат представени българският бит и култура, изложба-базар, детски пленер, разучаване на български танци, както и демонстрация на производство на розова вода. \r\nОрганизатори на еньовденското веселие и юбилея на курортното селище са Община Стара Загора, кметството на Старозагорски бани, НЧ „Христо Ботев – 1952“, както и селата от района – Ново село, Сулица, Лозен, Сладък кладенец, Елхово, Казанка, Остра могила и Малка Верея.", "date": "2017-06-24", "title": "Стара Загора: Еньовденски събор ще се проведе в Старозагорски минерални бани"}
{"url": "http://www.focus-news.net/news/2017/06/24/2408328/montana-lopushanskiyat-manastir-sv-yoan-krastitel-shte-otbelezhi-svoya-hramov-praznik.html", "text": "На 24 юни Църквата отбелязва рождението на св. Йоан Кръстител. Денят е известен още като Еньовден. По този повод, Лопушанската света обител, която е посветена на Христовия Кръстител и Предтеча Йоан, тържествено ще отбележи своя храмов празник, предаде репортер на Агенция \"Фокус\". От 09.00 часа в новия манастирски храм ще бъде отслужена тържествена света литургия, която ще оглави Негово Преосвещенство Белоградчишки епископ Поликарп, в съслужение с игумена и духовници - гости на манастира. \r\nНикола ПЕТКОВ", "date": "2017-06-24", "title": "Монтана: Лопушанският манастир \"Св. Йоан Кръстител\" ще отбележи своя храмов празник"}
{"url": "http://www.focus-news.net/news/2017/06/24/2408334/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-posoka-gkpp-kulata-promahon.html", "text": "Интензивно е движението по автомагистрала „Струма“ и главен път Е-79 в посока ГКПП „Кулата – Промахон“. Пътните настилки в област Благоевград са сухи, времето е слънчево. Това съобщиха за Радио „Фокус“ – Пирин от Областно пътно управление – Благоевград. През изминалата нощ обстановката по пътищата в региона е била спокойна. \r\nС повишено внимание трябва да се извършва движението по пътя Звъничево-Ветрен дол-Велинград-Юндола-Якоруда-о.п. Разлог при км 98+500, заради стеснен участък, поради дестабилизиран банкет в ляво. Движението е урегулирано с необходимите пътни знаци до 30 юни. Поради разрушена подпорна стена с дължина 15 метра, дясното платно за движение е подкопано, и преминаването се извършва само в лявата лента за движение по пътя Гоце Делчев – Катунци-Петрич при км 38+380, в село Горно Спанчево. Движението е урегулирано с необходимите пътни знаци за срок до 31 август. Едното платно за движение е деформирано, поради активизирало се свлачище и движението се извършва само в едната лента за движение на пътя между селата Блатска и Абланица, при км 7+700. Движението е урегулирано с пътни знаци до 31 юли.\r\nЛивия НИНОВА", "date": "2017-06-24", "title": "Благоевград: Интензивно е движението по автомагистрала „Струма“ и главен път Е-79 в посока ГКПП „Кулата – Промахон“"}
{"url": "http://www.focus-news.net/news/2017/06/24/2408338/mariana-kukusheva-tryabva-da-se-priemat-promeni-v-zakona-za-hranite-vreme-e-da-imame-adekvatno-zakonodatelstvo-kasaeshto-zdraveto-na-horata.html", "text": "Трябва да се приеме Законът за храните, в годината на Българското председателство на Съвета на ЕС е дошло време да имаме адекватно законодателство, касаещо здравето на хората. Това каза Мариана Кукушева, председател на Управителния съвет на Националния браншови съюз на хлебопекарите и сладкарите, в интервю за Агенция „Фокус“ във връзка с прогнозните добиви на твърда пшеница и сивия сектор.  Според нея един от двата пътя за решаване на проблема със сивия сектор в бранша е приемане на промените в Закона за храните. По думите й с тях се слага ред при производителите на хранителни суровини и преработвателите на същите до краен продукт, който потребителите слагат на масата си. „Законът за храните поставя в центъра на своето действие здравето на българския потребител и на европейския такъв“, заяви Кукушева. Тя поясни, че друг път за решаване на проблема със сивия сектор е диференцираната ДДС ставка на хляба да бъде 5 %, както е в цяла Европа.  „За да съществува този сектор, има невероятен административен рай, защото сивият сектор разполага с огромен финансов ресурс, който се разплаща по веригата и корумпира немалко държавни институции. Всъщност 20 % ДДС неплатени са много голям финансов ресурс.  Като прибавите и около 30-35 % социални, здравни и всякакъв вид данъци и осигуровки, сами разбирате, че сивият сектор разполага с 50 % повече ресурс от белия, като не внася задължения към държавата“, коментира Кукушева. Тя обърна внимание, че от сивия сектор  държавата не събира  нито социални осигуровки, нито здравни, нито ДДС, нито данък печалба.\r\nДеница КИТАНОВА", "date": "2017-06-24", "title": "Мариана Кукушева: Трябва да се приемат промени в Закона за храните -  време е да имаме адекватно законодателство, касаещо здравето на хората"}
{"url": "http://www.focus-news.net/news/2017/06/24/2408339/sofiya-vavezhda-se-organizatsiya-na-dvizhenieto-za-provezhdane-na-traditsionniya-sabor-na-kv-gorublyane.html", "text": "Въвежда се организация на движението за провеждане на традиционния събор на кв. „Горубляне“, район „Младост“, в столицата. Това съобщиха от пресцентъра на Столична община. Днес и на 25 юни 2017 г. се създава необходимата организация за скъсяване маршрута на автобусна линия № 112 до района на читалище „Васил Левски“, кв. „Горубляне“, като при необходимост или промяна в пътната обстановка се възстановява движението.", "date": "2017-06-24", "title": "София: Въвежда се организация на движението за провеждане на традиционния събор на кв. „Горубляне“"}
{"url": "http://www.focus-news.net/news/2017/06/24/2408335/smolyan-evrodeputatat-vladimir-uruchev-shte-otkrie-5-tiya-folkloren-festival-na-invalidite-v-grada.html", "text": "Под патронажа на евродепутата от ГЕРБ/ЕНП Владимир Уручев и Министерство на културата в Смолян ще се проведе 5-тия Национален фолклорен фестивал на инвалидите. Това съобщиха от пресцентъра на ПП ГЕРБ. Проявата се организира от фондация „Център за устойчиво развитие, образование и напредък“–Неделино, и районната организация на Съюза на инвалидите в България. Събитието е под наслов „Открий себе си и мечтай“ и ще се проведе на 24 и 25 юни. До момента участие са заявили над 700 изпълнители от 53 съюзни организации на хора с увреждания от цялата страна. Тази година чуждестранното участие ще е от Македония, Гърция и Сърбия. \r\nΠpoявaтa имa cъcтeзaтeлeн xapaĸтep и yчacтницитe щe бъдaт oцeнeни oт пpoфecиoнaлнo жypи c пpeдceдaтeл пpoф. Mилчo Bacилeв – peĸтop нa Aĸaдeмиятa зa мyзиĸaлнo, тaнцoвo и изoбpaзитeлнo изĸycтво в Πлoвдив, Виолета Георгиева- изпълнител на колоритния неделински двуглас, Румен Контилов- преподавател по музика от златоградското с. Старцево. Прочутата родопска певица Валя Балканска ще бъде почетен председател на журито.\r\nФестивалът години наред се подпомага финансово от Владимир Уручев. Мероприятието е прераснало от туристически излет през 2010 г. на връх „Света Неделя“ край Златоград, но са решили да се преместят в Смолян, тъй като центърът на града е пригоден за хора с инвалидни колички.\r\nВече две години събитието се провежда в областния град и кметът Николай Мелемов любезно им предоставя откритата сцена на площад „България“. \r\nОсвен изявите на сцена, в рамките на тези два дена, във фоайето на РДТ „Николай Хайтов“ ще се проведе и изложба-базар с ръкоделия и предмети, изработени от хора с увреждания. \r\nЕвродепутатът Владимир Уручев ще открие официално фестивала е от 10:00 часа днес на Амфитетъра, Нов център. Организаторите на проявата очакват около 3000 гости от страната и чужбина.", "date": "2017-06-24", "title": "Смолян: Евродепутатът Владимир Уручев ще открие 5-тия фолклорен фестивал на инвалидите в града"}
{"url": "http://www.focus-news.net/news/2017/06/24/2408341/kyustendil-zapochva-yubileynoto-deseto-izdanie-na-praznika-na-chereshata-v-grada.html", "text": "Община Кюстендил, съвместно с Институт по земеделие – Кюстендил, организира юбилейно десето издание на Празника на Черешата 2017, който ще се проведе днес и на 25 юни. Това съобщиха от пресцентъра на Община Кюстендил.\r\nНа 24 юни центърът на града ще се преобрази в своеобразна платформа, обединяваща търговци, занаятчии, производители на череши, любители и гости на празника. Официалното откриване е от 11.00 часа, като по традиция на изложба-базар ще се представят перспективни сортове череши за страната и района, последвана от Конкурс за най-едра череша, най-атрактивно вешало и най-красив черешов щанд. Програмата за деня включва Фолклорен празник „Черешчица род родила” от 12.00 часа и обявяване на резултатите от конкурса.\r\nОрганизаторите канят всички любители на черешовия плод, да заповядат на Състезание по надяждане с череши от 13.30 часа, като за победителите са осигурени награди.\r\nСпециално за посетителите на Кюстендил и всички желаещи, Община Кюстендил подготвя информационен тур от 16.00 часа, обхващащ всички културно-исторически обекти в града.\r\nОрганизаторите на празника ще зарадват кюстендилци и гостите на града с концерт на група „Б.Т.Р.” от 19.30 часа на площад „Велбъжд”, обичана от поколения фенове на рок-музиката. Начало на музикалното събитие ще поставят известният на кубната сцена DJ Ross; риалити звездата от първото издание на „Star Academy” - Клавдия Драганова и кюстендилецът Кристиян Янкулов, който наскоро представи видеото към първата си песен, след успешното представяне в музикалния формат „Х фактор”.\r\nКулминацията на празничния концерт са музикантите от „Б.Т.Р.”, които ще зарадват рок-феновете с изпълнение на любимите хитове – „Цвете от луната”, „Елмаз и стъкло”, „Спасение”, „Море от любов” и други. \r\n„Б.Т.Р.” са носители на множество награди у нас и в чужбина, а фронтменът на групата - Атанас (Наско) Пенев - е един от най-любимите български рок-гласове за всички времена. Част от многобройните концерти е и незабравимото им представяне в лондонската зала „Astoria Hall“. Групата е предпочитана за подгряващ изпълнител на световноизвестни рок-банди, събиращи многохилядна публика в страната - Дийп Пърпъл ,Скорпиънс, Уайтснейк, Назарет, Юръп и други.\r\nПразникът на Черешата 2017 ще продължи на 25 юни, от 10.00 часа, с изложба-базар на череши и черешови произведения, изложение на занаятчии и производители, арт-работилница за деца. \r\nГост на празника ще бъде Иван Звездев, който ще вземе участие в Кулинарната надпревара „Череши в кухнята” от 12.00 часа в Градинката пред Община Кюстендил.\r\nПрограмата продължава с втората част на Фолклорен празник „Черешчица род родила” от 13.30 часа, последван от обявяване на резултатите от кулинарната надпревара.", "date": "2017-06-24", "title": "Кюстендил: Започва юбилейното десето издание на Празника на Черешата в града"}
{"url": "http://www.focus-news.net/news/2017/06/24/2408336/dots-kostadin-nushev-bogoslov-sveti-yoan-krastitel-e-razglezhdan-i-kato-predshestvenik-na-hristiyanskoto-monashestvo.html", "text": "Йоан Кръстител се оттегля да живее в пустинята като отшелник и затова е разглеждан и като предшественик на християнското монашество с неговия начин на живот, строгият пост в пустинята. Това каза в интервю за Агенция „Фокус“ богословът доц. Костадин Нушев. „Той се е хранил само с постна храна, живеел е в пустинята, имал е скромна дреха от камилска вълна“, посочи доц. Нушев. По думите му св. Йоан Кръстител с всички свои атрибути и начин на живот, свети Йоан Кръстител е показвал един строг и праведен начин на живот, който е бил като последовател на древните пророци, на св. Пророк Илия в Стария завет. „Неслучайно се казва в Евангелието, че  Йоан Предтеча е дошъл в духа на Илия, за да подготви пътищата за идването на Христос. Ето защо тогавашният израелски народ е почитал св. Йоан Кръстител като пророк и още с неговото раждане, с празника, който отбелязва църквата днес, се вижда как неговите родители, праведните Захарий и Елисавета, с много усърдни молитви се молели бог да им даде рожба, да ги удостои с дете“, каза още той. Според него Йоан Кръстител е живял много суров великопостен начин на живот, който е бил свързан с постоянен пост, с отшелничество в пустинята и постоянна молитва и проповед, разгласяване на божието слово, което е било свързано и с изобличаване на греховете на властниците, на тогавашните управници.\r\nСтефан ПЕТРОВ", "date": "2017-06-24", "title": "Доц. Костадин Нушев, богослов: Свети Йоан Кръстител е разглеждан и като предшественик на християнското монашество"}
{"url": "http://www.focus-news.net/news/2017/06/24/2408343/pss-dobri-sa-usloviyata-za-turizam-v-planinite.html", "text": "Добри са условията за туризъм в планините, с изключение на Стара планина. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Във високите части на планините времето е мъгливо и духа силен вятър. В по-ниските части облачността е променлива, а температурите са около 15-17 градуса. На Боровец работят кабинковата въжена линия и лифт „Ситняково“. На Пампорово- първа, втора и четвърта въжени линии. На Банско лифтът работи само сутрин и вечер, за да изкачи туристите и да ги върне. На Витоша работи кабинковия лифт и Драгалевския лифт. Спасителите препоръчват туристите да се запознаят добре с маршрута си и с времето в района. Да предприемат преходи само в познат район или там където има видимост, защото има опасност мъглата да ги изненада и да се загубят. \r\nНяма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-24", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/24/2408344/smolyan-provezhda-se-petoto-izdanie-na-folkloren-sabor-izvoren-glassmilyan-2017.html", "text": "Провежда се петото издание на Фолклорен събор „Изворен глас”–Смилян 2017. Това съобщиха от пресцентъра на Община Смолян. Съборът се провежда като част от събитията, включени в програмата на Фестивала на дивите цветя в Родопите. Неговата цел е съхраняване на българските народни традиции и обичаи – извор на непреходната сила на българския корен и дух, носещи посланията на националната ни култура. Популяризиране на изворния фолклор на Родопите и в частност Средните Родопи и Горното поречие на река Арда.\r\nОрганизатори са община Смолян, читалище „Проф.д-р Асен Златаров-1927”, с. Смилян;  читалище  „Орфееви гори - 1870” кв. Райково, гр. Смолян ; Сдружение „Екоорганизация - Родопи”, гр. Смолян и кметство Смилян.\r\nПредвидена е следната програма:\r\n- 10.00 ч. – 10.15 ч.: Откриване и приветствия от официалните лица;\r\n- 10.15 ч.: - 13.30 ч. І част: Надпяване на групи и индивидуални изпълнители;\r\n- 13.30 ч. – 14.00 ч.: Почивка. Представяне на гостуващи изпълнители извън конкурсната програма;\r\n- 14.00 ч.: ІІ част: Надиграване на участващи танцови фолклорни формации и индивидуални изпълнители;\r\n- 16.30 ч.: Обявяване на призьорите;\r\n- 17.30 ч.: Народно веселие.", "date": "2017-06-24", "title": "Смолян: Провежда се петото издание на Фолклорен събор „Изворен глас”–Смилян 2017"}
{"url": "http://www.focus-news.net/news/2017/06/24/2408340/pazardzhik-v-hramovete-v-grada-se-otsluzhva-liturgiya-za-praznika-rozhdestvo-na-sveti-yoan-krastitel.html", "text": "В храмовете в Пазарджик се отслужва литургия за празника Рождество на свети Йоан Кръстител, предаде репортер на Радио „Фокус” – Пазарджик. Православната църква празнува рождеството на светеца на 24 юни. Рождението на свети Йоан Кръстител е предсказано „свише“ – родителите му, Захарий (юдейски свещеник) и Елисавета вече на преклонна възраст, получават вест, че ще добият син. Ражда се няколко години преди Христос, за да прокара пътя на неговото учение сред юдейския народ. Той пръв започва покръстването на юдеите във водите на р. Йордан. Българите наричат празника Еньовден, както и Среди лето или Ден на слънцето, защото съвпада с лятното слънцестоене. Често обредите и традициите на двата празника се преплитат. Според народните обичаи и вярвания на този ден „слънцето играе или трепти“, когато изгрява. Народните лечители твърдят, че събраните в ранно утро на Еньовден треви са най-лековити.\r\nТеодора ДИМИТРОВА", "date": "2017-06-24", "title": "Пазарджик: В храмовете в града се отслужва литургия за празника Рождество на свети Йоан Кръстител"}
{"url": "http://www.focus-news.net/news/2017/06/24/2408347/mvr-chetirima-dushi-sa-zaginali-pri-patni-proizshestviya-v-stranata-prez-izminaloto-denonoshtie.html", "text": "Четирима души са загинали при пътни произшествия в страната през изминалото денонощие. Това съобщиха от пресцентъра на МВР. В страната са станали 19 произшествия на пътя. Ранени са 21 души, а двама са с опасност за живота. В столицата са регистрирани 149 леки и две тежки произшествия на пътя. При тях двама души са ранени.", "date": "2017-06-24", "title": "МВР: Четирима души са загинали при пътни произшествия в страната през изминалото денонощие"}
{"url": "http://www.focus-news.net/news/2017/06/24/2408348/apelativniyat-spetsializiran-nakazatelen-sad-ostavi-v-aresta-8-te-sluzhiteli-ot-mitnicheski-punkt-kulata-obvineni-za-poluchavane-na-podkupi.html", "text": "Вчера вечерта, на 23 юни 2017 г. Апелативният специализиран наказателен съд потвърди определението на първоинстанционния съд за налагане на мярка за неотклонение „задържане под стража“ на всичките осем митнически служители от Митнически пункт Кулата. Това съобщиха от Апелативната специализирана прокуратура. Специализираната прокуратура им повдигна обвинения за участие в организирана престъпна група за получаване на подкупи.", "date": "2017-06-24", "title": "Апелативният специализиран наказателен съд остави в ареста 8-те служители от Митнически пункт \"Кулата\", обвинени за получаване на подкупи"}
{"url": "http://www.focus-news.net/news/2017/06/24/2408351/burgas-narodnite-predstaviteli-ot-bsp-za-balgariya-ot-rayona-se-angazhiraha-s-problemite-vav-voennomorska-baza-atiya.html", "text": "Народните представители от „БСП за България” инж. Петър Кънев, Николай Тишев и Тодор Байчев посетиха Военноморска база Атия по покана на флотилен адмирал Мален Чубенков (командир на Флотилия бойни и спомагателни кораби – ВМС). Това съобщиха от пресцентъра на Националния съвет на БСП. При посещението си народните представители се запознаха с историята, организационната структура, числения състав, мисията, функциите и задачите на Флотилия бойни и спомагателни кораби-ВМС. Те също така бяха поканени да разгледат и боен кораб „Горди”, като по време на обиколката се информираха за начина и условията на работа на плавателния съд.\r\nНа срещата бяха обсъдени  условията на работа и заплащането във военноморските сили. Бе коментирано, че заплатите, които получават служителите на Военноморска база Атия, не са увеличавани от 2013 година, като тогава са били вдигнати само с 9 %.\r\nНародните представители бяха категорични, че армията или ще я има, или не, средно положение не е приемливо.\r\n„Много съм впечатлен от духа на нашите командири в морския флот. Независимо от оскъдното финансиране на армията, и в частност на военноморските сили, те правят всичко възможно да защитават името на България като морска държава. Всички ние сме убедени, че силна държава трябва да има силна армия. Който не се грижи за собствената си армия, ще се грижи за чужда армия” – заяви инж. Петър Кънев.\r\n„Изразявам своята готовност да съдействам за подобряването на материалните условия на служителите на военноморската база в Атия” – посочи Николай Тишев.\r\n„Бих съдействал за решаването на проблемите в базата. Могат да разчитат на нашата подкрепа.” – каза от своя страна Тодор Байчев.\r\nНародните представители отправиха своята признателност и поздравиха ръководството на флотилията за изключително добре свършената работа по време на спасителните операции при снежните бедствия през изминалия зимен сезон.", "date": "2017-06-24", "title": "Бургас: Народните представители от „БСП за България” от района се ангажираха с проблемите във Военноморска база Атия"}
{"url": "http://www.focus-news.net/news/2017/06/24/2408349/blagoevgrad-zavarshva-yubileynoto-peto-izdanie-na-detskiya-teatralen-festival-talantino-v-grada.html", "text": "Завършва юбилейното пето издание на детския театрален фестивал „Талантино“ в Благоевград. 400 деца от над 17 театрални школи бяха включени в програмата на културното събитие. Това съобщиха от пресцентъра на Община Благоевград. Сред участниците са представители на НЧ „Св. Климент Охридски“ от град Симитли, арт Асоциация „Водолей“, театрално студио „Талантино“ - гр. Бургас, младежка театрална формация „СТУДИЯТА“ към Народно читалище „Славянска беседа- 1880“, детска вокално-театрална формация „Таласъмче“ от София, театрално студио „Смехурко“ от град Банкя, младежки театър „Приятели“ към Младежки дом - град Пазарджик, МТШ „Зад кулисите“ – гр. София, ученически театрален състав при СУ „Христо Ясенов“-гр. Етрополе, младежки театрален състав към СУ „Проф.д-р. Асен Златаров” – гр. Първомай, Детски театрален състав „Клуб на радостта” - гр. Първомай, младежки театър „Драмеди“- гр. София, младежки театър „Приятели“ към Младежки дом-гр. Пазарджик, театрална школа „ЧАРЛИ“- гр. Пловдив, както и местните театрални школи към ЦЛТРДБ-Благоевград-Дживджорска, ЦЛТРДБ-Благоевград - Ласин, Театрална школа „Ер малък“-Благоевград. \r\nЗакриването на фестивала ще бъде от 21.30 часа с любимата за всички дискотека.", "date": "2017-06-24", "title": "Благоевград: Завършва юбилейното пето издание на детския театрален фестивал „Талантино“ в града"}
{"url": "http://www.focus-news.net/news/2017/06/24/2408346/smolyan-kmetat-nikolay-melemov-e-domakin-na-peti-natsionalen-folkloren-festival-na-horata-s-uvrezhdaniya.html", "text": "Кметът Николай Мелемов ще е домакин на Петия национален фолклорен фестивал на хората с увреждания, който ще се проведе на днес и на 25 юни в Смолян, съобщиха от пресцентъра на Община Смолян. Проявата се организира от фондация „Център за устойчиво развитие, образование и напредък“ в Неделино. Фестивалът ще се проведе с финансовата подкрепа на Агенцията за хора с увреждания и е под патронажа на евродепутата Владимир Уручев. Петият национален фолклорен фестивал за хора със специфични потребности е под надслов „Открий себе си и мечтай!“. \r\n„За нас ще е удоволствие да дойдат както преди две години в Смолян стотици таланти от страната, да се почувстват пълноценни, да заживеят в света на изкуството, да се разтъжат със свои приятели-самодейци, с които се виждат предимно на подобни събития“, посочи управителят на фондацията Емил Костов. Кметът Николай Мелемов още на предишния събор през 2015 г. дал съгласието си фестивалът да се премести от връх „Света Неделя“ , Златоградско, поради трудните условия там, с думите: „Възхищавам се от волята и желанието ви да намирате реализация като независими, пълноценни и активни личности“. Костов благодари на община Смолян, ĸoятo е пpигoдилa мecтa зa xopa c ĸoличĸи и те cпoĸoйнo могат да се движат пo Aмфитeaтъpа и дo aдминиcтpaтивнитe cгpaди. Проявата ще има състезателен характер и участниците ще бъдат оценени от професионално жури. Поканени са хора от цялата страна, но максималният брой активни участници от една организация на СИБ трябва да е до 12 изпълнители. Регламентът на изпълненията е 2 групови песни, един дует и едно соло. Очаква се да пристигнат нaд 700 изпълнитeли. Te ca oт 50 cъюзни opгaнизaции нa xopa c yвpeждaния oт цялaтa cтpaнa. Учacтиe ca зaявили и гpyпи oт Cъpбия, Maĸeдoния и Гъpция. Както и на предишния фестивал, във фоайето на РДТ „Николай Хайтов” ще се направи изложение на различни изделия и сувенири, изработени от хора с увреждания. B cъбoтa и нeдeля Cмoлян щe ce oглacи c нapoдни пecни, тaнци и мyзиĸa oт вcичĸи фoлĸлopни paйoни нa cтpaнaтa и oт чyжбинa.", "date": "2017-06-24", "title": "Смолян: Кметът Николай Мелемов е домакин на Пети национален фолклорен фестивал на хората с увреждания"}
{"url": "http://www.focus-news.net/news/2017/06/24/2408350/sofiya-vavezhda-se-vremenna-organizatsiya-na-dvizhenieto-za-zasnemane-na-igralen-film.html", "text": "Въвежда се временна организация на движението за заснемане на игрален филм, съобщиха от пресцентъра на Столична община. \r\nЗабранява се влизането на пътни превозни средства, с изключение на колите на масов градски транспорт, за максимум от 3 минути за заснемане на кадър /сумарно не по-вече от 1 час на ден/ по ул. „Кумата” между ул. „Детски мир” и централния вход на киноцентър „Бояна” както следва:\r\n- от 21.00 часа днес до 06.00 часа на 25 юни.", "date": "2017-06-24", "title": "София: Въвежда се временна организация на движението за заснемане на игрален филм"}
{"url": "http://www.focus-news.net/news/2017/06/24/2408345/veliko-tarnovo-v-grada-shte-se-provede-vtoroto-redovno-zasedanie-na-saveta-na-detsata.html", "text": "Второто редовно заседание на Съвета на децата ще се проведе до 26 юни 2017 г. в град Велико Търново. Това съобщиха от пресцентъра на Община Велико Търново. Старата столица на България ще събере представителите на младите хора, които формират детския консултативен орган към председателя на Държавната агенция за закрила на детето. \r\nОфициалното откриването на срещата ще се състои от 13.00 часа, в залата на Общинския съвет в Община Велико Търново. Председателят и заместник-председателят на ДАЗД Офелия Кънева и д-р Валентин Димитров ще приветстват членовете на Съвета. Към тях ще се присъединят заместник-министрите на труда и социалната политика Росица Димитрова, на образованието и науката Деница Сачева, на младежта и спорта г-жа Ваня Колева и на културата г-н Румен Димитров. Домакин ще бъде кметът инж. Даниел Панов. \r\nВ дневния ред на тридневното заседание е предвидено обсъждането на теми, свързани с гарантиране на гражданските права и отговорности на децата и младите хора, превенция на насилието и агресията в училище, както и необходимостта от промени в Наредбата за приобщаващото образование.\r\nСъветът на децата ще планира бъдещите си инициативи – за лятната ваканция, за продължаване на инициативата „Деца помагат на деца“, насочена към подкрепа на момчетата и момичетата от резидентните услуги, реализиране на кампанията „Панаир на професиите“.", "date": "2017-06-24", "title": "Велико Търново: В града ще се проведе второто редовно заседание на Съвета на децата"}
{"url": "http://www.focus-news.net/news/2017/06/24/2408342/stara-zagora-gradat-e-domakin-na-balkaniada-po-voleybol-za-momcheta.html", "text": "До 28 юни Стара Загора е домакин на Балканиада по волейбол за момчета под 17 години. Това съобщиха от пресцентъра на Община Стара Загора.\r\nЕто и програма за срещите от Балканиадата:\r\n- 24 юни, събота:\r\n11:00 ч. Румъния - Сърбия\r\n13:30 ч. Македония – Черна гора\r\n16:00 ч. България - Молдова\r\n18:00 ч. Турция – Босна и Херцеговина\r\n- 25 юни, неделя:\r\n11:00 ч. Молдова - Румъния\r\n13:30 ч. Босна и Херцеговина - Македония\r\n16:00 ч. Сърбия - България\r\n18:00 ч. Черна гора - Турция\r\n- 26 юни, понеделник:\r\n11:00 ч. 3-ия от Група А – 4-ия от Група Б\r\n13:30 ч. 3-ия от Група Б – 4-ия от Група А\r\n16:00 ч. 1-ия от Група Б – 2-ия от Група А\r\n18:30 ч. 1-ия от Група А – 2-ия от Група Б\r\n- 27 юни, вторник:\r\n11:00 ч. Мач за 7-о място\r\n13:30 ч. Мач за 5-о място\r\n16:00 ч. Мач за 3-о място\r\n18:30 ч. Финал.", "date": "2017-06-24", "title": "Стара Загора: Градът е домакин на Балканиада по волейбол за момчета"}
{"url": "http://www.focus-news.net/news/2017/06/24/2408329/blagoevgrad-selo-delchevo-za-poredna-godina-e-domakin-na-traditsionniya-leten-festival-enyovdenski-taynstva.html", "text": "Живописното село Делчево за поредна година е домакин на традиционния летен фестивал „Еньовденски тайнства”. Основен организатор на фестивала, който се провежда от 23 юни, е Община Гоце Делчев. Това съобщиха от пресцентъра на Община Гоце Делчев. За днес са предвидени посрещане на слънцето и бране на билки в местността Вълчова тумба. След това ще се проведе ателие „Изработване на еньовски венци”. И тази година Еньовата буля ще отправи своята благословия, а всички, които желаят ще могат да се проврат през Еньовския венец за здраве и късмет. На мегдана в Делчево ще има и още едно ателие – по грънчарство. Освен това, присъстващите ще научат някои магически еньовски тайни за билките и ще се запознаят с интересни рецепти на вкусни ястия, приготвени от учениците от ПГ по МСС „Пейо Яворов“. Специален гост на фестивала тази година ще бъде топ-готвачът Лео Бианки. Той ще сготви на мегдана в селото вкусни италиански специалитети, подправени с много билки. И тази година на площада в китното село ще има благотворителен базар „Билки за лек и вкус“, където всеки ще може да си закупи билка, а със събраните средства ще се подпомогнат жени с онкологични заболявания от Гоце Делчев и региона. В традиционната Еньовска фолклорна палитра, която ще започне на мегдана по обед, ще участват Танцова формация „Неврокопчанче“ с ръководител Костадин Гьоргов и Даниела Георгиева. Вечерта за всички любители на съвременната българска музика е специалното участие на певицата Дара. Концертът на популярната певица започва в 19.00 часа и ще бъде на площада в село Делчево.", "date": "2017-06-24", "title": "Благоевград: Село Делчево за поредна година е домакин на традиционния летен фестивал „Еньовденски тайнства”"}
{"url": "http://www.focus-news.net/news/2017/06/24/2408337/sofiya-stolichna-biblioteka-organizira-chestvane-na-praznika-enyovden-s-initsiativata-biblioteka-v-planinata.html", "text": "Столична библиотека организира честване на празника Еньовден от 12.30 часа, на естрадата на хижа „Момина скала” в ПП \"Витоша\". Това съобщиха от пресцентъра на Столична община. Събитието е част от кампанията „Библиотека в планината”. \r\nКъщичките с най-новите книги за билките и билкарството, както и нови заглавия от художествената и научно-популярна литература от фонда на библиотеката, включително и за деца, са на разположение на посетителите на 5 места: \r\n- Дендрариум; \r\n- Детски еко стационар „Бели брези“; \r\n- Момина скала; \r\n- Алеко; \r\n- Черни връх. \r\nШатрата на Столична библиотека ще очаква посетители от 11.00 часа пред хижа „Момина скала”. Свои стихове ще четат поетите Петър Чухов, Илиана Илиева и Георги Гаврилов. Посетителите ще имат възможност да получат безплатни едногодишни читателски карти. \r\nПразникът в планината се организира от Национален комитет „Петър Димков”, ПП \"Витоша\" и Столична библиотека и стартира с туристически поход по „Алеята на билките”, тръгващ в 8.30 ч. от кв. \"Княжево\" – (последната спирка на трамвай 5) – Златни мостове – хижа Момина скала.", "date": "2017-06-24", "title": "София: Столична библиотека организира честване на празника Еньовден с инициативата „Библиотека в планината”"}
{"url": "http://www.focus-news.net/news/2017/06/24/2408354/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма”: четем „Кметът Ат. Камбитов на обяд с орлетата, подуши недоволството“. В регионалния ежедневник се уточнява, че по предварителни разчети, градоначалникът е планирал да посрещне в кабинета си управителя Венко Попов и наставника Милен Радуканов, но е предпочел да застане очи в очи с футболистите и това се е оказало по-правилния ход. \r\nДруго заглавие в изданието гласи: „Двуметрова кошница с плодове е символ на празника на черешата в Кюстендил“. По темата четем, че изложба-базар, конкурс, концерти и надяждане със сладкия плод са предвидени в програмата за десетото юбилейно издание на инициативата. И още от страниците на вестника: „ЮЗДП засилва контрола при експедицията на дървесина“. По темата от изданието допълват, че само за пет дни в периода 12-16 юни са проверени 42 превозни средства, транспортиращи дървен материал, както и 19 обекта за дърводобив. При инспекциите в районите на Разлог, Катунци, Гоце Делчев, Трън, Земен, Брезник, Радомир и ловните стопанства „Дикчан” и „Осогово”, е констатирано нарушение по дисциплината на ползване – непочистено сечище след приключване на работата в обекта.", "date": "2017-06-24", "title": "Преглед на основните теми в благоевградския печат"}
{"url": "http://www.focus-news.net/news/2017/06/24/2408359/ban-zemetresenie-s-magnitud-mezhdu-35-i-4-po-skalata-na-rihter-e-registrirano-v-rayona-na-vrancha-rumaniya.html", "text": "Земетресение с магнитуд между 3.5 и 4 по скалата на Рихтер е регистрирано в района на Вранча в Румъния. Това съобщи за Агенция „Фокус“ дежурният сеизмолог от Националния институт по геофизика, геодезия и география към БАН. Трусът е регистриран през изминалата нощ, в 02.50 часа българско време. Няма данни земетресението да е усетено в България.\r\nБиляна ИВАНОВА", "date": "2017-06-24", "title": "БАН: Земетресение с магнитуд между 3.5 и 4 по скалата на Рихтер е регистрирано в района на Вранча, Румъния"}
{"url": "http://www.focus-news.net/news/2017/06/24/2408357/mariana-kukusheva-nadyavam-se-sebestoynostta-na-koyato-zarnoproizvoditelite-shte-targuvat-svoya-dobiv-da-bade-po-niska-ot-tsenata-mu.html", "text": "Надявам се себестойността, на която зърнопроизводителите ще търгуват своя добив да бъде по-ниска от цената му. Това каза Мариана Кукушева, председател на Управителния съвет на Националния браншови съюз на хлебопекарите и сладкарите, в интервю за Агенция „Фокус“ във връзка с прогнозите, че добивът на твърда пшеница тази година ще бъде между 500 и 600 кг/дка. Тя поясни, че по принцип добрият добив на твърдата пшеница е обусловен от доброто отношение на стопаните към реколтата и провеждането на всички необходими за целта мероприятия. „Твърдата пшеница се развива много добре в този продължителен период, в който имахме тежка, студена и влажна зима и дълго продължила влажна пролет. С оглед на това е нормално да има една такава средна стойност на добра събираемост на реколтата. Дай Боже да е така. Този факт е радващ“, каза Кукушева. Тя поясни, че добивът не е уеднаквен във всички краища на страната. По думите й твърда пшеница се отглежда по-скоро в Северозападните райони на страната и частично в Дунавската равнина. „Зърнопроизводителите са сериозен бранш и бизнес. Редно  е техните инвестиции да бъдат възвърнати през една добра реколта“, коментира Кукушева. Тя поясни, че прогнозните добиви на твърда пшеница няма как да повлияят върху цената на хляба. „Той не се произвежда от твърди сортове пшеница. Тя служат основно за производство на макаронени изделия и на друг тип тестени изделия, но не и на българския хляб“, допълни председателят на УС на Националния браншови съюз на хлебопекарите и сладкарите. \r\nДеница КИТАНОВА", "date": "2017-06-24", "title": "Мариана Кукушева: Надявам се себестойността, на която зърнопроизводителите ще търгуват своя добив да бъде по-ниска от цената му"}
{"url": "http://www.focus-news.net/news/2017/06/24/2408353/veliko-tarnovo-s-20-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 20 см се е понижило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 131 см. Температурата на водата e 25.2 градуса. Днес ще бъде слънчево, около и след обяд – горещо. В следобедните часове и привечер ще има временни увеличения на облачността, но без съществени валежи. Ще духа слаб вятър от юг-югозапад. Максималните температури между 31° и 36°C. \r\nПрез следващото денонощие ще премине размит студен атмосферен фронт. През нощта ще има временни увеличения на облачността и на отделни места краткотрайно ще превали. Утре ще преобладава слънчево време, след обяд - с развитие на купеста облачност и отново на отделни места с краткотрайни превалявания. Със слаб до умерен вятър от северозапад ще проникне хладен въздух и температурите ще се понижат с 2-3°C .", "date": "2017-06-24", "title": "Велико Търново: С 20 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/06/24/2408355/sofiya-otpadatsi-sa-goreli-v-blizost-do-blok-v-studentski-grad-nyama-postradali.html", "text": "Отпадъци са горели в близост до блок 60 в „Студентски град“. Това съобщиха за Агенция „Фокус“ от пресцентъра на МВР. Сигналът за инцидента е подаден в 06.17 часа тази сутрин. В резултат на огъня е засегнат намиращия се наблизо фургон. Няма пострадали.\r\nИван ЛАЗАРОВ", "date": "2017-06-24", "title": "София: Отпадъци са горели в близост до блок в „Студентски град“, няма пострадали"}
{"url": "http://www.focus-news.net/news/2017/06/24/2408358/blagoevgrad-7-postanovki-shte-badat-predstaveni-v-posledniya-den-ot-teatralniya-festival-talantino-v-grada.html", "text": "7 постановки ще бъдат представени в рамките на последния ден от театралния фестивал „Талантино“ в Благоевград. Това каза за Радио „Фокус“ – Пирин Бранимир Митов, директор на Драматичен театър „Проф. Енчо Халачев“, организатор на културното събитие, което се провежда под патронажа на Община Благоевград. „Днешната програма започна още в 09.00 часа с представление на театрално студио „Смехурко“ – Банкя, които играят на благоевградската сцена постановката „Котаракът, Веселякът и диамантния пръстен“ по Ст. Борикова. От 10.30 часа, същите деца поставят представлението „Принцесата и свинарят“ по Андерсен“, каза още Митов. \r\nТой добави, че в 12.00 часа отново театрално студио „Смехурко“ – Банкя ще играе постановката „Слуга на двама господари“ по К. Колоди. „От 14.00 часа на сцената ни ще се качат Детски театрален състав „Клуб на радостта“ – град Първомай, за да ни покажат своето изпълнение на постановката „Господин Балкански в чужбина“ по Георги Данаилов. Само час по-късно, в 15.00 часа, Младежки театрален състав към СУ „Проф. д-р Асен Златаров“ – град Първомай ще изиграе представлението „Д-р“ по Бранислав Нушич“, посочи Митов. Той допълни, че в 17.00 часа ще бъде играна постановката „ Момини седенки“ на Театрална школа „Чарли“ – град Пловдив. „Последната постановка във фестивала ще е от 19.00 часа и е плод на трудна на малките таланти от Театралната школа „Ер малък“ – Благоевград, които ще покажат вечната класика „Ромео и Жулиета“ на Уилям Шекспри“, заяви Бранимир Митов. Закриването на 5-то юбилейно издание на фестивала „Талантино“ ще се състои в 21.30 часа. Входът за всички постановки е свободен.\r\nЛивия НИНОВА", "date": "2017-06-24", "title": "Благоевград: 7 постановки ще бъдат представени в последния ден от театралния фестивал „Талантино“ в града"}
{"url": "http://www.focus-news.net/news/2017/06/24/2408360/veliko-tarnovo-kmetat-inzh-daniel-panov-shte-otkrie-14-to-izdanie-na-natsionalniya-petropavlovski-sabor-za-narodno-tvorchestvo.html", "text": "Кметът на Велико Търново инж. Даниел Панов ще открие 14-то издание на Националния Петропавловски събор за народно творчество. През настоящата година Общината е домакин на събитието, съобщи за Радио „Фокус“ – Велико Търново Нелина Църова, директор на Дирекция „Култура и туризъм“ в Община Велико Търново. За 14-то издание на инициативата в региона пристигат над 4 000 изпълнители от пет държави. Участници има от Испания, Молдова, Сърбия и Грузия. Те са на възраст от 2 до 88 години. \r\n„Участниците са над 2200 групи с над 4 000 изпълнители. Повече от 40 от тях са детски и младежки формации. Общо, в 14-то издание, участват групи от 47 общини, 21 области и 142 населени места в България“, коментира още Нелина Църова. Тя отбеляза, че кметът Даниел Панов ще открие събора, символичен домакин на който тази година е Община Велико Търново. Това ще се случи в 11.00 часа. Фестивалът продължава и утре. Изпълненията ще са на две сцени, поради големия брой на изявилите желание да се включат. Събитието се провежда край Петропавловския манастир под патронажа на кметовете на общините Велико Търново, Лясковец и Горна Оряховица.\r\nЛуиза ТРАНЧЕВА", "date": "2017-06-24", "title": "Велико Търново: Кметът инж. Даниел Панов ще открие 14-то издание на Националния Петропавловски събор за народно творчество"}
{"url": "http://www.focus-news.net/news/2017/06/24/2408361/mvr-mazh-e-otkril-strelba-s-gazov-pistolet-sled-sprechkvane-v-stolichniya-kvartal-druzhba-nyama-postradali.html", "text": "Мъж е открил стрелба с газов пистолет в столичния квартал „Дружба“. Това съобщиха за Агенция „Фокус“ от пресцентъра на МВР. След спречкване между двама мъже, единият е извадил газов пистолет е стрелял по другия. Няма пострадали. Извършителят е задържан от пристигналите на място полицаи.  \r\nИван ЛАЗАРОВ", "date": "2017-06-24", "title": "МВР: Мъж е открил стрелба с газов пистолет след спречкване в столичния квартал „Дружба“, няма пострадали"}
{"url": "http://www.focus-news.net/news/2017/06/24/2408362/sabor-na-zapadno-i-srednoevropeyska-eparhiya-na-balgarskata-pravoslavna-tsarkva-be-otkrit-v-berlin.html", "text": "Десетият епархийски събор на Западно- и Средноевропейска епархия на Българска православна църква-Българска патриаршия бе открит в катедралния храм „Св. цар Борис Покръстител“ в Берлин. Той се провежда под председателството на Западно- и Средноевропейския митрополит Антоний, и ще продължи до 25 юни. Това съобщиха от пресцентъра на Светия синод на Българската православна църква. В Берлин - седалището на епархията, пристигнаха 83-ма от стоте делегати на събора - това са всички клирици на епархията и по двама миряни представители на всяка от българските православни църковни общини разпръснати в 14 държави в Централна и Западна Европа. Те ще изберат епархийски избиратели и нов състав на Епархийския съвет.\r\nПо повод откриването на Събора Негово Светейшество Българският патриарх Неофит изпрати приветствие до участниците в него в което се казва:\r\n„Ваше Високопреосвещенство, Ваше Високопреподобие, Боголюбиви отци, Скъпи в Господа братя и сестри,\r\nБългарската православна църква, основана върху крайъгълния камък – Христос и утвърдена върху непоклатимата основа на вярата и евангелската истина, винаги е била близо до нашия народ. Тя, като грижовна майка, носи своята грижа и отговорност за своите чеда, не само за живеещите в родината, а и за всички вас, които пребивавате извън нейните предели.\r\nПастирският опит показва, че не са редки случаите, когато именно в чужбина, на стотици и хиляди километри от родната земя, хората търсят и намират пристан в Църквата Христова, преосмислят своето отношение към вярата и започват да опознават светото Православие и да възрастват в него. Това не е случайно. Защото именно далече от Родината човек най-остро усеща нуждата да потърси своите корени, да почерпи от онези живителни сили, които го свързват с родна България, с онези здрави духовни ценности и традиции, които векове наред, във времена на тежки изпитания, са укрепявали и обединявали нашия народ.\r\nВие, макар далеч от родната страна, не сте прекъснали връзката си с нея, а в чуждоезична и инославна среда продължавате здраво да стоите в светото Православие, да пазите българския дух и вярата на дедите ни. Уверяваме ви, че сме съпричастни към вашите усилия, като постоянно ви имаме в молитвите си, и сме убедени, че във всяко ваше дело ще ви ръководи вярата в Господа и евангелските истини.\r\nБъдете достойни чеда на стародавната Българска патриаршия и вашите достойни родолюбиви предци! В духа и учението на нашата Църква обичайте светата православна вяра, пазете присърце здравите морални традиции на нашия народ и подпомагайте, според своето служение и силите си, епархийските и общоцърковни дела!\r\nУверени сме, че Негово Високопреосвещенство митрополит Антоний като благоразумен стопанин (Лука 12:42) и занапред ще се грижи усърдно за още по-доброто устройване и благопреуспяване на епархийските дела на тази бързоразрастваща се епархия – скъп на сърцето ни дял на Българската православна църква. А всички вие, бъдете му верни и усърдни съработници на нивата Христова!\r\nВъзлюбени в Господа наши духовни чеда,\r\nКато Ви благодаря сърдечно за вашето самоотвержено православно свидетелство ви призовавам и занапред все така усърдно да вършите „делото на служението, в съзиждане на тялото Христово”, та „с истинска любов да растем по всичко в Оногова, Който е глава, - Христос, от Когото цялото тяло, стройно сглобено и свързано чрез всички дарувани свръзки, при действието на всяка част според силите ѝ, нараства, за да се съзижда в любов.” (Еф. 4:12, 15, 16).\r\nЖелая Ви душевни и телесни сили, благословен от Бога успех и изобилни плодове от вашите трудове по време на настоящия 10-ти Епархийски събор и в отговорното ви служение там, където Бог ви е поставил!\r\nОтечески призоваваме над всички вас Божията благодат и оставаме ваш в Христа усърден молитствувател, НЕОФИТ, патриарх Български”.\r\nДесетият Събор на Западно- и Средноевропейска епархия ще завърши в неделя със св. Литургия, която ще оглави митрополит Антоний. В съборното богослужение ще вземат участие клирици от цялата епархия. По време на литургията ще бъдат постригани нови иподякони и ще бъдат ръкоположени един дякон и един свещеник.\r\nИзборите трябваше да се състоят през 2015 г., но съгласно новият Устав на Западно- и Средноевропейска епархия, приет на Деветия Епархийски събор през юни 2011 г., те бяха отложени, за да се синхронизират с тези в митрополиите на територията на България, които се проведоха през май, тази година.", "date": "2017-06-24", "title": "Събор на Западно- и Средноевропейска епархия на Българската православна църква бе открит в Берлин"}
{"url": "http://www.focus-news.net/news/2017/06/24/2408363/zapochna-zasedanieto-na-natsionalniya-savet-na-bsp.html", "text": "Започна заседанието на Националния съвет на БСП, предаде репортер на Агенция \"Фокус\". Членовете на Пленума приеха дневен ред от пет точки. Той включва доклад на лидера на БСП Корнелия Нинова за актуалната политическа обстановка в страната и задачите пред БСП, предложение на партията за промени в избирателната система и решенията за реализация на тематичен проект НПИ „Димитър Благоев“, както и решение за наградата „Димитър Благоев\" и точка \"разни\". Заседанието на Пленума е закрито за медиите. \r\nДеница КИТАНОВА", "date": "2017-06-24", "title": "Започна заседанието на Националния съвет на БСП"}
{"url": "http://www.focus-news.net/news/2017/06/24/2408366/fokus-se-obrashta-kam-svoite-chitateli-i-slushateli-ot-severna-balgariya-da-razkazhat-dali-i-kak-sa-usetili-zemetresenieto-registrirano-v-rayona-na-vrancha-rumaniya.html", "text": "„Фокус” се обръща към своите читатели и слушатели от Северна България да разкажат дали и как са усетили земетресението с магнитуд 4.5 и 5 по скалата на Рихтер, регистрирано тази нощ в района на Вранча, Румъния. Може да се свържете с нас на телефон 0882 802 802 или да ни пишете на e-mail: focus@focus-news.net.", "date": "2017-06-24", "title": "„Фокус” се обръща към своите читатели и слушатели от Северна България да разкажат дали и как са усетили земетресението, регистрирано в района на Вранча, Румъния"}
{"url": "http://www.focus-news.net/news/2017/06/24/2408356/daniela-kranteva-obshtina-gotse-delchev-traditsionniyat-festival-enyovdenski-taynstva-v-selo-delchevo-se-prevarna-v-edna-chudesna-traditsiya-koyato-privlicha-vse-poveche-hora.html", "text": "Община Гоце Делчев отбелязва Еньовден с традиционният фестивал „Еньовденски тайнства“ в село Делчево. Това каза за Радио „Фокус“-Пирин Даниела Крантева, главен експерт „Връзки с обществеността“ към Община Гоце Делчев. „Той се превърна в една чудесна традиция, която привлича все повече хора, не само от региона, а и все повече туристи посещават село Делчево, специално за този фестивал. Замисълът се разбира от самото име на фестивала. Еньовден е един от най-интересните празници и един от най-магичните дни в годината. Който не е ходил в село Делчево, няма как да разбере, но който е ходил, знае колко прекрасно и интересно място е то. Делчево е едно село, закътано в самата планина Пирин, с прекрасен изглед към Гоце Делчев и към цялото поле, с чудесна архитектура и природа, и повярвайте ми, на прекрасния празник Еньовден се получава един страхотен фестивал“, отбеляза тя. По думите й днес, на този магичен ден, слънцето е посрещнато в местността „Вълчова тумба“ край Делчево, като хората са се събрали там още от 05.00 часа сутринта.\r\nНатали СТЕФАНОВА", "date": "2017-06-24", "title": "Даниела Крантева, Община Гоце Делчев: Традиционният фестивал „Еньовденски тайнства“ в село Делчево се превърна в една чудесна традиция, която привлича все повече хора"}
{"url": "http://www.focus-news.net/news/2017/06/24/2408352/rumyana-hadzhieva-regionalen-istoricheski-muzey-blagoevgrad-kato-vsyako-granichno-vreme-i-po-enyovden-se-sluchvat-neobichayni-i-magichni-neshta.html", "text": "Народът нарича празника на слънцето и рождението на Св. Иван Кръстител – Еньовден, Яновден, Иванбилкобер, Свети Иван летни и Свети лете. Това каза за Радио „Фокус“ – Пирин Румяна Хаджиева, етнограф в Регионален исторически музей – Благоевград. По думите ѝ днешния празник е ден на повратно календарно време, денят на лятното слънцестоене, когато при изгрев голямото слънце потрепва, играе и започва бавно да обръща поглед назад. „Денят започва да намалява, а лятото да си отива, колкото и необичайно да ни звучи в това горещо време, или, както казва народът - „Еньо намята кожухът и отива на сняг“. Като всяко гранично време, и по Еньовден се случват необичайни и магични неща. На този ден небето се отваря и слънцето се къпе в реки и извори, звездите слизат, за да омаят и дарят треви и цветя с онази чудодейна сила, която те в другото време на годината нямат“, каза още Хаджиева. \r\nТя добави, че всички тези митологични вярвания, свързани с космоса и календарното време, бележат човешкия живот и здраве, както и стопанското благополучие. „Те определят и осмислят народните обредни практики на Еньовден“, подчерта Хаджиева.\r\nТя каза още, че на Еньовден моми и момци посрещат с песни и игри изгрева на слънцето по поляни и могили край селата, търкаляйки се в еньовденска роса, къпейки се и миейки се в реки и извори за здраве и изцеление. По думите и в ранните часове на деня се берат билки и цветя, които се вият на венци, а малките китки се наричат на всеки членове от семейството. „Те биват окачвани на високо и по свежестта им се гадае за здравето хората. С някои треви като лепка и желавика се опасва като зелен пояс кръста против болка и бездетство, или по време на жътва. През еньовденски венец деца и младежи се провират за здраве, еньовденска китка се окачва на входната врата, но най-разгърнат по смисъл е ритуалът, наречен „Надпяване на китки“, каза още Хаджиева. Тя обясни, че девойки на женитбена възраст вечерта преди Еньовден носят мълчана вода в менче и отбелязват с пръстен или друга своя вещ всяка китка, след което оставят котлето да пренощува под звездите. „На сутринта се събират за надпяването, пеят песни около котлето, играят, а малко момиченце изважда китките една след друга. В това време всички изпълняват припевки, чието съдържание предсказва социалното положение и имотността на бъдещия жених“, обясни Хаджиева.\r\nЛивия НИНОВА", "date": "2017-06-24", "title": "Румяна Хаджиева, Регионален исторически музей – Благоевград: Като всяко гранично време, и по Еньовден се случват необичайни и магични неща"}
{"url": "http://www.focus-news.net/news/2017/06/24/2408365/mihail-mikov-bsp-mnogo-ambitsiozni-sa-promenite-v-izborniya-kodeks-na-bsp-za-smesena-izbiratelna-sistema.html", "text": "Много амбициозни са промените в Изборния кодекс на БСП за смесена избирателна система. Това каза пред журналисти Михаил Миков, член на Националния съвет на БСП във връзка с обсъждането на смесената избирателна система на Пленума, предаде репортер на Агенция „Фокус“. „Един закон от 400 текста да променяш изцяло системата само с промени в някои от текстовете. Това ще създаде проблеми, ако въобще се приеме“, коментира Миков. Той посочи, че не знае защо е необходима тази идея на БСП след като е ясно, че в Народното събрание не се е приела мажоритарна система. „Има ли договорено мнозинство, което да стои зад смесена система. Аз досега не съм чул“, коментира Миков. По думите на Миков идеята на БСП няма нищо общо с референдума. „Сега изведнъж полумажроитарни, полусмесени. Това не може да бъде аргумент. Вижда ми се несериозно“, коментира Миков. Според него Слави Трифонов отдавна е трябвало да участва в политиката. \r\nВъв връзка с паметника на „Бузлуджа“, Миков посочи, че трябва да е ясно какво ще се прави и колко ще струва. „Въпросът е, че един такъв архитектурен паметник, не трябва да е идеологически натоварвам, защото крие риск от създаване на нови и ненужни опоненти“, коментира Миков. \r\nДеница КИТАНОВА", "date": "2017-06-24", "title": "Михаил Миков, БСП: Много амбициозни са промените в Изборния кодекс на БСП за смесена избирателна система"}
{"url": "http://www.focus-news.net/news/2017/06/24/2408371/burgas-katastrofa-zatrudnyava-dvizhenieto-na-vhoda-na-grada-v-posoka-ot-sofiya-nyama-postradali-pri-intsidenta.html", "text": "Катастрофа затруднява движението на входа на Бургас, в посока от София, предаде кореспондентът на Радио \"Фокус\"-Бургас. Катастрофата е между два леки автомобила, като от удара единият е от тях е паднал в канавката край пътя. Няма пострадали при инцидента. Трафикът в района е изключително затруднен. На мястото има полицейски патрул.\r\nМария Русева", "date": "2017-06-24", "title": "Бургас: Катастрофа затруднява движението на входа на града, в посока от София, няма пострадали при инцидента"}
{"url": "http://www.focus-news.net/news/2017/06/24/2408364/veliko-tarnovo-venets-ot-77-bilki-i-polovina-posreshtna-posetitelite-na-samovodskata-charshiya-na-enyovden.html", "text": "С изплитането на венец от 77 билки и половина във Велико Търново отбелязаха Еньовден. Стотици жители и гости на града имаха възможност за 14-та поредна година да преминат под него на Самоводската чаршия в старата част на Велико Търново, предаде репортер на Радио „Фокус“ – Велико Търново. Традицията повелява, че билките, от които е направен той, лекуват всички 77 болести, а половината е за незнайната. \r\nПразникът на лятното слънцестоене, лечебните билки и прастарите магически обреди се чества традиционно в старата столица. В програмата се включиха и ученици от града, които представиха различни музикални изпълнение. Освен това председателят на Съюза на билкарите Емил Елмазов разказа за значението на билките и за тяхната употреба.\r\nЗа децата има специална работилничка, отново разположена на Чаршията. В нея те имат възможност да  рисуват и правят глинени отпечатъци на билки. Много игри със затворени очи, сетивни загадки и движенчески предизвикателства за разпознаване на билките ще има по маршрута на Еньовденския лабиринт на чаршията, а в 13.00 часа ще започне изграждането на мандала мозайка „Създаване на слънцето“. Празникът ще завърши с огнено шоу и музика на живо.\r\nЛуиза ТРАНЧЕВА", "date": "2017-06-24", "title": "Велико Търново: Венец от 77 билки и половина посрещна посетителите на Самоводската чаршия на Еньовден"}
{"url": "http://www.focus-news.net/news/2017/06/24/2408368/krasimir-yankov-bsp-predlozhenieto-za-smesena-izbiratelna-sistema-tryabva-da-bade-shiroko-diskutirano-v-partiyata-to-ne-kasae-samo-bsp-a-i-darzhavata.html", "text": "Предложението за смесена избирателна система трябва да бъде широко дискутирано в партията, то не касае само БСП, a и държавата. Това каза пред журналисти Красимир Янков, народен представител от „БСП за България“ и член на Националния съвет на БСП във връзка с обсъждането на смесената избирателна система на Пленума, предаде репортер на Агенция „Фокус“. Според Янков е необходимо становище на организациите по места. „Ние трябва да се произнесем финално, след като имаме становището на членовете на партията и ръководствата ѝ по места“, коментира той. Във връзка с паметника „Бузлуджа“, Янков коментира, че този въпрос е обсъждан в партията преди пет години. „Имаше и работна група. Ръководител на работната група беше Янаки Стоилов, разгледа се и законодателството и начина, по който може да се стопанисва. Според мен първо БСП трябва да изиска от държавата, не само по отношене на паметника, но и други паметници, които имат своята архитектурна стойност, държавата да бъде добър стопанин. След това може да се търсят други форми, които да доведат до доброто стопанисване“, коментира Янков.  По отношение на това дали ще бъде обявен търг за „Бузлуджа“, Янков заяви, че това не е обсъждано в партията. „Това е една акция на председателя на партията, която предполагам, сега на заседанието на Нациноалния съвет ще се докладват конкретните действия и намерения“, заяви Янков. По думите му БСП е структурирана по такъв начин, че решения се вземат в колективните органи. „Начинът, по който функционира партията ,трябва да бъде такъв“, подчерта Янков. \r\nДеница КИТАНОВА", "date": "2017-06-24", "title": "Красимир Янков, БСП: Предложението за смесена избирателна система трябва да бъде широко дискутирано в партията, то не касае само БСП, a и държавата"}
{"url": "http://www.focus-news.net/news/2017/06/24/2408376/blagoevgrad-desetki-zhiteli-na-grada-otbelyazaha-mezhdunarodniya-den-na-yogata-na-otkrito.html", "text": "Десетки жители на Благоевград отбелязаха Международния ден на йогата на открито. Те се събраха в парк „Бачиново“, където лицензирани инструктори представиха различни техники, които малки и големи упражняваха заедно. Това съобщиха от пресцентъра на Община Благоевград. Инициативата, в която Община Благоевград се включи, се провежда под егидата на Посолството на Индия в България. Участниците успяха да се запознаят с класическа йога, фитбол, насочена към деца и бременни, лечебна гимнастика, лечебна йога, пилатес, лечебна физкултура за деца и възрастни и гимнастика за бременни, Хата йога, йога за деца, пилатес. Техниките бяха показани от Силвия Митринска, Даниела Коцева – Асоциация Кундалини Йога България, Жулиета Караджова, КТЦ „Живот без болка“, Ирена Танчева и Елена Самарджиева. \r\nЙога е древна наука и начин на живот, открити и предадени от мъдреци и светци хилядолетия назад. Йога е била запазена през вековете в областта на Хималайските планини. Това е било възможно поради подходящата социална, културна и историческа обстановка в тези земи. Йога е система от физически, умствени и духовни практики, чиято цел е да се трансформират тялото и ума. Йога е една от шестте индуитски философски школи, която приема медитацията за основно средство за постигане на освобождението. А днес, Йога е част от целия свят. През 2014 г. Общото Събрание на ООН единодушно прие декларация, че 21 юни ще бъде честван като Международен Ден на Йога.", "date": "2017-06-24", "title": "Благоевград: Десетки жители на града отбелязаха Международния ден на йогата на открито"}
{"url": "http://www.focus-news.net/news/2017/06/24/2408372/tasko-ermenkov-bsp-horata-ni-pokazaha-ednoznachno-che-nachinat-po-koyto-dosega-ni-izbirat-ne-e-tozi-koyto-te-iskat.html", "text": "Хората ни показаха еднозначно, че начинът, по който досега ни избират, не е този, който те искат. Това каза пред журналисти Таско Ерменков, народен представител от „БСП за България“ и член на Националния съвет на БСП във връзка с обсъждането на Пленума възможност партия да внесе в парламента предложение за въвеждане на смесена избирателна система, предаде репортер на Агенция „Фокус“. Той поясни, че БСП го прави, за да се съобрази с тези хора и да отчете интересът на българския народ, за да не се превръща държавата във феодален двор. По думите му дали е подходящо за България или не, ще стане ясно в момента, в който ще бъде внесено за обсъждане и гласуване.  На въпрос дали тази система е подходяща за БСП, Ерменков подчерта, че в партията никога не са гледали тази идея от тази гледна точка,  а винаги са обслужвали националния интерес. „Мисля, че това, което правим е в интерес на България“, коментира Ерменков. \r\nДеница КИТАНОВА", "date": "2017-06-24", "title": "Таско Ерменков, БСП: Хората ни показаха еднозначно, че начинът, по който досега ни избират, не е този, който те искат"}
{"url": "http://www.focus-news.net/news/2017/06/24/2408367/dots-petya-bankova-enyovden-e-ne-samo-denyat-na-tarzhestvoto-na-bilkite-i-vyarata-v-lekovitata-im-sila-a-i-praznik-na-mladostta-krasotata-slantseto-i-vodite.html", "text": "Еньовден е не само денят на тържеството на билките и вярата в лековитата им сила, а и празник на младостта, красотата, слънцето и водите. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ във връзка с Еньовден. „Благодарение на дългогодишните усилия на етнолози и фолклористи в изследването на традиционната култура, можем да твърдим, че обредността, свързана с Еньовден е добре проучена. Основни нейни акценти са вплитането на еньовския венец с билки, набрани в навечерието на празника, когато според народното вярване те са особено лековити; провирането на млади и стари през венеца за здраве и дълголетие и къпането в реки и извори на изгрев слънце“, коментира етнологът. Тя поясни, че в празника се откриват древни напластявания на човешки представи за силата и влиянието на природните сили върху човека. „В основата си тези практики са обвързани с култа към слънцето, който е бил широко разпространен в българските земи. Той е засвидетелстван както в археологически разкопки, така и в редица фолклорни мотиви. Слънцето, когото българите най-често наричат Райко, е едно от най-почитаните небесни светила“, обясни етнологът. По думите й свързан със слънцето е и Еньовден. „Най-вече при обичая Еня. В него младите момичета пеят една народна песен, в която се разказва как Домна царица се помолила на слънцето за билка и за рожба. За да го склони, тя му обещала, че ако роди момче, нейно ще е, а ако бъде момиче – негово. Ето нá, родило се момиче – Маринка, която пораснала много хубава, но майка ú я криела, за да не я види слънцето. Една неделя, когато майка ú отишла на църква, въпреки заръките ú, Маринка излязла за вода, Слънцето я видяло, спуснало своите люлки и я вдигнало“, разказа доц. Банкова. \r\nДеница КИТАНОВА", "date": "2017-06-24", "title": "Доц. Петя Банкова: Еньовден е не само денят на тържеството на билките и вярата в лековитата им сила, а и празник на младостта, красотата, слънцето и водите"}
{"url": "http://www.focus-news.net/news/2017/06/24/2408378/plovdiv-15-dushi-pri-spetsaktsiya-v-sreshtu-narkotitsite-v-grada.html", "text": "Специализирана полицейска операция по опазване на обществения ред, превенция и противодействие на престъпления, свързани с наркотични вещества, е проведена във връзка с техно парти на спортното съоръжение „Колодрум“ в Пловдив. Това съобщиха от пресцентъра на МВР. Акцията е започнала в 22.00 часа на 23 юни и е продължила до 06.00 часа тази сутрин. В хода на операцията са задържани 14 души за притежание на наркотици и един, шофирал под въздействието на наркотични вещества. Наложена им е полицейска мярка за 24 часа. Образувани са 15 бързи полицейски производства. \r\nМатериалите са внесени в районната прокуратура. Продължават процесуално-следствените действия.", "date": "2017-06-24", "title": "Пловдив: 15 души при спецакция в срещу наркотиците в града"}
{"url": "http://www.focus-news.net/news/2017/06/24/2408380/ministar-lilyana-pavlova-po-vreme-na-balgarskoto-predsedatelstvo-na-saveta-na-es-shte-zapochne-dalgoochakvaniyat-debat-za-mnogogodishnata-finansova-ramka-sled-2020-g.html", "text": "Основният фокус на приоритетите в 18-месечната програма на триото Естония-България-Австрия са икономическото развитие и растежът, сигурността и миграцията, социалната политика и борбата с неравенството. Това каза в предаването „Метроном“ по Радио „Фокус“ Лиляна Павлова, министър за Българското председателство на Съвета на Европейския съюз (ЕС) 2018 г. Тя допълни, че темата за единния икономически, дигитален и енергиен съюз също е водеща. Лиляна Павлова обясни и защо кохезионната политика е важен приоритет на българското председателство. „Бъдещето на Европейския съюз, бъдещето на кохезионна политика са важна тема за България. Перспективата на това е, че в България считаме, че е изключително важно, не само за бъдещата кохезионна политика, да продължи подкрепата за развитието на регионите, за изравняването на различията между регионите. Но, наистина, да осъществяваме подкрепа за икономическото и социално-образователното развитие на бъдещата Европа. Много важно е да отбележим, че именно по време на българското председателство ще започне дългоочакваният дебат за многогодишната финансова рамка след 2020 г., която е всъщност най-важната тема“, коментира още Павлова. \r\nТя допълни, че първият вариант на програмата трябва да е готов до средата на месец юли, когато той ще бъде приет като платформа и основа за водене на големия обществен дебат. Ресорният министър каза още, че определянето точно на 2018 от Европейския парламент като Година на европейското културно наследство ни дава уникалната възможност да се възползваме от предстоящите 12 месеца, за да представим своето материално и нематериално културно-историческо наследство пред ЕС.", "date": "2017-06-24", "title": "Министър Лиляна Павлова:  По време на Българското председателство на Съвета на ЕС ще започне дългоочакваният дебат за многогодишната финансова рамка след 2020 г."}
{"url": "http://www.focus-news.net/news/2017/06/24/2408373/dots-petya-bankova-etnolog-enyovden-e-prieman-izklyuchitelno-radushno-ot-mladite-hora.html", "text": "Еньовден е приеман изключително радушно от младите - в един такъв преломен момент, няма как да няма и момински гадания, предстватбени обичаи и обреди. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН), в интервю за Агенция „Фокус“ във връзка с Еньовден. „Тук именно на Еньовден се случва направата на най-красивата и най-интересната и може би най-свързана със символи китка, защото на Еньовден се правят така наречените китки, украсени със специални нишани. В нея освен определените растения, които се берат, може да се сложи някакво украшение, за да се запази индивидуалността на тази, който я прави. На Еньовден в моминската китка задължително ще присъства розата, трендафилът или гюлът. Той е много честа украса, не само на дворовете и къщите, но и на хората. Сега е моментът да го видим в цялата му прелест. В моминската китка ще има сложена билка омайниче, която пък от своя страна държи злите сили надалеч от този, който я притежава“, каза доц. Банкова. По думите й освен това в тази китка може да бъде сложена друга билка – любиче. Тя поясни, че самите названия показват какъв символ и каква сила крият тези растения. „Според легендата, ако се даде и капчица от любичето на избрания от момата годеник, той ще ú бъде верен до гроб“, обясни етнологът. Доц. Банкова допълни, че според народните вярвания самодивите и юдите са онези митични същества, които познават силата на билките. „Тук можем да открием народната вяра в някакъв вид свръхестествени сили. Самодивите могат да направят отровни стрели, чиито върхове намазват с билката делянка. Също се бере по Еньовден. Ако момъкът е уцелен с такава стрела, той забравя за клетви и за вярност, изоставя либе и невеста. Хуква по горите да търси самодивите. Разбира се, българинът е подготвен и за този случай. По българската земя расте и билката, която може да върне младостта и да запази вечен живот. Само Магда самовила може да каже коя е тя в замяна на вашата преданост до гроб, ако искате да разберете тази тайна“, посочи етнологът.\r\nДеница КИТАНОВА", "date": "2017-06-24", "title": "Доц. Петя Банкова, етнолог: Еньовден е приеман изключително радушно от младите хора"}
{"url": "http://www.focus-news.net/news/2017/06/24/2408370/nikoleta-tyancheva-istoricheski-muzey-asenovgrad-obichayat-kalinitsa-e-neizmenna-chast-ot-vizitnata-kartichka-na-grada.html", "text": "Обичаят „Калиница“, който се пресъздава на Еньовден, е неизменна част от визитната картичка на Асеновград. Това каза за Радио „Фокус“ – Пловдив Николета Тянчева от Историческия музей в града. По думите й през последните години, на самия празник Еньовден, вече е традиция Асеновград да осъмва в нежна бяла красота и улиците да бъдат изпълнени с малки момичета, облечени като булки. „Старият селски обичай Еньова буля още в миналото тук се е преформулирал и се е превърнал в обичая „Калиница“. Той се е появил първоначално в гръцките махали и това е причина названието му да идва от гръцки, като означава „хубава булка“. В миналото се е избирала само по една калиница от махалата, която е била придружавана от своята свита. Днес това е общоградски празник с участието на много момичета, придружавани от родители и близки“, каза още Николета Тянчева.\r\nТя посочи, че Еньовден е един от най-значимите празници както в църковния, така и в обредния календар. „Той е свързан с рождението на св. Йоан Предтеча. Счита е за най-дългия ден, разполовяващ годината и докарващ лятото. В тази връзка народът е казал че Св. Еньо е започнал да си кърпи кожуха и да се подготвя за зимата. На този ден е силен култът към слънцето, което трепти и играе. В миналото хората особен много са държали да посрещат изгрева за здраве. В нощта срещу Еньовден звездите слизат на земята, омайват билки, треви и цветя, придават им някаква магическа и целебна сила. Според народната вяра, този ден е отреден за празник на знахари, билкари, врачки, баячки и магьосници“, обясни Тянчева. По думите й, на Еньовден се гадае за здраве, женитба и плодородие.\r\nНиколета Тянчева посочи също, че с всяка изминала година нараства броят на момичетата, които искат да бъдат калиници, а тоалетите им са все по-изискани. По думите й вече е традиция Етнографската къща в Асеновград да отваря врати в деня преди Еньовден, когато в двора пристигат момичета, за да оставят своите нишани. „Това могат да бъдат пръстено, гривни, фиби и други, за предпочитане е да са по-дребни бижута. Те престояват цяла нощ под открито небе в „мълчана“ вода. Днес, на Еньовден, тези момичета идват в Етнографската къща, за да вземат своите нишани и да получат наричания в позитивен романтично-хумористичен стил за късмет в бъдещата женитба. След приключване на наричанията, малките невести се отправят към храма за празнична литургия. Следва посещение на параклиса „Св. Въведение Богородично“ и празнично шествие по улиците на града. След това малките булки се установяват в Градския парк, където има забавна музикална програма, подаръци и грамоти за всички участници в общоградския празник. Всяка година на празника присъстват ценители на красотата, любители на празненствата и традициите“, каза още Николета Тянчева. Тя подчерта, че обичаят „Калиница“ представя Асеновград пред България и света и затова всички трябва да подпомагат неговата популяризация.\r\nТони МИХАЙЛОВ", "date": "2017-06-24", "title": "Николета Тянчева, Исторически музей-Асеновград: Обичаят „Калиница“ е неизменна част от визитната картичка на града"}
{"url": "http://www.focus-news.net/news/2017/06/24/2408381/dha-v-sasht-zapochna-sadeben-protses-sreshtu-turski-grazhdanin-zaradi-poboite-pred-posolstvoto-na-turtsiya-vav-vashington.html", "text": "Прокуратурата в САЩ поиска наказание 19 години лишаване от свобода за турския гражданин Еюп Йълдъръм заради участието му в масовия побой на протестиращи пред посолството на Турция във Вашингтон, предаде информационната агенция Догу хабер ажансъ (ДХА). Грозните сцени станаха по време на визитата на турския президент Реджеп Тайип Ердоган във Вашингтон през май, а видеозаписите от тях обиколиха САЩ и целия свят, като предизвикаха силно възмущение.  Последва криза в отношенията между Турция и САЩ, в резултат на която посланиците на двете страни бяха привикани да дават обяснения във външните министерства на приемащите държави. Същевременно Камарата на представителите на Конгреса на САЩ единодушно прие резолюция, порицаваща турското правителство, за която гласуваха всичките присъстващи 397 конгресмени.  \r\nОбвиненията към  турския гражданин Еюп Йълдъръм са за непредизвикано използване на насилие, нападение и предизвикване на нараняване, както и за омраза на етническа основа. \r\nФедералният съдия в Ню Джърси Джеймс Б. Кларк първоначално отхвърли искането за освобождаване от ареста под гаранция, а след това и молбата делото да се гледа в Ню Джърси. Решението му е Еюп Йълдъръм да бъде изпратен в затвор във Вашингтон, където е извършено престъплението. \r\nПреди това полицията във Вашингтон издаде заповед за задържане и на замесените в случая охранители на Ердоган – общо 12 лица, плюс две лица, пребиваващи в САЩ. Миналата седмица освен Еюп Йълдъръм в Ню Джърси, във Вирджиния бе задържан и Синан Нарин, който има гражданство на САЩ, посочва още ДХА. Георги Димов", "date": "2017-06-24", "title": "ДХА: В САЩ започна съдебен процес срещу турски гражданин заради побоите пред посолството на Турция във Вашингтон"}
{"url": "http://www.focus-news.net/news/2017/06/24/2408382/gen-kircho-kirov-sastoyanieto-na-spetsialnite-sluzhbi-i-armiyata-ni-e-mnogo-pritesnitelno.html", "text": "Състоянието и най-вече - кадровото окомплектоване на специалните служби и армията ни е много притеснително. Това каза в интервю за Радио \"Фокус\" ген. Кирчо Киров, ръководител на Националната разузнавателна служба през периода 2003 – 2012 година. Той допълни, че службите трябва да продължат да усилват своите действия по координация, взаимодействие, предаване и препредаване на информация на своите партньори. \r\n\"Трудно ми е да си представя сериозна ефективна дейност на една разузнавателна служба, каквато е Държавна агенция \"Разузнаване\" (ДАР) с 38 % кадрови некомплект. Това просто свежда до критичен минимум нейните възможности, а при Държавна агенция „Национална сигурност“ (ДАНС) има 30 % некомплект. При армията се знае, че има 20 % некомплект, но тайно се говори, че този кадрови некомплект в рамките на 6-7 хиляди бройки за войници и офицери, надхвърля 30 % от възможностите на армията. Това са едни от нещата, които трябва да са предмет за сериозно разглеждане и отношение  от страна на държавното ръководство и самите разузнавателни служби и армията, като цяло“, коментира ген. Киров. \r\nГен. Кирчо Киров допълни още, че трябва външните разузнавателни служби да прогнозират добре възможните региони и области за възникване на напрежение, касаещи най-пряко националните интереси на България, а вътрешните структури да наблюдават внимателно контингента на територията на страната, откъдето е възможна появата на радикализирани лица.", "date": "2017-06-24", "title": "Ген. Кирчо Киров: Състоянието на специалните служби и армията ни е много притеснително"}
{"url": "http://www.focus-news.net/news/2017/06/24/2408369/afp-samoubiystveni-atentati-v-mosul-irak.html", "text": "Атентатори-самоубийци се взривиха в източната част на Мосул, близо до части на иракската армия, при което са загинали най-малко трима души, предаде AFP.\r\nСпоред агенцията атаките ознаменуват края на мюсюлманския Рамадан. \r\nПървият атентатор-самоубиец се е взривил, когато е бил запозодзрян от полицай. \r\nВторият нападател е успял да проникне в търговски център и да се взриви сред цивилно население, убивайки най-малко двама души и ранявайки не по-малко девет. \r\nТрети атентатор-самоубиец е бил убит от полицията, преди да задейства колана си с експлоазиви. Николай Братанов", "date": "2017-06-24", "title": "AFP: Самоубийствени атентати в Мосул, Ирак"}
{"url": "http://www.focus-news.net/news/2017/06/24/2408384/prof-plamen-pavlov-istorik-makedoniya-ne-mozhe-bez-balgariya-no-i-balgariya-ne-mozhe-bez-makedoniya-tova-sa-dve-chasti-na-edno-tsyalo.html", "text": "Македония не може без България, но и България не може без Македония - това са две части на едно цяло, каза в предаването „Метроном“ по Радио „Фокус“ историкът проф. Пламен Павлов. Той коментира, че сме свидетели на приливи и отливи в отношенията между двете държави и се наблюдава пасивност и от българската страна. Според него трябва да се влага по-голяма конкретика в дипломатическите разговори между двете страни и да се води активен диалог.\r\n„Македонизмът е едно ГМО на историята и културата. В Националния музей на Македония виждате някакви неща, но е все едно някой е откраднал нещо и се опитва да го прикрие. Това не може да стане с магическа пръчка. При толкова години антибългарска пропаганда и промиване на мозъци, което продължава и в момента, трябва настойчивост от наша страна, много активен диалог и по-голямо присъствие. Това не е в името на български национализъм или шовинизъм, а защото този диалог трябва да продължава. Македония не може без България, но и България не може без Македония. Крайно време е да се разбере, че ние сме две части на едно цяло. Независимо кой какво мисли и какво чувства, това е истината“, коментира историкът. \r\nСпоред проф. Павлов в Македония има българско мнозинство. Той допълни, че страната ни смята тези наши сънародници за българи, а те имат свободата да определят сами своята националност.", "date": "2017-06-24", "title": "Проф. Пламен Павлов, историк: Македония не може без България, но и България не може без Македония - това са две части на едно цяло"}
{"url": "http://www.focus-news.net/news/2017/06/24/2408379/plenumat-na-bsp-reshi-partiyata-da-poiska-ot-darzhavata-10-godini-pravo-na-polzvane-na-pametnika-buzludzha.html", "text": "Пленумът на БСП реши партията да поиска от държавата 10 години право на ползване на паметника \"Бузлуджа\", научи репортер на Агенция \"Фокус\". Членовете на Националния съвет на БСП решиха още да спрат разрухата на паметника. \r\nДеница КИТАНОВА", "date": "2017-06-24", "title": "Пленумът на БСП реши партията да поиска от държавата 10 години право на ползване на паметника \"Бузлуджа\""}
{"url": "http://www.focus-news.net/news/2017/06/24/2408375/ria-novosti-aleksey-navalni-nyama-pravo-da-se-kandidatira-v-prezidentskite-izbori.html", "text": "Арестуваният и излежаващ присъда руски опозиционен лидер Алексей Навални няма да има право да се кандидатира в президентските избори, съобщава РИА „Новости“.\r\nОт Централната избирателна комисия на Русия обявиха, че: Навални, А.А. е осъден по член 160, параграф 4 от Наказателния кодекс на Руската федерация на пет години лишаване от свобода и глоба в размер на 500 хил. рубли и наказанието е условно с изпитателен срок една година и пет месеца.\r\nПо този начин, в момента Алексей Навални няма избирателни права. Николай Братанов", "date": "2017-06-24", "title": "РИА „Новости“: Алексей Навални няма право да се кандидатира в президентските избори"}
{"url": "http://www.focus-news.net/news/2017/06/24/2408389/aleksandar-damovski-mkd-spornite-vaprosi-mezhdu-makedoniya-i-balgariya-nyama-da-badat-resheni-s-poseshtenieto-na-boyko-borisov-na-2-avgust.html", "text": "Спорните въпроси между Македония и България, свързани с историята, националните герои и общите празници, няма да бъдат решени на 2 август с посещението на българския министър-председател. Това коментира в интервю за Радио \"Фокус\" Александър Дамовски, гл. редактор на електронното издание МКД. Дамовски поясни, че острите реакции в Македония по повод срещата Борисов – Заев са преди всичко от страна на ВМРО-ДПМНЕ.\r\n„Интересното е, че атаките идват от ВМРО-ДПМНЕ - партията, която от самото си основаване акцентираше на по-близките отношения с България,  сега изведнъж, като опозиция, заради политически причини, тъй като социалдемократите взеха инициативата на сближаване на позициите между Македония и България, ВМРО-ДПМНЕ се чувства излъгана в очакването да постигне своята цел и затова са тези реакции. Относно историята, националните герои на Македония и България, общите исторически моменти на двете държави - тези въпроси ще останат отворени още дълги години. Те няма да се решат на 2 август при посещението на Бойко Борисов“, коментира македонският журналист. \r\nСпоред Александър Дамовски при посещението на министър – председателя Бойко Борисов в Македония на 2 август не са изключени и протестни действия, но дотогава има още много време и е твърде рано да се правят прогнози.", "date": "2017-06-24", "title": "Александър Дамовски, МКД: Спорните въпроси между Македония и България няма да бъдат решени с посещението на Бойко Борисов на 2 август"}
{"url": "http://www.focus-news.net/news/2017/06/24/2408387/vidin-pametna-plocha-na-kapitan-leytenant-kiril-minkov-be-otkrita-v-grada.html", "text": "Паметна плоча на капитан-лейтенант Кирил Минков бе открита във Видин, предаде репортер на Радио „Фокус”-Видин. Кметът на града Огнян Ценков каза при откриването на мемориалния знак, че идеята за изграждане на паметната плоча е срещнала много съмишленици. Той посочи, че това му дава увереност, че героичните страници от нашата история, имената на тези, които са дали живота си за свободна България, ще бъдат съхранени за потомците ни.\r\nКапитан-лейтенант Кирил Минков е флотски герой от Балканската и от Първата световна война. Той е роден на 29 април 1888 г. във Видин и е загинал на 26 септември 1916 г. по време на бойно миночистене в Батовския залив, северно от Варна. \r\n„Искам да изкажа своята сърдечна благодарност на инициаторите на това събитие от Сдружение „Клуб миноносец Дръзки”, както и на всички, съдействали за неговото реализиране – командването на Военно-морските сили на Република България, Българска военно-морска конфедерация, Сдружение на морските капитани, Синдикат на моряците и Синдикат на пристанищните работници, Синдикат на докерите и механизаторите, Патриотичен клуб „Бдинци”. Община Видин подкрепи това благородно начинание с ясното намерение да отдаде заслуженото на подвига и делото на нашия съгражданин – капитан-лейтенант Кирил Минков”, каза в словото си кметът Огнян Ценков. Той допълни, че с поставянето на тази плоча името на капитан-лейтенант Кирил Минков ще стои редом с имената на останалите видинчани в летописа на региона, за да се помни с гордост стореното от тях. \r\nНа откриването на паметната плоча присъстваха областният управител на Видин Албена Георгиева, адвокат Ели Минкова, Ана Атанасова и Олга Байчева – родственици на капитан-лейтенант Кирил Минков, представители на Сдружение „Клуб Миноносец Дръзки” и видински граждани. \r\nАнна ЛОЗАНОВА", "date": "2017-06-24", "title": "Видин: Паметна плоча на капитан-лейтенант Кирил Минков бе открита в града"}
{"url": "http://www.focus-news.net/news/2017/06/24/2408374/veliko-tarnovo-s-rozova-zora-i-enyova-omaya-byaha-pocherpeni-posetitelite-na-samovodskata-charshiya-za-enyovden.html", "text": "С Розова зора и Еньова омая бяха почерпени посетителите на Самоводската чаршия във Велико Търново за Еньовден, предаде репортер на Радио „Фокус“ – Велико Търново. Лечебната храна и отвара бяха приготвени от председателя на Съюза на билкарите в България Емил Елмазов. Той припомни, че Розовата зора се прави на огън от смачкани внимателно, в кристалите на захар, венчелистчета на роза. „Така се попива информация от розата в кристалите, а после от тях се придава на меда. Варенето в мед на тази уханна каша лека-полека я превръща в едно много уханно, силно и трайно хранително вещество, което човек може да запази с години. То помага за нерви, за безсъние“, посочи Емил Елмазов. Еньовата омая пък е питие, което се приготвя от билки и вино. \r\n„За да свържем Изтока и Запада в Еньова омая, използваме канела, мушкатово орехче и портокал. За да се сложи печата на България и Балканите, са добавени ветрогон и бабини зъби. Ветрогонът расте в сфера - отначало е клон, после пирамида и накрая сфера, тогава ветровете го откъсват от корена му и го търкалят по полята, затова се казва верогон. Бабините зъби са удивителна билка, която се свързва с повече мъжественост, но има и пречистващи свойства“, поясни билкарят. Той уточни също, че питието се разбърква регулярно 14 дни преди консумация. Всички посетители на туристическата улица в Старата столица имаха възможност да се потопят в традициите и да опитат от приготвените лечебни храни и отвари.\r\nЛуиза ТРАНЧЕВА", "date": "2017-06-24", "title": "Велико Търново: С Розова зора и Еньова омая бяха почерпени посетителите на Самоводската чаршия за Еньовден"}
{"url": "http://www.focus-news.net/news/2017/06/24/2408386/hyuriet-katar-ekspulsira-45-turski-grazhdani-obyaveni-ot-ankara-za-gyulenisti.html", "text": "Катар изгони от страната общо 45 турски граждани, за които Анкара твърди, че имат съпричастност към т.нар. „Терористична организация на гюленистите/Паралелна държавна структура” (ФЕТО/ПДС), информира електронното издание на вестник „Хюриет”. При влизането им на турска територия всичките те незабавно са задържани. Това е станало на летище „Сабиха Гьокчен” край Истанбул, посочва още изданието. Георги Димов", "date": "2017-06-24", "title": "„Хюриет”: Катар експулсира 45 турски граждани, обявени от Анкара за гюленисти"}
{"url": "http://www.focus-news.net/news/2017/06/24/2408377/plovdiv-nad-500-momicheta-se-vklyuchvat-v-otbelyazvaneto-na-praznika-kalinitsa-v-asenovgrad.html", "text": "502 малки момичета се включват в отбелязването на празника „Калиница“ в Асеновград. Това съобщиха за Радио „Фокус“ – Пловдив от отдел „Връзки с обществеността“ в Общината. Момичетата са преминали по улиците на града, облечени с бели сватбени премени, изпълнявайки обичая „Калиница“. Днес калиниците в Асеновград са стотици, като всяка майка желае собствената й дъщеря да бъде част от вековната традиция и да я премени в богато украсена бяла рокля. Културната програма на Община Асеновград за празника Еньовден продължава до края на деня и утре с Фестивал на сватбените оркестри и модерни атракции, свързани със сватбените тържества, който ще се излъчва онлайн на сайта на Общината.\r\nОбичаят „Калиница“ е типичен местен празник, който няма аналог другаде по света. Това е много стар обичай, идващ от гръцките махали в Станимака. Калиница означава хубавица и малка мома, като за такава се е избирало момиченце от 3 до 6-годишна възраст от най-богатото семейство в квартала. Смятало се е, че благополучието на нейното семейство ще се пренесе върху всички останали в махалата.\r\nТони МИХАЙЛОВ", "date": "2017-06-24", "title": "Пловдив: Над 500 момичета се включват в отбелязването на празника „Калиница“ в Асеновград"}
{"url": "http://www.focus-news.net/news/2017/06/24/2408383/prof-kostadin-dinchev-folklorist-enyovden-se-yavyava-kato-antipod-na-koleda-kogato-e-zimnoto-slantsestoene.html", "text": "Еньовден е наричан още летния Св. Йоан или Св. Иван, тъй като именно тогава се смята, че е бил роден Йоан Кръстител. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. Той обясни, че  според някои от източниците той бил наричан Йоан Копала. „Този ден всъщност се явява като антипод на Коледа, когато е зимното слънцестоене. Народното му название е бильобер, защото рано сутринта на Еньовден се берели билки и се виели венци от горски цветя. Някои хора пък се къпели в роса за здраве. Също така, както е известно, росата предпазва от градоносни сили. По цветята и китките, които се набирали, било предсказвано за предстоящи женитби, освен това се избирало едно момиче, което било наричано „Еньова буля“, каза още проф. Динчев. Той добави, че хората я носели на рамо докато обходят целия синор. \r\n„Това е своеобразна жертва – медиатор между небето и земята и техния свещен брак. Именно това момиченце вади китките от котлето или глинения съд и нарича: „Пъстра птичка по терличка“ – значи девойката, на която е, ще се омъжи за овчар; „По дол бяга, цървул стяга“ – ще отиде за хайдутин, и така нататък. Сходни наричания и гадания имаме още на Васильовден, на Гергьовден. Всъщност тук е важно да отбележим, че тези наричания не се срещат само при християните, но и при мохамеданите“, подчерта проф. Динчев.\r\nЛивия НИНОВА", "date": "2017-06-24", "title": "Проф. Костадин Динчев, фолклорист: Еньовден се явява като антипод на Коледа, когато е зимното слънцестоене"}
{"url": "http://www.focus-news.net/news/2017/06/24/2408391/belogradchishkiyat-episkop-polikarp-v-denya-na-sv-yoan-krastitel-ot-utvarzhdavaneto-na-hristovata-tsarkva-v-zhivota-na-horata-se-otbelyazva-i-pochita.html", "text": "Днес Църквата отбелязва рождението на св. Йоан Кръстител. Денят е известен още като Еньовден. По този повод, Лопушанската света обител, която е посветена на Христовия Кръстител и Предтеча Йоан, тържествено отбелязва своя храмов празник и патрон. Това каза за предаването „Метроном“ по  Радио \"Фокус\" Негово Преосвещенство Белоградчишкият епископ Поликарп. „Няколко пъти през годината ние отбелязваме паметта на Св. Йоан Кръстител. Този ден е известен във фолклора като Еньовден, но това значи „денят на Йоан“. Това е един празник, който от времето на утвърждаването на Христовата църква в живота на хората се отбелязва и почита. Това са изключителни дни за вдъхновение, молитва. Дни, когато, прославяйки паметта на Св. Йоан Кръстител християните си припомнят неговия живот и неговия призив и завет: „Покайте се, защото се приближи царството небесно“, обясни епископ Поликарп. Той допълни, че този призив е възприет и от самия Господ Исус Христос и първите му думи, когато тръгва да проповядва, са именно: „Покайте се, защото се приближи царството небесно\".", "date": "2017-06-24", "title": "Белоградчишкият Епископ Поликарп: В деня на св. Йоан Кръстител от утвърждаването на Христовата църква в живота на хората се отбелязва и почита"}
{"url": "http://www.focus-news.net/news/2017/06/24/2408396/kaloyan-pargov-bsp-sofiya-samo-natsionalen-konsensus-mozhe-da-reshi-problema-s-agresiyata-v-uchilishtata.html", "text": "За решаването на проблема с агресията в българските училища е необходимо съгласие и единодействие между законодателната, изпълнителната, местната власт, синдикатите, учителите и родителите. Необходим е национален консенсус. Това каза лидерът на БСП - София и заместник-председател на Комисията по образование, култура, наука и културно многообразие в СОС Калоян Паргов, съобщиха от пресцентъра на ГС на БСП - София. Той откри кръгла маса на тема \"Подменените ценности и образованието – агресията и езикът на омразата\", организирана от Федерация \"Образование\" и Дискусионен клуб \"Политика 21\". Модератор на събитието беше проф. Ваня Добрева, заместник-председател на Градския съвет на БСП - София. В кръглата маса участваха народният представител от \"БСП за България\" и съпредседател на Федерация „Образование“ Ирена Анастасова, общинският съветник от групата на социалистите Николай Николов, съпредседателят на Федерация „Образование“ Александър Грозданов, психологът Христо Монов, представители на Независимия учителски синдикат при КНСБ и на РУО – София, учители и директори на столични училища. \r\n\"Децата са като бял лист, върху който родителите и учителите рисуват, каза Калоян Паргов. - И какъвто отпечатък оставят върху този лист, такъв ще бъде моделът на поведение в обществото в бъдеще. Ако оставиш децата да правят сами, каквото и където си поискат, заплахите за тях са огромни\".\r\nКалоян Паргов се ангажира да работи в две насоки в Комисията по образование към СОС - първата е за изграждането на специализирана общинска база за провеждане на зелени и бели училища на социално поносими цени, а втората - за осигуряване на повече средства за масов спорт на учениците, в партньорство със спортните клубове.\r\n\"През последните 28 години всички институции търпят критики за състоянието на образованието в момента, добави Калоян Паргов. - Базата за училищни лагери към Столична община беше разпродадена и изоставена. През годините много пъти сме обсъждали въпроса за зелените и белите училища и за практиката учители да водят групи от по 20-30 деца на планина или на море. Сега очевидно назрява отново момента да се върнем на тази тема и вече да стигнем до полезни решения. Колкото до масовия спорт в училищата, той вече е добре забравен стар факт. Познат ми е опитът на някои общини от други държави на Балканите, в които отделят сериозни средства, за да плащат на спортните клубове, които да ангажират деца от училищата в различни видове тренировки. И тук никой не говори за печелене на олимпийски титли или медали. Става въпрос за масов спорт. И когато масовият спорт е добре развит, тогава неминуемо ще бъдат открити следващите големи шампиони. А за другите деца ще останат полезното влияние за оформянето на характера и хубавият спомен, че са се занимавали с някакъв спорт и го познават от близо“. \r\nИрена Анастасова акцентира върху най-важните промени в законопроекта, който „БСП за България“ предлага да бъде гласуван в Народното събрание. Сред тях са отпадане на държавното финансиране за частните училища, което в момента създава допълнителни условия за растящи неравенства във и чрез образованието, учениците да може да повтарят втори, трети и четвърти клас, ако не са показали необходимите знания и умения, за да бъде намален рискът от отпадане от образованието в пети и минимален праг от 4% от брутния вътрешен продукт за финансиране на образованието. \r\n„Народните представители от „БСП за България“, които сме членове на Комисията по образование и наука, идваме от практиката. Ние сме учители, преподаватели във ВУЗ, директори на училища, обясни Ирена Анастасова. - И влязохме в Народното събрание с достатъчно богат опит и знание за системата на образованието. Влязохме и с огромното желание да променим всички недостатъци, които сме изпитали на гърба си, докато упражнявахме професиите си. Защото сегашният закон за образованието създаде повече проблеми, отколкото нашата система имаше преди. Освен това затрудни и борбата с агресията в училище. Новият закон въведе нови, бюрократични процедури и работата в училищата стана задушаваща. Учителите вече не знаят какво точно правят – образоват децата или са станали обикновени администратори, които по цял ден попълват документи и пишат протоколи“.", "date": "2017-06-24", "title": "Калоян Паргов, БСП - София: Само национален консенсус може да реши проблема с агресията в училищата"}
{"url": "http://www.focus-news.net/news/2017/06/24/2408392/pg-na-bsp-za-balgariya-shte-vnese-v-parlamenta-predlozhenie-za-vavezhdane-na-smesena-izbiratelna-sistema.html", "text": "Националният съвет на БСП обсъди предложението и реши партията да внесе в Народното събрание предложение за промени в Изборния кодекс, предвиждащи въвеждането на смесена избирателна система, предаде репортер на Агенция „Фокус“. Решението бе взето с 53 гласа \"за\" от общо 94, а с него Съветът възложи на парламентарната група да депозира законопроекта за обсъждане и гласуване в парламента. Той бе представен на вниманието на Националния съвет на БСП в изпълнение на негово решение от 26 ноември 2016г., в което е изразена подкрепа за въвеждането на смесена избирателна система с мажоритарен избор като балансирано законодателно решение, което да даде възможност  за консолидация, а не на ново противопоставяне. Законопроектът предвижда запазване на конституционната рамка за числеността на народните представители, гарантиране на справедливо регионално представителство чрез запазването на 31 многомандатни избирателни райони, на които сега е разделена страната. В своя законопроект от  БСП предлагат запазването на минималната квота за регион от четирима народни представители за Народно събрание и шестима за Велико Народно събрание, (понастоящем такива региони са 9), като мярка срещу задълбочаващите се регионални диспропорции. От партията предлагат въвеждане на два вида изборни бюлетини – една за пропорционален избор на кандидатите на партиите и коалициите и отделна бюлетина за мажоритарен избор на кандидатите на партиите и коалициите и на независимите кандидати. Съгласно законопроекта един кандидат на дадена партия може да участва и в двете листи, но само в границите на един многомандатен изборен район. Независим кандидат, издигнат от инициативен комитет, може да участва само в една листа за мажоритарен избор. Промените в ИК предвиждат разделяне на 31 многомандатни райони на подрайони за мажоритарен избор, които трябва да са общо за страната половината от общия брой на народните представители - 120 за Oбикновено Народно събрание и 200 за Велико Народно събрание. Във всеки многомандатен изборен район имa равен брой пропорционални и мажоритарни мандати. От БСП предлагат определянето на броя на мандатите по многомандатни изборни райони и границите на едномандатните райони се извършва от Централната избирателна комисия, а всеки избирател гласува за пропорционална листа и за мажоритарен кандидат. Промените предвиждат, когато избирателят е решил да упражни само част от правото си и е гласувал само за пропорционална, или само за мажоритарна листа, гласът му да се счита за  валиден.  Парламентарният избор се провежда едновременно и за пропорционалните, и за мажоритарните листи в един тур. Изборът се провежда в един ден. Предвидено е изключение и провеждане на втори тур, когато двама или повече  мажоритарни кандидати са получили равен брой гласове. Законопроектът предвижда определяне на резултатите и разпределянето на мандатите, както и определяне на персоналния състав на Народното събрание. \r\nДеница КИТАНОВА", "date": "2017-06-24", "title": "ПГ на „БСП за България“ ще внесе в парламента предложение за въвеждане на смесена избирателна система"}
{"url": "http://www.focus-news.net/news/2017/06/24/2408385/afp-zhertva-na-vzrivovete-v-mosul-e-i-frenska-zhurnalistka.html", "text": "Френската журналистка Вероник Робер, почина от раните си, съобщават от AFP.\r\nПри самоубийствените атентати в иракския град Мосул, при който загинаха най-малко трима и повече от 11 бяха ранени, една от жертвите вече и френската журналистка Вероник Робер. Тя беше транспортирана до болница в Париж, но по-късно е починала. Николай Братанов", "date": "2017-06-24", "title": "AFP: Жертва на взривовете в Мосул е и френска журналистка"}
{"url": "http://www.focus-news.net/news/2017/06/24/2408390/rositsa-ivanova-etnograf-avtentichnite-narichaniya-za-enyovden-ot-razlichni-kraishta-na-stranata-sa-sas-skrita-gadatelska-nasochenost-no-nyakoi-ot-tyah-zvuchat-grubo.html", "text": "Автентичните наричания за Еньовден, които калиниците получават според традициите в различни краища на страната, включително и такива за женитба, са много интересни и със скрита гадателска насоченост, но някои от тях звучат грубо. Това каза за Радио „Фокус“ – Пловдив Росица Иванова, уредник в Етнографската къща в Асеновград, във връзка с традиционния обичай „Калиница“ в Асеновград. „Ето например: „Сиво куче на камъче“ – става въпрос за сиромах и просяк. Или „Парцалище на гноище“ – говори се за шивач. Други примери са „Дебела дунда вино точи“ – става въпрос за пияница, и „Гривни дрънкат на постеля“ – говори се за куюмджия“, посочи Росица Иванова. Тя каза още, че в съвремието, когато всичко е различно и мисленето и вярата далеч не са това, което са били някога, Историческият музей в Асеновград променя облика и звученето на традицията, за да запази нейната идея. \r\n„На калиничките  не подхожда да се правят такъв вид наричания. Ние продължаваме основната идея на обичая и на празника, като в случая сме осъвременили самото звучене на наричанията. В тях припомняме старите занаяти, включваме и съвременни професии, в един романтично-поетичен стил, понякога фолклорна нотка, на места с архаичен език, задължително в позитивна светлина. Изключваме названия като „пияница“ и „просяк“ и даваме хвала на труда, защото всички градивни занаяти и професии заслужават уважение. Щастието може да се намери навсякъде и една жена може да бъде щастлива както с обущар и банкер, така също с бизнесмен или планинар“, коментира Росица Иванова. \r\nТя подчерта, че не е нужно тези наричания да се приемат като чиста монета и с излишна сериозност. „Те са просто забавление и една добронамерена шега. Всеки за себе си може да промени този текст, ако не му допада, или просто да се посмее за настроение. Думите са подбрани така, че да носят добро настроение. Днес наричанията за калиниците в Асеновград на Еньовден има следното звучене: „Която за терзия се ожени, ще бъде доволна, че все е натъкмена с нови премени. Нейният нишан да излезе!“. Също „Която планинар вземе, все по върховете ще се катери и отвисоко на дребните неща ще гледа. Нейният нишан да излезе!“ или „Която за политик се ожени, с него както в дома си, така и в държавата ни управия ще намери. Нейният нишан да излезе“, посочи етнографът.\r\nТони МИХАЙЛОВ", "date": "2017-06-24", "title": "Росица Иванова, етнограф: Автентичните наричания за Еньовден от различни краища на страната са със скрита гадателска насоченост, но някои от тях звучат грубо"}
{"url": "http://www.focus-news.net/news/2017/06/24/2408400/afp-britanskiyat-opozitsionen-lider-dzheremi-korbin-obeshta-predsrochni-izbori.html", "text": "Британският опозиционен лидер Джереми Корбин обеща предсрочни парламентарни избори, пише AFP.\r\nСлед доброто представяне на изборите, лейбъристката партия на Корбин се превръща в решаващ фактор относно преговорите за Брекзит.\r\nСпоред Корбин „не е възможно да вярваме, че правителство на малцинството на консерваторите може да оцелее и нашата партия ще отправи предизвикателство към торите и ще използва всеки един случай за нови предсрочни парламентарни избори.\"\r\nСпоред последни проучвания на общественото мнение, Джереми Корбин за пръв път е най-популярния политик в Обединеното кралство. Николай Братанов", "date": "2017-06-24", "title": "AFP: Британският опозиционен лидер Джереми Корбин обеща предсрочни избори"}
{"url": "http://www.focus-news.net/news/2017/06/24/2408402/veliko-tarnovo-vtoro-izneseno-zasedanie-na-saveta-na-detsata-zapochna-v-grada.html", "text": "Второ изнесено заседание на съвета на децата започна във Велико Търново. Срещата бе открита от символичния домакин и зам.-кмет на Община Велико Търново Ганчо Карабаджаков, предаде репортер на Радио „Фокус“ – Велико Търново. Той приветства участниците и им пожела успешна работа в следващите 4 дни, когато ще продължи форумът. В обръщението си към децата областният управител на Велико Търново проф. Любомира Попова изрази убедеността си, че всички предстоящи дискусии, които ще са свързани с гражданските права на децата, с темата за агресията и образованието на младите, ще дадат много добри резултати. „Мили деца, ние не сме забравили, че във всеки един от нас, възрастните, стои по едно пораснало дете. Аз съм убедена, че децата са смисълът на нашия живот, нашето бъдеще и нашият най-голям коректив за това, което правим днес – в настоящето. Затова съм убедена, че този форум ще ни даде посока и важен път, по който да реализираме нашите бъдещи политики и затова съм щастлива, че сме домакини“, каза още проф. Попова. Децата бяха приветствани и от зам.-министъра на труда и социалната политика Росица Димитрова, от зам.-министъра на културата Румен Димитров, представител на Министерство на младежта и спорта и общински служители. „Уверявам Ви, че Министерство на културата ще бъде не формален участник в този съвет, а напротив ние имаме много сериозни планове за това как Вие да сте и изпълнители, и организатори на културни събития и колкото се може повече културата да влезе в училищата и домовете Ви. Освен това ще търсим Вашето мнение за всички планове, свързани с Вас“, каза още зам.-министър Димитров. Към участниците се обърна и председателят на Съвета на децата – Михаела Романова, която подчерта, че това е второто подобно заседание и първото се е организирало миналата година във Варна. Подобни събития, по думите й, са изключително ползотворни за всички, които се включват в тях. Приветствие към децата отправи и основният координатор и организатор на събитието – председателят на Държавната агенция за закрила на детето – Офелия Кънева. Тя също пожела успех на събитието и изрази увереност, че то ще „даде своите плодове“ много скоро.\r\nСъветът на децата е орган към Председателя на Държавната комисия за закрила на детето и е учреден на 1-ви юни 2003 година. Основната му мисия е да представя детската гледна точка и позициите на децата по въпроси, засягащи правото на защита, развитието и учението на децата в обществено – политическия живот.\r\nЛуиза ТРАНЧЕВА", "date": "2017-06-24", "title": "Велико Търново: Второ изнесено заседание на Съвета на децата започна в града"}
{"url": "http://www.focus-news.net/news/2017/06/24/2408397/rositsa-ivanova-etnograf-bulchinata-premyana-na-momichetata-koito-uchastvat-v-obichaya-kalinitsa-v-asenovgrad-simvolizira-kopnezha-im-za-brak.html", "text": "Булчината премяна на момичетата, които участват в обичая „Калиница“, символизира копнежа им за брак. Това каза за Радио „Фокус“ – Пловдив Росица Иванова, уредник в Етнографската къща в Асеновград, във връзка с традиционния обичай „Калиница“. По думите й това е причината до момичето, облечено като булка, да не застава момче като младоженец. Момчетата присъстват в ритуала в периферията на множеството, а в центъра е булката. \r\n„По превод на гръцки източници, избраната калиница е обикаляла със своята свита по махалите, а от къщите са излизали хора и са пускали нишани, най-вече китки с пръстени, в менче с вода, което е носила. Вечерта, като една жрица на съдбата,  калиницата е вадила нишаните един по един. В това време са се изричали двустишия и са се пеели песни. Подобно е и описанието на обичая, което ни оставя Ганка Маринова в своята монография „Календарни празници в Асеновград“, с тази разлика, че момите идват в двора на калиницата, за да си оставят нишаните и самите наричания са се извършвали там. Това е всъщност гадаенето за бъдещата женитба“, обясни Росица Иванова. \r\nЕтнографът уточни, че в миналото гадаенето за женитба се е правело както на Еньовден, така също на Васильовден и Гергьовден. „Еньовденският обичай „Еньова буля“ има тракийски корени и се е изпълнявал предимно по селата. Тук в Асеновград се е присвоил от гърчеещото се някога население и се е проявило в един погражданен вариант – „Калиница“. Навремето са избирали едно момиче от махалата от по-заможно семейство, обличали са го като булка и заедно с придружаващата го свита от други деца са обикаляли и са пеели: „Която ще има много лозя, нейният нишан да излезе!“ или „Която ще бъде много богата, нейният нишан да излезе!“, каза още Иванова.\r\nЕтнографът добави, че в монографията на Николай Хайтов „Асеновград в миналото“ се дават кратки сведения за празника „Калиница“. „Там се разказва, че когато се обявяват наричанията и късметите, се е произвеждала голяма веселба и смях. Сега поне настроението е жизнерадостно и позитивно. Обичаят „Калиница“ се е скрил някъде в големия общоградски празник „Калиници“. Това е едно тържество на красотата в лицето на децата, а ние сме в радостно състояние на реверанс и наслада“, коментира Росица Иванова.\r\nТони МИХАЙЛОВ", "date": "2017-06-24", "title": "Росица Иванова, етнограф: Булчината премяна на момичетата, които участват в обичая „Калиница“ в Асеновград, символизира копнежа им за брак"}
{"url": "http://www.focus-news.net/news/2017/06/24/2408401/smolyan-evrodeputatat-vladimir-uruchev-otkri-petiya-folkloren-festival-na-invalidite-i-prizova-obshtestvoto-da-gi-podkrepya.html", "text": "Евродепутатът Владимир Уручев откри петия фолклорен фестивал на хората със специфични възможности в Смолян, който се провежда под неговия патронаж, съобщиха от пресцентъра на Община Смолян. „Изключително  съм щастлив, че вече години наред мога да ви подпомагам и да вземам участие във вашата нелека съдба. Нашето общество - и предишното, и сегашното и бъдещото ще бъде задължено на вас и материално и духовно. Вие сте хората, от които можем да видим какво значи дух, борбеност и какво значи всеки ден да преодоляваш препятствия. Точно заради трудностите, които преодолявате, вие сте ги развили. Днес ще покажете вашите възможности. Щастлив съм да видя колко сте силни във фолклора и в носенето на този български дух. Имам едно послание към вас - обединявайте се! Тогава всички заедно ще можем да намерим по-добри възможности вашите способности да се реализират и зад тях да стоят повече хора. Искам повече хора да ви подкрепят, затова се обръщам  и към бизнеса, организациите и фондациите - да подкрепяме хората със специфични възможности, защото те заслужава да бъдат подкрепяни. На добър час на фестивала!\" посочи в приветствието си Уручев.\r\nДомакин на проявата е кметът Николай Мелемов, който също поздрави участниците във фестивала. „За мен е чест и привилегия да ви приветствам с добре дошли в нашия прекрасен град. Радвам, че стана традиция вашия фестивал да се провежда в Смолян . Сигурен съм, че днес и утре ще се получи един прекрасен празник. Уверен съм, че както и досега ще бъдем заедно не само в празниците, а  и в делниците”, посочи градоначалникът.\r\nУправителят на фондация „Център за устойчиво развитие, образование и напредък“ в Неделино Емил Костов благодари на Община Смолян , ĸoятo е пpигoдилa мecтa зa xopa c ĸoличĸи и те cпoĸoйнo могат да се движат пo Aмфитeaтъpа и дo aдминиcтpaтивнитe cгpaди, както и на кмета Мелемов, който е домакин на фестивала и се включи активно в организацията по провеждането му. \r\nУчастниците бяха поздравени и от депутатите д-р Даниела Дариткова, д-р Красимир Събев и областния управител Недялко Славов. Старт на фестивала дадоха гайдарите на Костадин Илчев от 101 Каба гайди.     \r\nПроявата се организира от фондация „Център за устойчиво развитие, образование и напредък“ – Неделино и районната организация на Съюза на инвалидите в България. Събитието е под надслов „Открий себе си и мечтай“ и ще се проведе на 24-ти и 25-ти юни. Във фестивала участват над 700 изпълнители от 53 съюзни организации на хора с увреждания от цялата страна. Тази година чуждестранното участие има  от Македония, Гърция и Сърбия.\r\nИнициативата имa cъcтeзaтeлeн xapaĸтep като yчacтницитe щe бъдaт oцeнявани oт пpoфecиoнaлнo жypи c пpeдceдaтeл пpoф. Mилчo Bacилeв – peĸтop нa Aĸaдeмиятa зa мyзиĸaлнo, тaнцoвo и изoбpaзитeлнo изĸycтво в Πлoвдив, Виолета Георгиева- изпълнител на колоритния неделински двуглас, Румен Контилов- преподавател по музика от златоградското с.Старцево. Прочутата родопска певица Валя Балканска ще бъде почетен председател на журито.\r\nФестивалът години наред се подпомага финансово от Владимир Уручев. Той започва като туристически излет през 2010 г. на връх „Света Неделя“ край Златоград, но се премества в Смолян, тъй като центърът на града е пригоден за хора с инвалидни колички.\r\nВече втора година събитието се провежда в областния град и кметът Николай Мелемов любезно предоставя откритата сцена на площад „България“.\r\nОсвен изявите на сцена, в рамките на събитието, във фоайето на РДТ „Николай Хайтов“ има и  изложба-базар с ръкоделия и предмети, изработени от хора с увреждания.", "date": "2017-06-24", "title": "Смолян: Евродепутатът Владимир Уручев откри Петия фолклорен фестивал на инвалидите и призова обществото да ги  подкрепя"}
{"url": "http://www.focus-news.net/news/2017/06/24/2408393/stara-zagora-praznichni-povodi-otbelyazaha-dve-starozagorski-sela-na-enyovden.html", "text": "Два празника, на връх Еньовден, събраха стотици жители и гости на селата Преславен и Старозагорски минерални бани, съобщиха от пресцентъра на Община Стара Загора. Преславенци традиционно оживиха селото си с Празника на хляба. Тържеството в центъра на населеното място и тази година бе предшествано от ритуално зажънване на нивата, в което се включи и председателят на Общинския съвет на Стара Загора Таньо Брайков. Той поздрави организаторите на празника и им благодари за възможността да се наслади на един от най-старите ритуали, изхранвали поколения българи – жътвата. Кметът на селото Митьо Митев и секретарят на местното НЧ „Димитър Наумов“ Стойка Геновa посрещнаха гостите си край битово подредения парк в центъра на селото. Демонстрация на месене, точене и печене на традиционни за този край продукти с брашно – гюзлеми, катми, пърленки и палачинки, събра любопитни погледи. Майсторите на тестените изделия  се включиха и в кулинарен конкурс, а учениците от преславенското ОУ „Бойчо Русев“ и тази година показаха художествените си умения и наредиха изложба. Традиционни песни и танци представиха местни самодейни състави. Гости на празника „Пътят на хляба“ бяха още общинският съветник Николай Николов, народният представител Радостин Танев, кметове и кметски наместници от околните на Преславен села. \r\nМалко по-късно днес, двоен повод за празнуване имаха жителите на Старозагорските минерални бани. Стотици участници се включиха в Еньовденски събор - празник на билките, слънцето и водата. Началото бе дадено с посрещане на изгрева, бране на билки и виене на еньовски венец. Фолклорната програма събра любителите на хората и песните още в 9.30 часа в парка на центъра на селото. Тържественото откриване отбеляза и 50-годишнината от обявяването на Старозагорски минерални бани за национален курорт. \r\n„Старозагорските бани е мило място за всички ни. Още помня как се качвахме на автобуса и цяло лято изкарвахме тук – на плажа, в парка, край езерото. С всяка изминала година, старозагорският курорт става все по-привлекателно място за отмора и балнеолечебни процедури“, каза председателят на Общинския съвет Таньо Брайков по време на откриването на празника. „Общината и Общинският съвет ще продължим да помагаме с каквото можем при нужда на кметството на Старозагорските бани, защото курортът е богатство за региона ни и трябва да продължи своето развитие“, допълни Брайков. \r\nПоздрав към стотиците гости на Еньовденския събор бе поднесен от името на кмета на Община Стара Загора Живко Тодоров. По повод празника, приветствие отправи и  народният представител Радостин Танев. Гости на тържеството бяха още общинският съветник Динко Михайлов, кметове и кметски наместници от селата в региона и други.  \r\nКулинарна изложба на кметствата и читалищата край Старозагорските бани, които са и съорганизатори на празника, показаха различни традиционни ястия от Ново село, Сулица, Лозен, Сладък кладенец, Елхово, Казанка, Остра могила и Малка Верея. \r\nКато съпътстващи мероприятия отново имаше колоритен селски двор, с който бе представено очарованието на българския бит и култура, изложба-базар, детски пленер, разучаване на български танци, както и демонстрация на производство на розова вода. Гостите бяха почерпени и с дъхав липов чай.", "date": "2017-06-24", "title": "Стара Загора: Празнични поводи отбелязаха две старозагорски села на Еньовден"}
{"url": "http://www.focus-news.net/news/2017/06/24/2408398/bsp-shte-dade-izyavlenie-sled-zasedanieto-na-natsionalniya-savet-na-partiyata.html", "text": "От 14:30 часа, в централата на БСП на ул. „Позитано” № 20, ще има изявление след заседанието на Националния съвет на БСП. Това съобщиха от пресцентъра на БСП.", "date": "2017-06-24", "title": "БСП ще даде изявление след заседанието на Националния съвет на партията"}
{"url": "http://www.focus-news.net/news/2017/06/24/2408404/gancho-karabadzhakov-zam-kmet-na-veliko-tarnovo-tsenim-i-tarsim-mnenieto-na-detsata-i-mladite-hora-pri-formirane-na-strategii-nasocheni-kam-badeshteto.html", "text": "Във Велико Търново ценим и търсим мнението на децата и младите хора при формиране на стратегии, насочени към бъдещето. С тези думи зам.-кметът на Община Велико Търново Ганчо Карабаджаков благодари на организаторите на изнесената среща на Съвета на децата, която се провежда в града, предаде репортер на Радио „Фокус“ – Велико Търново. Той подчерта, че Градският ученически парламент в Търново и младежките неправителствени организации редовно и активно участват в организираните обществени обсъждания в града. \r\n„Консултираме с тях всички събития, които се организират, често - и по тяхна инициатива. Активно работим с младите предприемачи с цел да подпомогнем стартирането на техния бизнес. За нас е важно да чуваме гласа на младите хора, защото, както казва един български политик: „Ако искате да разберете как ще изглежда бъдещето, гледайте детските рисунки“, каза още Ганчо Карабажаков. \r\nТой посочи също, че смисълът на всички стратегии и проекти е да се даде възможност на децата и младите хора да растат, да получават възпитание и образование, да бъдат отглеждани в сигурна, спокойна, предвидима и добронамерена среда. Освен това Карабажаков пожела на добър час на форума и подчерта увереността си, че срещата ще има принос в общото усилие на българските общини да планират и провеждат политики, насочени към децата и младите хора.\r\nЛуиза ТРАНЧЕВА", "date": "2017-06-24", "title": "Ганчо Карабаджаков, зам.-кмет на Велико Търново: Ценим и търсим мнението на децата и младите хора при формиране на стратегии, насочени към бъдещето"}
{"url": "http://www.focus-news.net/news/2017/06/24/2408394/reuters-chetiri-arabski-darzhavi-s-ultimatum-kam-katar-da-zakrie-televiziyata-al-dzhazira.html", "text": "Четири арабски държави, които наложиха дипломатическа изолация на Катар обявиха ултиматум към Доха, да закрие телевизията \"Ал Джазира\", съобщава Reuters.\r\nСаудитска Арабия, Египет, Бахрейн и Обединените арабски емирства са изпратили списък от 13 точки с искания към малката, но богата държава Катар, насочени към външнополитическите й действия.\r\nОфициален говорител от външното министерство на Кувейт, държавата, която в момента играе ролята на медиатор в дипломатическия спор, заяви, че ще продължи да посредничи и ще се стреми да запази преговорите между държавите от Перийския залив и най-вече Иран да продължат. Николай Братанов", "date": "2017-06-24", "title": "Reuters: Четири арабски държави с ултиматум към Катар да закрие телевизията Ал Джазира"}
{"url": "http://www.focus-news.net/news/2017/06/24/2408406/sport-petra-kvitova-e-parvata-finalistka-na-turnira-v-notingam.html", "text": "Петра Квитова е първата финалистка на турнира в Нотингам\r\nТенис: Чехкинята Петра Квитова победи на полуфинала сънародничката си Люси Шафаржова само за 34 минути и очаква победителката от двубоя между испанката Гарбине Мугуруса\r\nИ австралийката Ашли Бърти", "date": "2017-06-24", "title": "Спорт: Петра Квитова е първата финалистка на турнира в Нотингам"}
{"url": "http://www.focus-news.net/news/2017/06/24/2408395/rumyana-hadzhieva-regionalen-istoricheski-muzey-blagoevgrad-provirane-prez-dreno-e-populyaren-obichay-koyto-na-enyovden-se-izpalnyava-v-golyama-chast-ot-petrichkite-sela.html", "text": "„Провиране през дрено“ е популярен обичай, който на Еньовден се изпълнява в голяма част от петричките села. Това каза за Радио „Фокус“ – Пирин Румяна Хаджиева, етнограф в Регионален исторически музей – Благоевград. Тя обясни, че за този обичай е характерно с червен вълнен конец да се връзват двата края на клонките на две съседни дрянови дръвчета и през образувания проход жени, моми и деца се провират за здраве. \r\n„Освен това мога да кажа, че при нас не се прави и характерния за другите краища на България обичай „Еньова буля“, но това, което обединява празника в цялата страна, е почитта към слънцето и децата на слънцето – цветята и билките, които в този ден имат особено голяма и магическа сила“, каза още Хаджиева. Тя уточни, че обичаят „Еньова буля“ е по-популярен в Тракия, както и сред тракийските преселници в Добруджа, като на този всички моми се събират в една къща и там обличат като булка 5-6 годишно момиченце, което трябва да има живи родители. Забулват детето с червено було, поставят на главата му венец от еньовче и други цветя и с детето на рамо обикалят цялото село. \r\n„По време на ритуалната обиколка девойките пеят специални обредни песни, а детето-булка размахва дългите ръкави на ризата, в която е облечено. След обиколката отвеждат \"Еньовата буля\" в същата къща, където са я стъкмили. Там започва вторият основен обреден компонент – напяването на китките и пръстените на момите. На следващия ден \"Еньовата буля\" започва да изважда една по една китките, а момите припяват за всяка една от тях, като наричат за какъв момък ще се омъжи съответната девойка. В отделните припевки се описва физическият облик на ергена, неговото имотно състояние и професията му“, допълни Хаджиева. Накрая момите измиват \"Еньовата буля\" с водата от котлето, обличат я с нови дрешки и я връщат на майка й.\r\nЛивия НИНОВА", "date": "2017-06-24", "title": "Румяна Хаджиева, Регионален исторически музей – Благоевград: „Провиране през дрено“ е популярен обичай, който на Еньовден се изпълнява в голяма част от петричките села"}
{"url": "http://www.focus-news.net/news/2017/06/24/2408407/desislava-kostadinova-gerb-v-usloviyata-na-demografska-kriza-tryabva-da-rabotim-poveche-za-privlichaneto-na-sanarodnitsite-ni-koito-iskat-da-doydat-i-da-zhiveyat-v-rodinata-si.html", "text": "На вниманието на Комисията по политиките за българите в чужбина, на която съм член за втори мандат, на първо време стои анализ на инициативите, предприети от предишния парламент. Това каза пред Радио „Фокус” – Пазарджик народният представител от ГЕРБ Десислава Костадинова. Според нея най-важно е да се определи като основна цел работата с българите в чужбина. „За периода 1 януари 2012 г. – 25 май 2017 г. в Министерството на правосъдието са регистрирани общо 89 218 броя молби за придобиване, освобождаване или възстановяване на българско гражданство. Само през 2016 са регистрирани 23 500 молби, като от тях са образувани малко над 11 000 преписки. В същото време ако през 2002 г. е имало около 250 организации на българи зад граница, в момента те са над 950. Тоест ние имаме поне две посоки на работа – с онези българи, които ще останат извън границата. Тях трябва да ги образоваме, да учат български, да се работи активно с българските общности по света”, допълни народният представител. \r\n„От друга страна са етническите българи в чужбина, които искат да станат граждани на страната ни. В условията на демографска криза трябва да работим повече за привличането на тези наши сънародници, които искат да дойдат и да живеят в родината си. Тук обаче констатираме, че преписките се забавят и основната причина е високата натовареност на служителите на съответните агенции, които имат отношение към процеса на получаване на българско гражданство. По този проблем в Комисията изслушахме представители на министерство на правосъдието, МВР, Държавната агенция за българите в чужбина. Заедно ще работим за създаването на възможности за ускоряване на процедурата по придобиване на българско гражданство на българи, живеещи извън република България, така че тези молби и преписки да бъдат намалени до минимум в най-кратки срокове”, каза също Десислава Костадинова.\r\nТеодора ДИМИТРОВА", "date": "2017-06-24", "title": "Десислава Костадинова, ГЕРБ: В условията на демографска криза, трябва да работим повече за привличането на сънародниците ни, които искат да дойдат и да живеят в родината си"}
{"url": "http://www.focus-news.net/news/2017/06/24/2408410/petima-sa-zaginali-pri-dve-tezhki-katastrofi-v-burgasko.html", "text": "Петима са загинали при две тежки катастрофи в Бургаско, съобщиха от пресцентъра на МВР. Сигнал за тежък пътен инцидент е подаден малко след 14.00 часа в полицията. По първоначални данни  между кв.\"Ветрен\" – Бургас, на входа на магистралата, лек автомобил, идващ от квартала се ударил челно в друг лек автомобил. На място са загинали четирима, а пети е откаран в тежко състояние в бургаска болница. На място има пътни полицаи, които регулират движението. \r\nМалко по-рано, между село Звездец – Малко Търново, в посока Бургас моторист се е блъснал в лек автомобил. На път за болницата мотористът е починал. \r\nПо случаите са образувани досъдебни производства. Работата по установяване на причините за тежките инциденти продължава.", "date": "2017-06-24", "title": "Петима са загинали при две тежки катастрофи в Бургаско"}
{"url": "http://www.focus-news.net/news/2017/06/24/2408403/kapitan-i-rang-ofitser-ot-zapasa-vasil-krastev-nashata-istoriya-e-izpalnena-s-geroi-mnogo-ot-tyah-sa-izvestni-no-oshte-poveche-sa-zabraveni.html", "text": "Нашата история е изпълнена с герои, много от тях са известни, но още повече са тези, които са забравени, за които не се говори и никой не е чувал за тях. Това каза при откриването на паметна плоча на капитан-лейтенант Кирил Минков във Видин капитан I ранг Васил Кръстев, офицер от запаса, предаде репортер на Радио „Фокус” – Видин. Той посочи, че Кирил Минков е в средата – в определени среди се знае, в други - по-малко знаят за него.\r\n„Целта с откриването на тази плоча е да почетем неговата памет и да се знае повече за делото на Кирил Минков. По време на Балканската война Кирил Минков е помощник-командир на миноносеца „Дръзки”. В нощта на 7 срещу 8 ноември 1912 година участва в мощна торпедна атака на турски конвой, начело с турския крайцер „Хамидие”. „Дръзки” е последен във фарватера, атакува четвърти, първите три миноносеца пропускат, последният шанс е на „Дръзки”. По стечение на обстоятелствата се получава засечка в апаратурата, не може да бъде произведен залп. Кирил Минков реагира веднага и по ръчен способ успява да изстреля торпедото навреме, в резултат на което „Хамидие” е поразен и до края на войната е изваден от участие”, каза капитан Кръстев.  \r\nТой допълни, че през Първата световна война Кирил Минков е човекът, който организира и осъществява минните заграждения, които предпазват черноморските ни градове от набезите на противниковите кораби и обстрел. На такова минно поле се натъква и разцепва руският миноносец „Лейтенант Пущин”, по-късно - и друг кораб. Също на такова минно поле, само че поставено от противника, намира смъртта си Кирил Минков, полагайки усилия за предпазване на нашите фарватери от минните заграждения на противника и осигуряване плаването на нашите кораби. На 11 септември 1916 година на руско минно заграждение се натъкват нашите кораби „Строги” и „Шумни”. „Строги” получава само повреда, но „Шумни” се разцепва и потъва. Задачата за прочистването на залива е възложена Кирил Минков. По време на траленето под едната от моторните лодки избухва мина. Загиват командира на Минната рота Кирил Минков и 7 негови другари. 8-те убити не са намерени и остават за вечни времена  в морето. Батовският залив е лобното място на Кирил Минков\", посочи кап. Васил Кръстев. \r\nАнна ЛОЗАНОВА", "date": "2017-06-24", "title": "Капитан I ранг, офицер от запаса Васил Кръстев: Нашата история е изпълнена с герои, много от тях са известни, но още повече са забравени"}
{"url": "http://www.focus-news.net/news/2017/06/24/2408408/vratsa-natsionalen-folkloren-sabor-ledenika-be-otkrit-s-gram-na-chereshovo-topche-balgarski-hora-i-avtentichniya-obichay-surva.html", "text": "С гръм на черешово топче, български хора и песни, и атрактивно изпълнение на обичая Сурвакарска сватба бе дадено началото на второто издание на Национален фолклорен събор „Леденика“ във Врачанския Балкан, съобщиха от пресцентъра на Община Враца.\r\nОфициално Съборът бе открит от кмета на общината Калин Каменов. „Благодаря ви от сърце, че днес сте тук, защото един фолклорен фестивал не представлява нищо, ако в него не участват хората. Искам да ви благодаря, че повярвахте в доброто, което правим тук във Врачански Балкан, и в нуждата да възраждаме българските традиции и обичаи. В рамките на двата дни на Национален фолклорен фестивал „Леденика“ всеки един от Вас ще има възможността да се докосне до уникални, неповторими и атрактивни български обичаи. Пожелавам фестивалът да се превърне в едно от най-големите, популярни и обичани фолклорни събития в цялата страна“. С тези думи Калин Каменов откри второто издание на Национален фолклорен събор „Леденика“. По повод събитието, кметът на Община Враца получи поздравителни адреси от президента на Република България - Румен Радев, председателя на Народното събрание -Димитър Главчев, министри, народни представители и др.\r\nСтарт на програмата, в първия ден от събора бе даден в 10:00 часа, като на сцената се качиха танцови и певчески състави от региона. Десетки гости се хванаха за ръце и извиха пъстро хоро на поляна.\r\nАтракцията на деня бе участието на Сурвакарска група от село Друган. Над 50 човека облечени в различни костюми, с маскарадни маски на главите, под шумните звуци на тежки звънци на кръста се появиха на сцената, за да пресъздадат обичая „Сурвакарска сватба“. Автентичните песни, танци и обичаи, заплениха сърцата на присъстващите. „Благодарим, че ни поканихте и ви приветстваме за това, че чрез фолклорния събор пазите и предавате българските традиции и обичаи.“, казаха представителите от село Друган. На сцената бе пресъздадено вземането на момата, като изцяло в ритуала участваха мъже. Залпове от черешово топче и шум на хлопатари се чуваха при всеки знак от Войводата на групата, който ръководеше и целия ритуал. След пресъздаването на обичая, под ритмичните звуци на музиката участници и гости на събора заиграха българско хоро.\r\nБурни аплодисменти получиха и красивите народни певици - сестрите Мария и Магдалена Филатови, които са сред специалните гости на събитието. Песните на талантливите изпълнителки допринесоха още повече за атмосферата на събора и пъстри хора отново се извиха на зелената поляна.\r\nНад 70 състави и индивидуални изпълнители от цялата страни ще се качат на сцената по време на двата дни на Събора. Над 200 танцьори, от 4 състава,  ще се включат в надиграването, което ще започне в 17:00 часа днес, а кулминацията на вечерта е изпълнението на нестинарски танц. Магическият ритуал ще бъде изпълнен от 5-то поколение нестинари - Иван Георгиев, от село Българи.\r\nПрограмата на втория ден на Национален фолклорен събор „Леденика“ ще започне от 10:00 часа с изпълнения на самодейни и фолклорни състави. От 13:00 часа Калоферските гайдари ще огласят с гайдите си Врачанския Балкан. С това ще бъде дадено и началото на пресъздаването на автентичната Северняшка сватба.\r\nМного песни и танци, народни обичаи и изненади очакват всеки на Националния фолклорен събор „Леденика“.", "date": "2017-06-24", "title": "Враца: Национален фолклорен събор „Леденика“ бе открит с гръм на черешово топче, български хора и автентичния обичай „Сурва“"}
{"url": "http://www.focus-news.net/news/2017/06/24/2408414/kalin-kamenov-kmet-na-vratsa-festivalat-ledenika-se-radva-na-strahoten-interes-vazvrashtaneto-kam-folklora-i-traditsiite-shte-pomogne-na-nashiya-kray-da-se-vazrodi.html", "text": "На фестивала „Леденика“ има хора от различни поколения, има и толкова малки деца. Любовта към фолклора, традициите и носиите се възвръща и съм сигурен, че ще помогне на нашия край да се възроди. Това каза за Агенция „Фокус“ кметът на Враца Калин Каменов на откриването на Втория Национален фолклорен събор „Леденика“. „Възстановяваме и съживяваме ритуалите, които са запазени от Етнографския музей. Популяризираме ги, така че да запазим традициите, защото те се предават през хората“, посочи той и допълни, че ако хората не знаят традициите, те изчезват с течение на времето. По думите на кмета една от идеите на фестивала „Леденика“ е запазването на традициите. „Фестивалът се радва на страхотен интерес. Мисля, че интересът ще продължи да се увеличава“, коментира Калин Каменов. „Цял ден предстоят музикални, творчески и певчески изпълнения, надигравания. Довечера е кулминацията с нестинарските танци“, обясни кметът. „Програмата е изключително богата, толкова богата, че всички, които искаха да заявяват участие не успяха да се изявят заради времевото ограничение“, коментира Калин Каменов. „Надявам се следващата година да направим още по-богата и плътна програма, за да могат всички, които искат и имат желание да се изявят на сцената на Северняшкия национален фолклорен събор „Леденика“, заяви кметът. „Северняшката сватба, която предстои утре, е абсолютно автентична и истинска. Прави се по ритуал, какъвто е правен преди 100 години с откупуването на булката, с бръсненето на младоженеца и със заричането“, каза още той.\r\nЛюба АЛЕКСИЕВА", "date": "2017-06-24", "title": "Калин Каменов, кмет на Враца: Фестивалът „Леденика“ се радва на страхотен интерес, възвръщането към фолклора и традициите ще помогне на нашия край да се възроди"}
{"url": "http://www.focus-news.net/news/2017/06/24/2408417/pazardzhik-tantsovi-sastavi-ot-9-darzhavi-uchastvat-v-mezhdunaroden-folkloren-festival-provezhdasht-se-v-grada.html", "text": "Танцови състави от Полша, Словакия, Испания, Непал, Алжир, Гана, Индия, Египет и Грузия участват в продължаващия Международен фолклорен фестивал в Пазарджик, предаде репортер на Радио „Фокус” – Пазарджик. Местни фолклорни състави от града и областта също се включват във фестивалната програма. Проявата бе открита с голямо шествие по главния булевард в града и ще продължи до неделя, включително. Днес, в обедните часове, се проведе концерт в парк \"Острова\". Такъв ще има и в последния фестивален ден. Вечерните концерти на площад „Константин Величков” са с начален час 19.00 часа. Местните състави, които ще се изявят тази вечер на площада, са фолклорен танцов ансамбъл „Загоровче” от гр. Септември и представителен танцов ансамбъл „Чудесия” от гр. Пазарджик.", "date": "2017-06-24", "title": "Пазарджик: Танцови състави от 9 държави участват в Международен фолклорен фестивал, провеждащ се в града"}
{"url": "http://www.focus-news.net/news/2017/06/24/2408413/ofeliya-kaneva-dazd-uvelichava-se-broyat-na-nepridruzhenite-detsa-migranti-koito-se-registrirat-v-balgariya.html", "text": "7,5 пъти се е повишил броят на непридружените деца мигранти, които се регистрират в България. Според статистиката за миналата година те са били 80, а към момента те са 600. Това заяви пред журналисти във Велико Търново Офелия Кънева, председател на Държавната агенция за закрила на детето, предаде репортер на Радио „Фокус“ – Велико Търново. По думите ѝ увеличението се обяснява с наднационални процеси, които обхващат цяла Европа и България няма как да бъде изолирана от тях. „Това е едно изключително предизвикателство за всички отговорни институции, защото на тези деца трябва да може се предложи адекватна подкрепа, адекватен подслон и включване в образователната система, както и здравна грижа“, коментира още председателят на ДАЗД. Тя обясни, че в повечето случаи се търсят начини да се открие семейството, но това често е невъзможно. В процеса се включват всички институции, които имат някакво отношение към правата на децата. Работи се за изготвянето на краткосрочни механизми, средносрочни цели и дългосрочна политика. „Това, което успяхме да направим в много кратки срокове беше разработването на алгоритъм, при който, администрацията на местно ниво да има много опростени ходове, с които се спестява административната тежест. Той е готов и ще бъде огласен следващата седмица“, посочи Офелия Кънева. По думите ѝ до края на тази година се очаква да стартира и процедура по разкриване на два нови центъра на територията на страната, които ще са предназначени само за деца, като финансовите процедури ще приключат до 10-15 дни.\r\nЛуиза ТРАНЧЕВА", "date": "2017-06-24", "title": "Офелия Кънева, ДАЗД: Увеличава се броят на непридружените деца мигранти, които се регистрират в България"}
{"url": "http://www.focus-news.net/news/2017/06/24/2408419/formula-1-fernando-alonso-s-novo-nakazanie.html", "text": "Наказанията за Фернандо Алонсо на Гранд при в Азербайджан са стигнали до 40-то място, след смяна на двигателя преди последната тренировка. Шофьорът на Макларън получи ново наказание, след като пробва подобрен двигател. Сложните правила на Формула 1 забраняват подобно нещо. Той ще започне зад Стофел Вандорн, който е на 30-то място.", "date": "2017-06-24", "title": "Формула  1: Фернандо Алонсо с ново наказание"}
{"url": "http://www.focus-news.net/news/2017/06/24/2408421/hyuriet-sled-blizo-godina-turtsiya-naznachava-nov-poslanik-v-avstriya.html", "text": "Външното министерство на Австрия оповести, че след близо година Турция ще назначи нов свой посланик във Виена, информира електронното издание на вестник „Хюриет” . По данни на австрийската информационна агенция APA, това е Мехмет Ерден  Чаръкчъ, който ще встъпи в длъжност на 4 юли. През август 2016-та Турция извика за консултации в Анкара тогавашния неин посланик Хасан Гьогюш и той повече не се върна в Австрия. Решението беше взето след опита за преврат от 15 юли м.г. по повод призива на Австрия да се прекрати преговорния процес с Анкара поради неизпълнение на демократичните стандарти на ЕС. По същото време беше дадено разрешение Кюрдската работническа партия (ПКК) да проведе демонстрация във Виена, а на летище Виена един вестник шокира пътниците с обява, че „Турция дава разрешение да се установяват полови връзки с деца под 15 години”. По този повод турският външен министър Мевлют Чавушоглу обяви Австрия като „център на враждебността към исляма”, посочва още изданието.  Георги Димов", "date": "2017-06-24", "title": "„Хюриет”: След близо година Турция назначава нов посланик в Австрия"}
{"url": "http://www.focus-news.net/news/2017/06/24/2408420/nad-300-mladezhi-ot-republika-makedoniya-imat-zhelanie-da-se-obuchavat-v-balgarski-universiteti.html", "text": "Над 300 младежи от Република Македония имат желание да се обучават в български университети, съобщиха от пресцентъра на МВнР. Посолството на Република България в Скопие организира петдневна кампания за подаване на документи за кандидатстване в български висши учебни заведения на младежи от Република Македония. От 16 до 20 юни 2017 г. 198 младежи подадоха документи за кандидатстване на място в дипломатическата мисия. \r\nДокументи на чуждестранни младежи от български произход и/или граждани на Република Македония (съгласно Постановленията на Министерския съвет 103 и 228) ще бъдат приемани и в София на 5 и 6 юли 2017 г. в сградата на висше транспортно училище „Тодор Каблешков“. Очаква се в рамките на тази кампания документи да подадат още около 130 кандидат-студенти. \r\nСтудентите, обучаващи се по тези две постановления, получават месечна стипендия в размер на 150 лева през първата година на обучение, а при успех над 4.00 тази стипендия се запазва и за следващите етапи на следването. \r\nПредпочитаните от кандидат-студентите специалности са „медицина“ и „дентална медицина“. \r\nДипломатическата ни мисия в Скопие организира и безплатни курсове за подготовка на кандидат-студентите от Република Македония по български език и история по линия на Националната програма „Роден език и култура зад граница“ на Министерството на образованието и науката. В курсовете участваха над 200 младежи.", "date": "2017-06-24", "title": "Над 300 младежи от Република Македония имат желание да се обучават в български университети"}
{"url": "http://www.focus-news.net/news/2017/06/24/2408399/rumyana-hadzhieva-etnograf-nay-vazhna-bilka-za-enyovdenskiya-venets-e-enyovcheto-tay-kato-narodat-vyarva-che-ot-nego-byagat-demonichnite-sashtestva.html", "text": "Най-важна билка за еньовденския венец е еньовчето, тъй като народът вярва, че от него бягат нощните демонични същества. Това каза за Радио „Фокус“ – Пирин Румяна Хаджиева, етнограф в Регионален исторически музей – Благоевград. По думите ѝ освен това еньовчето улеснява раждането. „Слагат го в коритото, в което къпят бебето, във водата в която си мият косите, връзват го на кръст при жетва. В еньовденския венец участват още и вратига, комунига, синчец, звъника, гръмотрън, самодивска ягода, вълчи ябълки и много други. Трябва да отбележим и това, че промяната на слънчевия път бележи опасността от появата на стихии, затова на този ден, като на всеки голям празник, е строго забранено да се работи, тъй като това е една предпазна мярка от гръм и градушки“, каза още Хаджиева. \r\nТя добави, че култът към слънцето прозира и в друга обредна практика на Еньовден – да се прескача огън за здраве и против бълхи, както се прави и на Сирница. „Еньовден е един прекрасен летен празник на слънцето, на билките, на младостта. Празнуван е от всички славянски, прибалтийски, но и от някои скандинавски народи. Днес той се възприема, промисля и пресъздава като част от българското нематериално културно наследство“, коментира Хаджиева.\r\nЛивия НИНОВА", "date": "2017-06-24", "title": "Румяна Хаджиева, етнограф: Най-важна билка за еньовденския венец е еньовчето, тъй като народът вярва, че от него бягат демоничните същества"}
{"url": "http://www.focus-news.net/news/2017/06/24/2408416/liderat-na-bsp-korneliya-ninova-prez-oktomvri-shte-sme-gotovi-s-proekt-za-televiziya-na-bsp.html", "text": "През октомври ще сме готови с проект за телевизия на БСП. Това каза лидерът на БСП Корнелия Нинова по време на пресконференция в централата на партията, предаде репортер на Агенция „Фокус“. Тя поясни, че на Пленума е имало мнения с парите, заделени за паметника на \"Бузлуджа\" да се направи телевизия. „Затова и обявих малко предварително пред колегите. Да, ние работим по проект за телевизия. Мислим, че октомври някъде ще сме готови с варианта да стартираме. Казах, че не бива да противопоставяме едното на другото - или теливизия, или „Бузлуджа“. Можем да работим успоредно и по двата проекта и съм оптимист, че ще се справим и с двата“, допълни лидерът на БСП. \r\nДеница КИТАНОВА", "date": "2017-06-24", "title": "Лидерът на БСП Корнелия Нинова: През октомври ще сме готови с проект за телевизия на БСП"}
{"url": "http://www.focus-news.net/news/2017/06/24/2408409/korneliya-ninova-bsp-smesenata-izbiratelna-sistema-otgovarya-na-ochakvaniyata-na-horata-za-mazhoritaren-izbor-i-zapazva-parlamentarizma-i-darzhavnostta.html", "text": "Смесената избирателна система отговаря на очакванията на хората за мажоритарен избор и запазва парламентаризма, държавността и Конституцията на България. Това каза лидерът на БСП Корнелия Нинова по време на пресконференция в централата на партията, предаде репортер на Агенция „Фокус“. „Заседанието на Националния съвет одобри предложения от нас законопроект за Изборен кодекс. Преди да го представя в конкретика бих искала да кажа, че БСП сме изключително последователни в политиките си, включително и по тази тема. От месеци наред предлагаме нашата теза за смесена мажоритарно-пропорционална система, която дава възможност да отговорим на очакванията на хората, показани в референдума за мажоритарен избор, но и да се запази държавността, институциите и парламентаризма в България. Изчакахме политическия театър, който ГЕРБ разиграха“, каза Нинова. Тя посочи, че те са разиграли народната воля. „Отговаряме на обвиненията, че едва ли не блъфираме, че имаме законопроект“, заяви Нинова. Тя подчерта, че проектът е изготвен от широка група специалисти и по решение на Националния съвет днес ще бъде внесен другата седмица в Народното събрание. „Заедно с това ще инициираме широк разговор, и експертен и обществен по системата“, заяви Нинова. Тя обясни, че според тази система ще има 120 пропорционални и 120 мажоритарни, както и два вида бюлетини. „Гласуване в един ден и по двете бюлетини, освен ако човек не реши да упражни вота си само за единия вид избор.Второ гласуване, само там, където няколко мажоритарни кандидати имат еднакъв брой гласове“, заяви Нинова. Тя заяви, че БСП иска да направи една сериозна и аргументирана обществена и политическа дискусия. \r\nДеница КИТАНОВА", "date": "2017-06-24", "title": "Корнелия Нинова, БСП: Смесената избирателна система отговаря на очакванията на хората за мажоритарен избор и запазва парламентаризма и държавността"}
{"url": "http://www.focus-news.net/news/2017/06/24/2408423/stara-zagora-obshtinskata-struktura-na-gerb-napravi-podarak-za-zhitelite-na-selo-ploska-mogila.html", "text": "Радостин Танев, народен представител от ГЕРБ, зарадва жителите на старозагорското село Плоска могила. Заедно с общинския съветник Николай Николов връчиха от името на общинската структура на партията два необходими и чакани подаръка - телевизор и прахосмукачка, които ще са от полза на НЧ „Просвета“. Това съобщиха от пресцентъра на ПП ГЕРБ.\r\n„Когато можем да помагаме за подобряването на живота в малките населени места, дори и с малко, го правим от сърце, защото хората в селата имат истинска нужда да се събират, да общуват, а това се случва в пенсионерските клубове и читалищата“, каза Радостин Танев. „През годините доказахме с работа, че добрите неща се случват, не обещаваме промени само по избори“, допълни депутатът. Той благодари за топлото посрещане и интересните разговори по време на срещата си с жителите на Плоска могила.\r\nОт думите на хората стана ясно, че животът в селото е спокоен, а за разнообразието се грижат действащото читалище, библиотека и пенсионерски клуб. В Плоска могила пазят традициите и ги предават напред за поколенията с отбелязването на почти всички български празници.\r\nКметът на селото Недко Леонидов приветства народния представител и благодари на общинската организация на ГЕРБ в Стара Загора за доброто партньорство и подкрепа. По време на срещата с жителите на Плоска могила стана ясно, че имат нужда от по-късна автобусна линия и поставяне на ограничител на скоростта около кметството тип „легнал полицай“, за да се избегнат инциденти с играещите в близкия парк деца. Николай Николов пое ангажимент да съдейства при комуникацията с Община Стара Загора, както и даде подробности за предстояща рехабилитация на една от улиците в селото и обновяване на детската площадка.", "date": "2017-06-24", "title": "Стара Загора: Общинската структура на ГЕРБ направи подарък за жителите на село Плоска могила"}
{"url": "http://www.focus-news.net/news/2017/06/24/2408411/korneliya-ninova-bsp-priehme-varianta-da-iskame-pravo-na-polzvane-na-pametnika-za-10-godini-prodalzhavame-razgovorite-s-ekipa-na-mrrb-za-buzludzha.html", "text": "Приехме варианта да искаме право на ползване на паметника за 10 години. Ще продължим разговорите с екипа на МРРБ за „Бузлуджа\". Това каза лидерът на БСП Корнелия Нинова по време на пресконференция в централата на партията, предаде репортер на Агенция „Фокус“. Тя поясни, че са обсъдени три варианта, предложени от  Министерски съвет. „Възможностите, по закон, които ни бяха предложени  са три:  наем, търг и право на ползване за 10 години. Представихме и трите възможности пред Националния съвет, обсъдихме идеята си как да запазим паметника, да го реставрираме, да го превърнем в национален за България“, каза Нинова. Тя поясни, че БСП ще отговори на Министерски съвет с решение право на ползване за 10 години.   \r\nДеница КИТАНОВА", "date": "2017-06-24", "title": "Корнелия Нинова, БСП: Приехме варианта да искаме право на ползване на паметника за 10 години, продължаваме разговорите с екипа на МРРБ за „Бузлуджа“"}
{"url": "http://www.focus-news.net/news/2017/06/24/2408425/veliko-tarnovo-4000-pevtsi-i-muzikanti-se-nadpyavat-i-nadigravat-kray-petropavlovskiya-manastir.html", "text": "Близо 4000 певци и музиканти от цяла България се надпяват и надиграват край Велико Търново. Сред природата край Петропавловския манастир бе открито четиринадесетото издание на Националния Петропавловски събор. Над 200 фолклорни групи от всички краища на страната се изявяват на двете фестивални сцени. Освен индивидуални изпълнители и танцувални състави, в рамките на събора се представят и формации, пресъздаващи традиционни обичаи от различните етнографски области. Това съобщиха от пресцентъра на Община Велико Търново.\r\nНай-малкият участник е Светослав Йоргов, който е на 3 години и е от горнооряховското село Правда. Най-възрастните певци са Калинка Куцарова от с. Аврен, Варненско, и Пенка Цанева от с. Добри дял, Лясковско. Те са на по 85 години. Освен български групи, чуждестранни изпълнители и състави ще запознаят публиката с обичаите в Испания, Молдова, Сърбия и Грузия.\r\nПетропавлоският събор бе открит с кукерска демонстрация, а приветствени думи отправи заместник-кметът на Велико Търново Ганчо Карабаджаков. Той поздрави всички участници от името на кмета на старопрестолния град Даниел Панов. В словото си Ганчо Карабаджаков подчерта голямата роля на фестивала за опазването и популяризирането на българското нематериално културно наследство.\r\nОрганизатори са общините Велико Търново, Горна Оряховица и Лясковец. Петропавловският събор е създаден през 1993 г., като от 1997 г. е национален и се провежда на всеки две години. Поради големия брой участници от 2011 г. те се изявяват паралелно на две сцени. Фестивалът има конкурсен характер, а професионалното жури е ръководено от проф. Елена Кутева, директор на Националния фолклорен ансамбъл „Филип Кутев”.", "date": "2017-06-24", "title": "Велико Търново: 4000 певци и музиканти се надпяват и надиграват край Петропавловския манастир"}
{"url": "http://www.focus-news.net/news/2017/06/24/2408418/reuters-vaorazhenite-sili-na-irak-otvoriha-bezopasni-koridori-za-evakuiraneto-na-stotitsi-tsivilni-ot-stariya-grad-na-mosul.html", "text": "Въоръжените сили на Ирак отвориха безопасни коридори за евакуирането на стотици цивилни от Стария град на Мосул, предава Reuters .\r\nТренирани от американски инструктори специални отряди, обучени за градски боеве, са насочили настъплението си към две перпендикулярни улици, които се срещат в сърцето на Стария град. Целта е да се изолират бойците на „Ислямска държава“ в четири откъснати един от друг „чувала“.\r\nОт ООН предупредиха, че се увеличава броят на цивилните жертви в гъсто населения Стар град. Симеон Миланов", "date": "2017-06-24", "title": "Reuters: Въоръжените сили на Ирак отвориха безопасни коридори за евакуирането на стотици цивилни от Стария град на Мосул"}
{"url": "http://www.focus-news.net/news/2017/06/24/2408422/ria-novosti-ministerstvoto-na-otbranata-na-azerbaydzhan-zayavi-che-za-poslednite-dni-e-imalo-115-narusheniya-na-primirieto-v-nagorni-karabah.html", "text": "Министерството на отбраната на Азербайджан заяви, че за последните дни има 115 нарушения на примирието в Нагорни-Карабах, предава РИА Новости .\r\n„Министерството на отбраната заявява, че формирования от Въоръжените сили на Армения, са използвали тежки картечници, и в течение на дни са нарушили режима на прекратяване на огъня в различни направления на фронта, цели 115 пъти“, се казва в изявление на азербайджанската институция. \r\nАгенция \"Фокус\" припомня, че обвинения в нарушаване на примирието има и от арменска страна.   Симеон Миланов", "date": "2017-06-24", "title": "РИА Новости: Министерството на отбраната на Азербайджан заяви, че за последните дни е имало 115 нарушения на примирието в Нагорни-Карабах"}
{"url": "http://www.focus-news.net/news/2017/06/24/2408429/yambol-zheni-gerb-otbelyazaha-enyovden-v-lesopark-borovets.html", "text": "Много ценители и пазители на народните традиции от Ямбол  и региона се присъединиха  към  инициативата на Жени ГЕРБ – Ямбол и рано сутринта посрещнаха Еньовден сред природата. От събраните билки бе изплетен  Еньовски венец, през който всички преминаха за здраве, съобщиха от пресцентъра на ПП ГЕРБ. \r\nЗа традициите на билкарството и символиката на празника разказа Данка Пенева-учител и природолюбител от Ямбол.  Народът ни вярва, че в този най-дълъг ден от годината, слънцето разгръща цялата си мощ, затова повечето ритуали се извършват още преди изгрев и особено събирането на билките, които в тази нощ имат най-целебна сила. \r\nГрупата за народни песни от Дом стари хора поздрави присъстващите с песни, посветени на празника.", "date": "2017-06-24", "title": "Ямбол: Жени ГЕРБ отбелязаха Еньовден в лесопарк \"Боровец\""}
{"url": "http://www.focus-news.net/news/2017/06/24/2408424/armenpress-nad-400-narusheniya-na-primirieto-v-nagorni-karabah-za-poslednite-dni.html", "text": "Азербайджанската страна е нарушила режима на примирието близо 400 пъти за последните дни, използвайки оръжия с различен калибър, твърди АРМЕНПРЕСС.\r\nСпоред арменската агенция, азербайджанските въоръжени сили са използвали противотанкови гранатомети и минохвъргачки.\r\nАгенция „Фокус“ припомня, че Министерството на отбраната на Азербайджан също обвини Армения в нарушение на примирието. Симеон Миланов", "date": "2017-06-24", "title": "АРМЕНПРЕСС: Над 400 нарушения на примирието в Нагорни-Карабах за последните дни"}
{"url": "http://www.focus-news.net/news/2017/06/24/2408415/afp-hilyadi-hora-byaha-evakuirani-ot-650-londonski-zhilishtni-sgradi.html", "text": "Хиляди жители на над 650 апартамента в Лондон бяха евакуиран, заради притеснения за възможността от избухване на пожар, предава AFP .\r\nЧетири от петте сгради в „Чалкотс Естейтс“ в Камдън, бяха определени като опасни, след като се разбра, че използват същата външна облицовка като „Гренфел тауър“.\r\nПри проверки на властите се оказа, че 27 високи сгради в 15 района не издържат на тестовете за безопасност, които бяха направени след пожара в „Гренфел тауър“.\r\nЧетири хиляди жители от петте сгради в „Чалкотс естейтс“ бяха евакуирани. Само една от сградите е издържала на тестовете за безопасност.   Симеон Миланов", "date": "2017-06-24", "title": "AFP: Хиляди хора бяха евакуирани от 650 лондонски жилищни сгради"}
{"url": "http://www.focus-news.net/news/2017/06/24/2408428/prezidentat-rumen-radev-partnyorskite-otnosheniya-mezhdu-balgariya-i-gartsiya-zadavat-perspektivata-za-regiona-na-balkanite.html", "text": "България и Гърция доказаха, че две държави и два народа могат да загърбят проблемите от миналото, да имат конструктивно настояще и да гледат напред в бъдещето. Това заяви президентът Румен Радев пред български журналисти в Атина, помолен да коментира резултатите от първата си визита в страна от Югоизточна Европа. Българският държавен глава подчерта, че с добрите си двустранни отношения България и Гърция създават „не просто ос на стабилност, а ос на перспективата за целия регион“, съобщиха от прессекретариата на държавния глава. „Тази връзка дава пример и надежда за всички останали държави, че на Балканите може да има добросъседство, мир и реално ползотворно сътрудничество“, заяви Румен Радев. По време на разговорите си в Атина президентът Радев е получил уверение, че ще се вложи още по-голямо усилие за усъвършенстване на граничния контролно-пропускателен режим, за развитие на инфраструктурата, отварянето на нови ГКПП, свързващи двете държави и особено на ГКПП „Рудозем – Ксанти“. „Получих уверение, че няма да има забавяне на реализацията на междусистемната газова връзка между България и Гърция“, посочи още държавният глава. \r\nРумен Радев отново призова за засилване на партньорството между България и Гърция за пресичане на нелегалната миграция и в борбата с тероризма, като реална стъпка за повишаване на сигурността в нашия регион. \r\nПо време на визитата си в Атина президентът Румен Радев беше удостоен от своя гръцки колега президента Прокопис Павлопулос с най-висшето държавно отличие на Република Гърция „Голям кръст на Ордена на Спасителя”. \r\nПрез втория ден от държавното си посещение в Република Гърция президентът Румен Радев посети Акропола в Атина и Музея на Акропола.", "date": "2017-06-24", "title": "Президентът Румен Радев: Партньорските отношения между България и Гърция задават перспективата за региона на Балканите"}
{"url": "http://www.focus-news.net/news/2017/06/24/2408434/nay-starata-prirodozashtitna-nepravitelstvena-organizatsiya-v-balgariya-izbra-novi-rakovodni-organi.html", "text": "На провелото се вчера и днес Годишното отчетно-изборно събрание, Национално ловно-рибарско сдружение „Съюз на ловците и риболовците в България“ избра нови ръководни органи. Това съобщи за Агенция „Фокус“ Васил Василев – новоизбраният председател на Управителния съвет (УС) на организацията. Освен председател и членове на УС, на събранието е избран състав и и председател на Контролния съвет (КС). Той ще бъде оглавен от адвокат Стойчо Гергьовски.\r\n„Надявам с тази промяна да започне активна работа по обновяване и обединяване на организацията, както и възвръщането на позагубеното напоследък доверие от страна на нейните членове и институции. Надяваме се да имаме една наистина богата на дивеч природа“, коментира Васил Василев след избирането си за председател на УС. \r\nВ рамките на  събранието са приети и отчетите за дейността на Управителния съвет за изминалата 2016-та година, както и други текущи въпроси. \r\nНационално ловно-рибарско сдружение „Съюз на ловците и риболовците в България“ е най-старата природозащитна неправителствена организация, която догодина ще чества 120 години от основаването си. Към настоящия момент тя наброява около от 125 хил. членове, обединени в 147 ловни и ловно-риболовни сдружения, риболовни клубове и клубове по интереси. \r\nИван ЛАЗАРОВ", "date": "2017-06-24", "title": "Най-старата природозащитна неправителствена организация в България избра нови ръководни органи"}
{"url": "http://www.focus-news.net/news/2017/06/24/2408433/pernik-narodniyat-predstavitel-d-r-aleksandar-aleksandrov-prisastva-na-folkloren-praznik-v-kv-iztok.html", "text": "Истинска феерия от звуци, багри и танци завладя Перник на Еньовден. За шести път кметство „Изток“  е домакин на един уникален регионален фестивал на любителското творчество на възрастните хора от Югозападна България 2017г. През целия ден на сцената в местността „Ладовица” над 270 певци, танцьори, оркестри, разказвачи представят богатото фолклорно наследство, което са съхранили. Проявата е свързана с Еньовденската обредност. Това съобщиха от пресцентъра на ПП ГЕРБ.\r\nСред официалните гости на празника бяха народният представител от ПП ГЕРБ д-р Александър Александров, зам.-кметовете на Община Перник Владислав Караилиев и Йордан Павлов, лидерът на Жени ГЕРБ и общински ръководител на местната структура на партията Ирена Соколова, секретарят на Общината Радослава Манова, общински съветници, кметове и представители на младежката структура на политическата сила.\r\nСъбитието беше открито от кмета на „Изток“ Емил Костадинов, който отправи приветствие към събралите се десетки гости.\r\n„На този прекрасен християнски празник от сърце ви желая  да бъдете здрави, все така неуморни и винаги млади по дух“, заяви инж. Костадинов. Той поздрави участниците за нестихващия ентусиазъм и неизчерпаемата енергия, с която правят празника още по-красив и ведър. „Не спирайте да творите и да пренасяте тази великолепна емоция на публиката. На вас- зрителите, от сърце желая да продължавате да пазите традициите живи, така както нашите предци съхраниха за нас“, каза още Емил Костадинов.\r\nТазгодишния фестивал събра любители на българския фолклор от Перник, Търговище, Благоевград, София и Кюстендил, представители на народни читалища, пенсионерски клубове и сдружения и др. В конкурсната програма, участниците пресъздават песни, танци и обичаи, които най-добре изразяват история, бит и душевност от региона, който представляват.\r\nЗа пръв път колоритната група на  Пенсионерски клуб „Капанка“ село Садина, Община Попово, Област Търговище.", "date": "2017-06-24", "title": "Перник: Народният представител д-р Александър Александров присъства на фолклорен празник в кв. \"Изток\""}
{"url": "http://www.focus-news.net/news/2017/06/24/2408431/ivaylo-mirchev-op-turizam-asenovgrad-v-biosferen-rezervat-chervenata-stena-v-rodopite-se-sreshtat-unikalni-za-balgariya-rastitelni-i-zhivotinski-endemichni-vidove.html", "text": "В биосферен резерват „Червената стена“ в Родопите се срещат уникални за България растителни и животински видове. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му резерватът е изключително интересен, тъй като в него попадат 654 вида растения и животни, сред които 39 вида орхидеи-ендемити. „Някои от тях са в Червената книга на България. Тук животинското и растителното разнообразие действително са много големи“, отбеляза Мирчев. Експертът посочи, че „Червената стена“ е най-големият биосферен резерват в Родопите. „Утвърден е като такъв през 1962 година, а през 1977-ма всъщност попада в листата на биосферните резервати, защитени от ЮНЕСКО. През 1995 година обаче Севилската стратегия дава нови норми на биосферните резервати по света. Тази година резерват „Червената стена“ попадна като първия биосферен резерват в България под егидата на ЮНЕСКО в нормите на тази нова Севилска стратегия. Той е един от четирите биосферни резервата, наред с „Централен Балкан“, „Сребърна“ и „Узунбуджак“, които попадат под тази защита“, обясни Мирчев. Той посочи, че оттук нататък започва извършването на дейности, с които да се достигне до основната цел и смисъла на биосферните резервати, а именно хармония между човека и природата. „Основаната и най-важна стратегия е информационната среда, която е вид превенция за защита на растенията и животните. Хората, които са информирани за това какви растения и животни се срещат в резервата, ще подхождат с особено внимание по опазването им. Другият важен елемент, по който ще се работи, е поддържането на туристическата инфраструктура – информационна среда, указателни табели и нещо много важно – изграждането на обособени огнища за запалването на огън и бивашки съоръжения, които да се ползват.\r\nСъщо така интегрирането на вниманието на младежи, на подрастващи и на училища, за да може с тях да се работи  в естествена среда чрез лагери и училища на открито. Всички тези неща целят да се обръща по-сериозно внимание и хората да осъзнават какво богатство имат край себе си“, коментира Ивайло Мирчев. Експертът от ОП „Туризъм“ в Асеновград посочи, че чрез обособяването на зони за защита, на „буферни“ и „преходни“ зони, се поощрява прилагането на практики, гарантиращи както икономическо развитие на съответните региони, така и опазването на природата в тях.\r\nТони МИХАЙЛОВ", "date": "2017-06-24", "title": "Ивайло Мирчев, ОП „Туризъм“ – Асеновград: В биосферен резерват „Червената стена“ в Родопите се срещат уникални за България растителни и животински ендемични видове"}
{"url": "http://www.focus-news.net/news/2017/06/24/2408432/the-hill-direktorat-na-tsru-othvarli-tvardeniyata-che-prezidentat-tramp-ne-se-interesuva-ot-vazmozhnoto-rusko-vmeshatelstvo-v-amerikanskite-izbori.html", "text": "Директорът на ЦРУ отхвърли обвиненията, че президентът на САЩ Доналд Тръмп, не прави достатъчно относно възможните намеси на Русия в американските избори, предава The Hill .\r\nДиректорът Майк Помепо заяви, че президентът Тръмп е „ненаситен консуматор“ на разузнавателни доклади.\r\n„Не мога да си представя заявление, което да е по-грешно, от това, президентът Тръмп не се интересува от разузнавателната общност. Той е ненаситен консуматор на продуктите, които ЦРУ предоставя“, заяви Майк Помепо в интервю. Симеон Миланов", "date": "2017-06-24", "title": "The Hill: Директорът на ЦРУ отхвърли твърденията, че президентът Тръмп не се интересува от възможното руско вмешателство в американските избори"}
{"url": "http://www.focus-news.net/news/2017/06/24/2408436/vidin-narodniyat-predstavitel-ot-gerb-vladimir-toshev-podkrepi-traditsionna-initsiativa-na-vidinski-turisti-veterani.html", "text": "Народният представител от ГЕРБ Владимир Тошев подкрепи традиционна инициатива на видински туристи-ветерани, съобщиха от пресцентъра на ПП ГЕРБ. Тошев дари лични средства за провеждането на Национална среща на туристите-ветерани във Видин. По време на приемния си ден народният представител от ГЕРБ разговаря с председателя на туристите-ветерани към пенсионерски клуб „Белият Дунав” Веселин Габерски. Председателят на туристическата секция към ПК „Белият Дунав” запозна Владимир Тошев с предстоящата национална среща във Видин. Това е една традиционна инициатива на клуба, по време на която Видин посреща туристи-ветерани от цяла България.\r\n „Вие сте пример за младото поколение със своето родолюбие, с обичта си към родната природа и дейното участие в обществения живот”, каза Владимир Тошев и пожела на туристите-ветерани от ПК „Белият Дунав” здраве, дълголетие и многобройни нови срещи със сродни клубове от цялата страна.", "date": "2017-06-24", "title": "Видин: Народният представител от ГЕРБ  Владимир Тошев подкрепи традиционна инициатива на видински туристи – ветерани"}
{"url": "http://www.focus-news.net/news/2017/06/24/2408437/ilda-pavlova-zastrahovatel-prez-poslednite-2-mesetsa-zaradi-klimatichnite-usloviya-imashe-interes-kam-zastrahovkite-na-zemedelski-kulturi.html", "text": "През последните 2 месеца заради климатичните условия имаше интерес към застраховките на земеделски култури. Това каза за Радио „Фокус“ – Пирин Илда Павлова, застраховател. „Застраховките за земеделските култури биват за реколта, тоест насажденията се застраховат срещу буря, градушка и други рискове, които застрашават клиентите, сред които проливен дъжд, пожар, наводнение, киша, измръзване за житните култури и рапицата“, отбеляза тя. Илда Павлова допълни, че отделно могат да се застраховат трайни насаждения в процеса, когато се засаждат и във времето, в което не дават реколта. По думите ѝ в това число се включват лозя, различни овощни насаждения, лавандула и други култури, които са за дългогодишно отглеждане. \r\nНатали СТЕФАНОВА", "date": "2017-06-24", "title": "Илда Павлова, застраховател: През последните 2 месеца заради климатичните условия имаше интерес към застраховките на земеделски култури"}
{"url": "http://www.focus-news.net/news/2017/06/24/2408440/tenis-federer-stiga-do-finalite-na-geri-veber-oupan-v-hale.html", "text": "Тенис: Роджър Федерер достигна до финалите на „Гери Вебер Оупън“ след победа срещу руснака Карен Качанов. Федерер, който преследва 8-ма титла на Уимбълдън следващия месец, спечели с 6:4,7:6 в Хале. Швейцарецът ще играе срещу Александър Зверев или французина Ричард Гаскет.", "date": "2017-06-24", "title": "Тенис: Федерер стига до финалите на „Гери Вебер Оупън“ в Хале"}
{"url": "http://www.focus-news.net/news/2017/06/24/2408430/the-times-of-israel-snaryadi-ot-siriya-sa-padnali-v-golanskite-vazvisheniya.html", "text": "Няколко снаряда от минохвъргачки са попаднали на територията на Голанските възвишения, предава The Times of Israel.\r\nИзраелските власти съобщиха, че няма ранени или материални щети. Снарядите са дошли от страна на биещи се фракции отвъд границата със Сирия.\r\nИзданието припомня, че в миналото Израел отвръщаше на подобни случаи с удари по позициите на сирийското правителство. Симеон Миланов", "date": "2017-06-24", "title": "The Times of Israel: Снаряди от Сирия са паднали в Голанските възвишения"}
{"url": "http://www.focus-news.net/news/2017/06/24/2408435/sofiya-festivalat-sofiya-disha-2017-beshe-otkrit-na-ploshtad-sv-aleksandar-nevski-s-muzikalna-programa.html", "text": "Фестивалът „София диша 2017“ беше открит на площад „Св. Александър Невски“ с музикална програма, предаде репортер на Агенция „Фокус“. На специално обособена сцена фестивалът беше открит с изпълнение на смесица от перуанска музика и джаз. В рамките на днешния ден общо 4 групи ще представят своя музика.\r\nТази година за първи път фестивалът се провежда само в една локация, а не както досега на няколко централни софийски улици. Предишните 7 издания на „София Диша“ се провеждаха всяка неделя от месец август. През 8-мата си година, фестивалът ще се проведе на 24 и 25 юни и 26 и 27 август. Фестивалът е разделен на 6 обособени зони - Творческа, Базарна, Детска, Спортна, зона България и Релакс зона. За всяка от зоните е предвидена специална програма в дните на фестивала. \r\n „София диша“ ще бъде вписан в културната програма за председателството на България на Съвета на ЕС през 2018 година. \r\nБиляна ИВАНОВА", "date": "2017-06-24", "title": "София: Фестивалът „София диша 2017“ беше открит на площад „Св. Александър Невски“ с музикална програма"}
{"url": "http://www.focus-news.net/news/2017/06/24/2408441/ivaylo-mirchev-op-turizam-asenovgrad-marshrutite-koito-predlaga-rezervat-chervenata-stena-sa-kato-magnit-za-balgarskite-i-chuzhdestranni-turisti.html", "text": "Маршрутите, които предлага резерват „Червената стена“ в Родопите, са като магнит за българските и чуждестранни туристи, за любителите на красивите гледки и природата. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му сред основните дестинации в биосферния резерват са връх Червената скала – 1500 м., който предлага невероятни гледки. „Също така пътеката в изрязания каньон между хижа „Марциганица“ и Бачковския манастир, и екопътеката, която води от манастира до местността „Клувията“. Резерватът предлага на посетителите много пещери и панорамни гледки в района. На територията му се намира и най-високият водопад в Родопите – Сливодолското падало с пад на височина 50 метра“, каза още Ивайло Мирчев. Експертът посочи, че не може да се установи точният брой на посетителите, тъй като на територията на резервата няма обекти с входна такса. „Интересът към „Червената стена“ безспорно е голям. Според данни на „Евростат“, през миналата година над 30 % от всички туристи, посетили България, са практикували туризъм, свързан по един или друг начин с планината. Може да се каже, че поне 1/4 от туристите, които са дошли в община Асеновград, са практикували планински туризъм и са станали свидетели на красивите панорами на резервата. Броят им със сигурност ще се увеличава“, коментира Мирчев. Експертът от ОП „Туризъм“ посочи, че информационната среда и обслужване, ограмотяването на хората и запознаването им с флората и фауната на резервата, са част от стратегията, която ще създаде сигурност за растенията и животните. Целта е хората, знаейки какво богатство имаме, да ги пазят“, подчерта Ивайло Мирчев.\r\nТони МИХАЙЛОВ", "date": "2017-06-24", "title": "Ивайло Мирчев, ОП „Туризъм“ – Асеновград: Маршрутите, които предлага резерват „Червената стена“, са като магнит за българските и чуждестранни туристи"}
{"url": "http://www.focus-news.net/news/2017/06/24/2408438/xinhua-nad-120-dushi-sa-izcheznali-zaradi-svlachishte-v-yugozapaden-kitay.html", "text": "Спасителният щаб, който бе сформиран заради свлачище в китайската провинция  Съчуан заяви, че свлачище е унищожило 62 дома, а повече от 120 души липсват, предава Xinhua.\r\nСвлачище от висока част на планина в Тибетската автономна префектура Аба, унищожи селището Синмо в окръг Маосиян.\r\nПровинциалното правителство обяви най-високата степен на тревога при бедствие, и изпрати спасителни отряди на мястото.\r\nКъм момента повече от 1000 души със специални детектори сканират за оцелели.\r\nСвлачището е предизвикано от проливен дъжд. Симеон Миланов", "date": "2017-06-24", "title": "Xinhua: Над 120 души са изчезнали заради свлачище в югозападен Китай"}
{"url": "http://www.focus-news.net/news/2017/06/24/2408439/d-r-daniela-daritkova-v-smolyan-meditsinskata-ekspertiza-v-telk-shte-se-osashtestvyava-kakto-dosega-ot-lekari.html", "text": "Медицинската експертиза в ТЕЛК ще се осъществява както досега – от лекари. Това заяви председателят на здравната комисия в Народното събрание д-р Даниела Дариткова при откриването на фолклорен фестивал за хората с увреждания, който започна днес в Смолян, съобщиха от пресцентъра на ПП ГЕРБ. Повод за нейното изказване бе изявлението на инвалиди в областния град, че готвят протести, защото освидетелстването щяло да се прави от НОИ. Опасенията са им, че социални работници, а не лекари специалисти щели да определят дали, как и колко пенсия ще получават хората, загубили частично или напълно трудоспособността си. \r\n„Наредбата за медицинската експертиза, която беше атакувана и свалена в съда, е вече факт и във вторник ще бъде публикувана в държавен вестник. Процедурите, по които се получават ТЕЛК-ови решения, ще текат нормално и безпрепятствено за всички вас. Никаква промяна в системата на медицинската експертиза няма да се случи без вашето активно участие и без да бъде чуто вашето мнение“, подчерта д-р Дариткова. \r\nПредседателят на здравната комисия гарантира, че предвидените промени в законовата уредба са в интерес на хората, които действително имат специфични потребности.  \r\n„Ние искаме да реформираме системата на медицинската експертиза така, че тя да бъде достъпна именно за тези, които се нуждаят от нея - да получат те най-добрата оценка и най-добрата грижа, да премахнем отрицателните практики, които всички знаят, че съществуват за съжаление. Това е целта на реформата, която ще се прави. Тя ще бъде задължително с вашето участие, защото без вашата помощ няма как да намерим най-добрите решения, които трябва да са в интерес на добрата социална политика, обърната към действителните проблеми на нуждаещите се от тази политика хора“, каза д-р Дариткова.\r\nТя призова хората с увреждания да бъдат спокойни, че предстоящите промени задължително ще бъдат консултирани с тях. Пожела им да се насладят на фолклорния фестивал, да бъдат вдъхновени и да си тръгнат от Смолян с незабравими спомени.", "date": "2017-06-24", "title": "Д-р Даниела Дариткова в Смолян: Медицинската експертиза в ТЕЛК ще се осъществява както досега – от лекари"}
{"url": "http://www.focus-news.net/news/2017/06/24/2408443/afp-bregovata-ohrana-na-ispaniya-spasi-nad-200-migranti.html", "text": "Бреговата охрана на Испания спаси над 200 мигранти, които са се опитвали да прекосят морето от Северна Африка към Европа, предава AFP.\r\nГоворител на испанската държавна Морска спасителна служба заяви, че 224 души, са спасени от 5 лодки в Гибралтарския проток и Алборанско море, които разделят Мароко от Испания.\r\nПървите мигранти, са спасени в сутрешните часове. По-късно още 72 души са спасени, след като биват засечени от самолет на Фронтекс.  Симеон Миланов", "date": "2017-06-24", "title": "AFP: Бреговата охрана на Испания спаси над 200 мигранти"}
{"url": "http://www.focus-news.net/news/2017/06/24/2408446/vitsepremierat-valeri-simeonov-balgariya-e-obogatena-ot-etnicheskoto-raznoobrazie-no-ne-tryabva-da-dopuskame-dominirane-ili-privilegiya-na-koyto-i-da-bilo-etnos.html", "text": "И аз, в своето обръщение при откриването на фестивала „Живият огън на традициите“ СИМВОЛ И РИТУАЛ подчертах, че България е толерантна, в нея има разбирателство, но България трябва да изпълни завета на Левски – всички етноси трябва да се подчиняват на „единний българский закон“. Подтекстът е, че не трябва да се допуска доминиране или привилегия на който и да било етнос. Това заяви за Агенция „Фокус“ Заместник министър-председателят по икономическата и демографската политика Валери Симеонов, който присъстваше на Фестивала „Живият огън на традициите“ СИМВОЛ И РИТУАЛ в Котел. „Фестивалът се провежда за втора година. Организиран от кмета на Котел Коста Каранашев. Провежда се във възобновения парка на града, който е много красив и създава предразполагаща атмосфера”, обясни вицепремиерът Симеонов. Той обясни, че на фестивала 4 етноса представят своята етнография, традиции, кухня. „Това са българският народ, циганският етнос, турският етнос и каракачанския етнос. Фестивалът представя основно котелския регион, който е представен от тези 4 основни етноса. Там е и едно от местата, където в най-голяма степен са се задържали Каракачаните, които имат много интересен бит. Самият кмет на град Котел има такъв произход“, подчерта Симеонов. „Това е приятно зрелище и усещане, защото се потапяш в спецификата на всички от тези етноси и си даваш сметка, че България е до голяма степен обогатена от етническото разнообразие. То е било и в исторически план това. В годините на своя най-голям възход и величие Българската империя, защото тя така трябва да се назовава, се е простирала от Днепър до Берат и е обединявала различни етноси, които са имали задължението да служат на българската държава и да спазват българските закони“, допълни още Симеонов.\r\nИван ЛАЗАРОВ", "date": "2017-06-24", "title": "Вицепремиерът Валери Симеонов: България е обогатена от етническото разнообразие, но не трябва да допускаме доминиране или привилегия на който и да било етнос"}
{"url": "http://www.focus-news.net/news/2017/06/24/2408445/plovdiv-intenziven-e-trafikat-po-am-trakiya-v-oblastta.html", "text": "Интензивен е трафикът по участъка на АМ „Тракия“ в Пловдивска област. Това каза за Радио „Фокус“ – Пловдив дежурният в Областно пътно управление. По останалите основни направления движението се осъществява с нормална интензивност и без затруднения. Не са регистрирани пътнотранспортни произшествия в областта до този момент на деня. Дежурният посъветва водачите да шофират внимателно и със съобразена скорост в планинските райони, тъй като остава опасността от свличане на земна маса и от падащи на пътното платно камъни по направленията София-Карлово-Бургас, Троян-Кърнаре, Асеновград-Смолян, Юговско ханче-Югово-Лъки-Здравец, Смолян-Кричим-Стамболийски-път І-8, както и при проходите „Козница” и „Стражата”. Проходът Троян-Кърнаре все още е затворен за преминаване на камиони над 10 тона, заради ремонт на мост. До 30 юни е забранено движението на всички моторни превозни средства по ул. „Индустриална” в Асеновград, в участъка от кръстовището на ул. „Иван Вазов” до кръговото кръстовище на ул. „Васил Левски”. Движението до и от ул. „Иван Вазов” се осъществява по маршрут  ул. „Индустриална“ – ул. „Възрожденци” – ул. „Строител” – Околовръстен път. До 2 юли остава ограничено движението и по ул. „Александър Стамболийски” в Асеновград, в участъка от ул. „Любен Каравелов” до ул. „Асен Карастоянов”. Забранено е преминаването на тежкотоварни превозни средства с височина над 4 метра през тунелите по пътната отсечка Асеновград-Нареченски бани. Обходният маршрут е по пътя Кричим-Девин.\r\nТрафикът по главните градски булеварди в Пловдив също се извършва нормално и без затруднения. Не се отчита струпване на автомобили по възловите кръстовища. Преминаването през светофарните уредби се осъществява за около 2 минути.\r\nТони МИХАЙЛОВ", "date": "2017-06-24", "title": "Пловдив: Интензивен е трафикът по АМ „Тракия“ в областта"}
{"url": "http://www.focus-news.net/news/2017/06/24/2408447/blagoevgrad-dva-leki-avtomobila-sa-katastrofirali-na-am-struma-pri-otbivkata-za-selo-marikostinovo.html", "text": "Два леки автомобила са катастрофирали на АМ „Струма“ при отбивката за село Марикостиново. Това съобщи за Радио ‘‘Фокус’’ – Пирин дежурният служител в Областно пътно управление-Благоевград. При инцидента няма пострадали, нанесени са само материални щети. Катастрофата е станала около обяд. \r\nНатали СТЕФАНОВА", "date": "2017-06-24", "title": "Благоевград: Два леки автомобила са катастрофирали на АМ „Струма“ при отбивката за село Марикостиново"}
{"url": "http://www.focus-news.net/news/2017/06/24/2408444/gencho-genov-agronom-samo-dazhdovete-i-povishenata-vazdushna-vlazhnost-mogat-da-badat-prichiniteli-ili-da-sazdadat-usloviya-za-zabolyavaniya-na-ovoshtnite-darveta.html", "text": "Само дъждовете и повишената въздушна влажност могат да бъдат причинители или да създадат условия за заболявания на овощните дървета. Това каза за Радио „Фокус“ - Пирин Генчо Генов, агроном. „Всички плододаващи дръвчета, независимо какви са – дали са с меки плодове, а особено те – вишни, череши, сливи, праскови, кайсии, трябва да бъдат третирани с препарати против ранно кафяво гниене. Най-добрият препарат за тази цел е с метил токсин“, посочи той. По думите му твърдите плодове, които са семкови – ябълки, круши, дюли, трябва да бъдат третирани с препарат, който помага да се пребори струпясването. Генов отбеляза, че само такива препарати могат да помогнат при борбата с повишената въздушна влажност. Той допълни, че още през пролетта редуването на много слънчеви с много дъждовни дни е провокирало развитието на много болести при овошките. Генов подчерта, че при ябълките двете най-често срещани болести са струпясването и брашнестата мана, като и срещу двете болести третирането е неколкократно. Той добави, че при прасковата най-разпространеното заболяване също е брашнестата мана, а при сливата най-често срещаната болест е сачмянката.\r\nНатали СТЕФАНОВА", "date": "2017-06-24", "title": "Генчо Генов, агроном: Само дъждовете и повишената въздушна влажност могат да бъдат причинители или да създадат условия за заболявания на овощните дървета"}
{"url": "http://www.focus-news.net/news/2017/06/24/2408448/burgas-motorist-e-zaginal-pri-paten-intsident-mezhdu-pomorie-i-aheloy.html", "text": "Моторист е загинал при пътен инцидент между Поморие и Ахелой, съобщиха от пресцентъра на ОДМВР - Бургас. Вчера около 10.50 час на пътя между Поморие и Ахелой, в района на „Солниците”, случайно минаващ помориец забелязал в канавката мотоциклет и тяло на човек. Установено е, че трупът е на 22-годишния Д.Ц. от Поморие, а мотоциклета е – „Хонда CB 600 F”, с бургаска регистрация, закупен от Д.Ц. на 26 май т.г. с договор за покупко-продажба, но непрехвърлен в законовия срок. Датата, часа и причините за настъпилия тежък пътен инцидент са в процес на изясняване. По случая е образувано досъдебно производство.", "date": "2017-06-24", "title": "Бургас: Моторист е загинал при пътен инцидент между Поморие и Ахелой"}
{"url": "http://www.focus-news.net/news/2017/06/24/2408442/sofiya-pri-interes-ot-strana-na-desetki-zhiteli-i-gosti-na-stolitsata-proticha-parviyat-den-na-festivala-sofiya-disha.html", "text": "При интерес от страна на десетки жители и гости на столицата протича първият ден на фестивала „София диша“, предаде репортер на Агенция „Фокус“. В рамките на книжарницата на колела „Думи на 4 гуми“ от 17.00 часа любителите на българска литература ще могат да се срещнат с писателя Васил Панайотов - автор на книгата „Убиец“, а от 18.00 часа с поета Константин Трендафилов, автор на стихосбирките \"За кого се сещаш, когато се сещаш за някого\" и \"Затворисърце\". В рамките на фестивала Народният театър „Иван Вазов“ представя инициативата „Театър пред театъра“. \r\nНа 25 юни програмата в шестте обособени зони на фестивала продължава. В секцията „Кинопавилион“ ще бъдат излъчени 8 късометражни филма. Посетителите на „София диша“ ще имат възможност да се срещнат Георги Господинов и Тео Ушев - авторът на разказа „Сляпата вайша“ и режисьорът на късометражният анимационен филм, базиран на разказа, който бе номиниран за „Оскар“. \r\nБиляна ИВАНОВА", "date": "2017-06-24", "title": "София: При интерес от страна на десетки жители и гости на столицата протича първият ден на фестивала „София диша“"}
{"url": "http://www.focus-news.net/news/2017/06/24/2408450/veliko-tarnovo-remont-se-izvarshva-v-uchastak-ot-patya-mezhdu-oblastniya-tsentar-i-selo-kutsina.html", "text": "Ремонт се извършва в участък от пътя между областния център и село Куцина. Движението е преустановено в свободната лента в отсечката от км 90+400 до км 115+000, където се реконструира банкетът. На конкретните места има  сигналисти, които регулират трафика. Дейностите трябва да приключат до края на месеца. Това съобщиха за Радио „Фокус” – Велико Търново от пресцентъра на Областно пътно управление. Условията за пътуване в региона са добри. Времето е предимно слънчево и ясно. Трафикът  е интензивен, но движението се осъществява нормално. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище yчастък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2017-06-24", "title": "Велико Търново: Ремонт се извършва в участък от пътя между областния център и село Куцина"}
{"url": "http://www.focus-news.net/news/2017/06/24/2408426/guardian-desetki-semeystva-ot-opasnite-sgradi-v-kamdan-otkazvat-da-se-evakuirat.html", "text": "Властите в Камдън се опитват да убедят няколко десетки семейства да се евакуират, предава Guardian.\r\nПовече от 80 домакинства отказаха да напуснат домовете си. Сред тях има хора в неравностойно положение, както и възрастни.  Министър-председателят Тереза Мей заяви, че сградите в Камдън имат проблеми не само с външната облицовка, но и с други неща, които компрометират безопасността на жителите. Симеон Миланов", "date": "2017-06-24", "title": "Guardian: Десетки семейства от опасните сгради в Камдън отказват да се евакуират"}
{"url": "http://www.focus-news.net/news/2017/06/24/2408451/mvr-intenziven-e-trafikat-na-gkpp-kulata-i-gkpp-kapitan-petko-voyvoda.html", "text": "Интензивен е трафикът на ГКПП \"Кулата\" и ГКПП \"Капитан Петко войвода\". Това съобщиха за Агенция \"Фокус\" от МВР. Няма данни за образували се опашки.", "date": "2017-06-24", "title": "МВР: Интензивен е трафикът на ГКПП \"Кулата\" и ГКПП \"Капитан Петко войвода\""}
{"url": "http://www.focus-news.net/news/2017/06/24/2408453/vratsa-katastrofa-mezhdu-lek-avtomobil-i-avtobus-e-stanal-na-patya-v-blizost-do-myastoto-kadeto-se-provezhda-folklorniyat-sabor-ledenika.html", "text": "Катастрофа между лек автомобил и автобус е станал на пътя в близост до мястото, където се провежда фолклорният събор \"Леденика\", предаде репортер на Агенция \"Фокус\".По първоначална информация няма пострадали при катастрофата, а нанесените щети са само материални, но към мястото на инцидента пътуват линейка, полиция и пожарна. \"Фокус\" призовава шофьорите да се движат със съобразена скорост в района на инцидента.\r\nЛюба АЛЕКСИЕВА", "date": "2017-06-24", "title": "Враца: Катастрофа между лек автомобил и автобус е станал на пътя в близост до мястото, където се провежда фолклорният събор \"Леденика\""}
{"url": "http://www.focus-news.net/news/2017/06/24/2408455/desislava-kostadinova-gerb-komisiyata-za-nablyudenie-na-prihodnite-agentsii-i-borba-sas-sivata-ikonomika-i-kontrabandata-provezhda-sreshti-s-vazhni-za-byudzheta-branshove.html", "text": "През този месец в Комисията за наблюдение на приходните агенции и борба със сивата икономика и контрабандата провеждаме срещи с браншове, важни за бюджета – цигари, алкохол, горива. Това каза за Радио „Фокус” – Пазарджик Десислава Костадинова, народен представител от ГЕРБ и член на комисията. „На заседанието, което се проведе на 8 юни, имахме среща с Българската асоциация за тютюневи изделия, след това с Националната лозаро-винарска компания. Последното заседание на нашата комисия за месец юни по програма трябва да завърши със среща със Съюза на пивоварите в България”, допълни Костадинова. По думите й през миналата година като сектор тютюнът е вкарал приходи от 2,3 милиарда лева в бюджета, а горивата – 2,1 милиарда. „Алкохолът и бирата са донесли на бюджета съответно 214 милиона и 81 милиона лева. На заседанията, на които се запознаваме с браншовете, разглеждаме основните въпроси, касаещи съответния отрасъл, свързани с прилагането на акцизното и данъчното законодателство. Разбира се, говорим за основните рискове, касаещи съответния отрасъл, свързани с контрабандата и сивата икономика. Целта е от тези срещи да започнат законодателни промени или подобряване на практиката за съответните приходни агенции с цел противодействие на контрабандата и сивата икономика”, коментира народният представител.\r\nТеодора ДИМИТРОВА", "date": "2017-06-24", "title": "Десислава Костадинова, ГЕРБ: Комисията за наблюдение на приходните агенции и борба със сивата икономика и контрабандата провежда срещи с важни за бюджета браншове"}
{"url": "http://www.focus-news.net/news/2017/06/24/2408452/pregled-na-mezhdunarodnite-novini-do-18-chasa-agentsiya-fokus.html", "text": "Френската журналистка Вероник Робер, почина от раните си.\r\nПри самоубийствените атентати в иракския град Мосул, при който загинаха най-малко трима и повече от 11 бяха ранени, една от жертвите вече и френската журналистка Вероник Робер. Тя беше транспортирана до болница в Париж, но по-късно е починала.\r\n*** Катар изгони от страната общо 45 турски граждани, за които Анкара твърди, че имат съпричастност към т.нар. „Терористична организация на гюленистите/Паралелна държавна структура” (ФЕТО/ПДС). При влизането им на турска територия всичките те незабавно са задържани. Това е станало на летище „Сабиха Гьокчен” край Истанбул, посочва още изданието.\r\n*** Четири арабски държави, които наложиха дипломатическа изолация на Катар обявиха ултиматум към Доха, да закрие телевизията \"Ал Джазира\".\r\nСаудитска Арабия, Египет, Бахрейн и Обединените арабски емирства са изпратили списък от 13 точки с искания към малката, но богата държава Катар, насочени към външнополитическите й действия.\r\nОфициален говорител от външното министерство на Кувейт, държавата, която в момента играе ролята на медиатор в дипломатическия спор, заяви, че ще продължи да посредничи и ще се стреми да запази преговорите между държавите от Перийския залив и най-вече Иран да продължат.\r\n*** Хиляди жители на над 650 апартамента в Лондон бяха евакуиран, заради притеснения за възможността от избухване на пожар .\r\nЧетири от петте сгради в „Чалкотс Естейтс“ в Камдън, бяха определени като опасни, след като се разбра, че използват същата външна облицовка като „Гренфел тауър“.\r\nПри проверки на властите се оказа, че 27 високи сгради в 15 района не издържат на тестовете за безопасност, които бяха направени след пожара в „Гренфел тауър“.\r\nЧетири хиляди жители от петте сгради в „Чалкотс естейтс“ бяха евакуирани. Само една от сградите е издържала на тестовете за безопасност.\r\n***Властите в Камдън се опитват да убедят няколко десетки семейства да се евакуират.\r\nПовече от 80 домакинства отказаха да напуснат домовете си. Сред тях има хора в неравностойно положение, както и възрастни.  Министър-председателят Тереза Мей заяви, че сградите в Камдън имат проблеми не само с външната облицовка, но и с други неща, които компрометират безопасността на жителите.\r\n*** Въоръжените сили на Ирак отвориха безопасни коридори за евакуирането на стотици цивилни от Стария град на Мосул .\r\nТренирани от американски инструктори специални отряди, обучени за градски боеве, са насочили настъплението си към две перпендикулярни улици, които се срещат в сърцето на Стария град. Целта е да се изолират бойците на „Ислямска държава“ в четири откъснати един от друг „чувала“.\r\nОт ООН предупредиха, че се увеличава броят на цивилните жертви в гъсто населения Стар град.\r\n*** Спасителният щаб, който бе сформиран заради свлачище в китайската провинция  Съчуан заяви, че свлачище е унищожило 62 дома, а повече от 120 души липсват.\r\nСвлачище от висока част на планина в Тибетската автономна префектура Аба, унищожи селището Синмо в окръг Маосиян.\r\nПровинциалното правителство обяви най-високата степен на тревога при бедствие, и изпрати спасителни отряди на мястото.\r\nКъм момента повече от 1000 души със специални детектори сканират за оцелели.\r\nСвлачището е предизвикано от проливен дъжд.\r\n***Бреговата охрана на Испания спаси над 200 мигранти, които са се опитвали да прекосят морето от Северна Африка към Европа.\r\nГоворител на испанската държавна Морска спасителна служба заяви, че 224 души, са спасени от 5 лодки в Гибралтарския проток и Алборанско море, които разделят Мароко от Испания.\r\nПървите мигранти, са спасени в сутрешните часове. По-късно още 72 души са спасени, след като биват засечени от самолет на Фронтекс.\r\n*** Трима журналисти са загинали от раните си, след самоубийствен атентат в Мосул.\r\nВероника Роберт на 54 е френска журналистка. Колегата й Стефан Виленове, както и кюрдският журналист Бахтиар Хадад също са загинали при инцидента.\r\n„Твърде много надгробни камъни в гробището на великите репортери“, заяви Кристоф Делоар, главен секретар на „Репортери без граници“.\r\nЖурналистите са били с Иракската армия в район, контролиран от „Ислямска държава“, когато взривът се е случил. Те са работили за френския телевизионен канал „France 2“.\r\nЧетвърти журналист, Самюъл Форей бе ранен. \r\nИракските въоръжени сили са на финала от офанзивата си срещу „Ислямска държава“ в Мосул.", "date": "2017-06-24", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/24/2408454/prezidentat-rumen-radev-proektite-za-modernizatsiya-na-vaorazhenite-sili-tryabva-da-badat-sapatstvani-ot-programi-za-industrialno-satrudnichestvo.html", "text": "Проектите за модернизация на Въоръжените сили и особено на този за придобиването на нов тип боен самолет за Българските ВВС, трябва да бъдат съпътствани от програми за индустриално сътрудничество и офсет. Това заяви днес президентът Румен Радев пред журналисти, съобщиха от прессекретариата на държавния глава. Президентът посочи, че това не са просто проекти на Министерството на отбраната, а проекти на България и трябва да бъде постигнат максимален ефект. „Трябва да има разкрити нови работни места и то в областта на високите технологии. Силно се надявам, че правителството ще направи всичко възможно това задължително условие да бъде спазено“, коментира държавният глава.  \r\nПрезидентът оцени високо усилията на Министерството на отбраната и на правителството за спазване на поетите ангажименти на заседанието на Консултативния съвет за национална сигурност от 30 май 2017 г. „Има разбиране, конкретна дейност, за да бъдат готови плановете за проектите за модернизация в зададените срокове. Поет е ангажимент да се разгледат основно всички препоръки на военната експертиза и на тяхна база да се вземе в най-скоро време политическото решение. Мисля, че то вече се разглежда, надявам се скоро да бъде обявено“, каза държавният глава. Румен Радев уточни, че това е свързано с разсроченото заплащане на двата проекта, които вече имат гарантирано финансиране – придобиването на изтребители и кораби, за да може да се пристъпи и към проекта за бронираните бойни машини. „Той също е изключително важен и  тези три проекта трябва да вървят заедно“, заяви държавният глава. Помолен да коментира думите на министър-председателя, че се очакват трудни преговори по проектите за модернизация на Въоръжените сили и че дори може да бъде свален от власт, президентът Радев подчерта, че  „преговорите винаги са трудни и за придобиването на нов изтребител се водят в рамките на поне пет-шест месеца. Ние трябва да защитим нашия интерес.“ Държавният глава беше категоричен, че ако българското правителство изиграе добре своите карти, то не само, че няма да бъде свалено от власт, а ще се стабилизира. „Става дума за високи технологии и поемане на ангажимент от държавата, с която ще сключим споразумение, да инвестира именно в такива технологии“, призова отново Румен Радев.  \r\nВ отговор на въпрос за публикувания в медиите запис с думи на Бетина Жотева, която от 2015 г. е член на Съвета за електронни медии от президентската квота, Румен Радев подчерта, че „има наистина логичен ход, който да защити авторитета на институцията и  личното достойнство на госпожа Жотева. Оттук нататък е въпрос на неин личен морален избор“, заяви държавният глава.", "date": "2017-06-24", "title": "Президентът Румен Радев: Проектите за модернизация на Въоръжените сили трябва да бъдат съпътствани от програми за индустриално сътрудничество"}
{"url": "http://www.focus-news.net/news/2017/06/24/2408456/prezidentat-rumen-radev-ne-vizhdam-dostatachno-politicheska-volya-za-borba-s-koruptsiyata-po-visokite-etazhi-na-vlastta.html", "text": "В България ще има истинска правосъдна реформа, когато бъде създаден единен орган с изрични правомощия за борба с корупцията по високите етажи на властта. Това заяви президентът Румен Радев днес, в отговор на журналистически въпрос, съобщиха от прессекретариата на държавния глава. Президентът определи като „димна завеса“ изместването на темата за предлаганите и осъществявани промени в българското правосъдие с опита да се фокусира общественото внимание върху изправността на автомобилите на Националната служба за охрана.   \r\n„В концепцията за съдебна реформа и дори в предлагания от есента антикорупционен закон липсва най-важното – не виждам достатъчно политическа воля за борба с корупцията по високите етажи на властта“, заяви президентът.   \r\nРумен Радев припомни, че преди няколко дни е приключила поредицата от  негови консултации с всички отговорни ръководители в съдебната ни система и открои най-важната промяна, отчетена от представителите на правосъдието. „За първи път имаме пряк дистанционен избор за членовете на Висшия съдебен съвет. Това означава хората в тази система да преценяват сами без натиск отвън“, заяви президентът. Най-важното условие за ефективността на една система са професионализмът и моралните качества на магистратите, добави държавният глава.   \r\nВ отговор на въпрос за въвеждането на румънския антикорупционен модел у нас, президентът беше категоричен, че „България не може директно да подбира модели. Крайно време е да се сдобием с много точно структуриран орган, който да реши въпросите по събиране и анализ на информация, разследване, подготовка на обвинение. Такова обвинение, което да издържа в съда“, посочи президентът. Според държавния глава в този орган трябва да влизат служители от ДАНС, разследващи полицаи, специалисти по информационни технологии, в областта на банковото и финансовото дело. „Тези хора, събрани в един екип, с достатъчно правомощия и високи заплати, трябва да разровят всички крупни съмнителни обществени поръчки, да гледат много внимателно в това, което в момента се случва“, призова Румен Радев. Според държавния глава страната ни се нуждае от подобен орган, който да дисциплинира политическата класа, защото без ефективна борба с корупцията е невъзможно да се постигне голям икономически напредък, ръст на БВП, достатъчно добър климат за инвестиции, високо качество и стандарт на живот.   \r\nПрезидентът заяви, че ще проведе нови срещи със заместник-министър председателя по правосъдната реформа Екатерина Захариева и ще отстоява идеята за създаването именно на единен орган за борба с корупцията по високите етажи на властта, а не за  приемането на раздут закон, който да гарантира профилактика. „През изминалата година в Румъния има отнето имущество на стойност 667 млн. евро и директно 227 млн. евро са върнати в държавния бюджет от разкрити корупционни схеми, а в България от дейността на КОНПИ приходите са 18 милиона лева“, коментира Румен Радев.  \r\nДържавният глава уточни и че не бяга от своята отговорност по отношение на НСО, но в никакъв случай не може да погазва закона. „Контролните функции на президента по отношение на НСО са вменени по закон в специална комисия към парламента“, подчерта президентът Радев и добави, че има добра комуникация със Службата, така че върху нейната работа да бъде осъществяван реален и ефективен контрол.", "date": "2017-06-24", "title": "Президентът Румен Радев: Не виждам достатъчно политическа воля за борба с корупцията по високите етажи на властта"}
{"url": "http://www.focus-news.net/news/2017/06/24/2408457/burgas-sadat-ostavi-v-aresta-mazha-darzhal-za-zalozhnitsi-mayka-si-i-sina-si.html", "text": "Съдът остави в ареста 36-годишния Мартин Жеков, който се барикадира в апартамент в Бургас и държа за заложници повече от 20 часа 3-годишния си син и 75-годишната си майка, предаде бТВ. Мъжът бе задържан в четвъртък след намеса на специални части на МВР. Участие в спасителната акция взеха психолози, пожарникари и други. Накрая полицаите са атакували апартамента през прозореца. Съобщение за семеен скандал в полицията е получено още в сряда тази седмица. При идването на органите на реда от дома е изведена жената, с която Мартин Жеков живеел на семейни начала. След нея мъжът залостил вратата на жилището с дървена преграда.\r\nПред съда днес той отрече да е отвличал сина си или да е държал майка си затворена против волята ѝ. Обвинението, повдигнато срещу Мартин Жеков, е за отправени заплахи към полицейски служители и отказ да изпълни тяхно разпореждане.", "date": "2017-06-24", "title": "Бургас: Съдът остави в ареста мъжа, държал за заложници майка си и сина си"}
{"url": "http://www.focus-news.net/news/2017/06/24/2408458/futbol-ivan-perishich-e-vazmozhna-transferna-optsiya-za-yuventus.html", "text": "Агентът на играча от миланския „Интер“ Иван Перишич, е заявил, че смята да предложи хърватския играч на „Ювентус“. Напоследък името на хърватина се свързва с „Манчестър Юнайтед“, които са готови да платят голяма сума за него преди следващия сезон. Въпреки това, „Юнайтед“ не искат да платят 44 милиона лири, колкото е цената му поради, което в наддаването влезе и „Ювентус“.", "date": "2017-06-24", "title": "Футбол: Иван Перишич е възможна трансферна опция за „Ювентус“"}
{"url": "http://www.focus-news.net/news/2017/06/24/2408427/yeni-safak-katar-smyata-che-spisakat-s-iskaniya-na-sauditska-arabiya-i-sayuznitsite-y-ne-e-razumen-i-izpalnim.html", "text": "Катар заяви, че списъкът с искания от страна на Саудитска Арабия, Бахрейн, ОАЕ и Египет, който бе поставен като условие за спиране на блокадата, не е „разумен“ и „изпълним“, предава Yeni Safak.\r\nШейх Юсуф бин Ахмед, който е директор на Правителствения комуникационен център каза, че блокадата значи „да се ограничи суверенитетът на Катар, и да има вмешателство във външната му политика“.\r\nЮсуф бин ахмед заяви, че държавният секретар на САЩ Рекс Тилърсън е призовал Саудитска Арабия и съюзниците й, да представят „разумни и изпълними“ искания към Доха. Симеон Миланов", "date": "2017-06-24", "title": "Yeni Safak: Катар смята, че списъкът с искания на Саудитска Арабия и съюзниците й не е „разумен“ и „изпълним“"}
{"url": "http://www.focus-news.net/news/2017/06/24/2408459/gencho-genov-agronom-borbata-s-vreditelite-po-ovoshtnite-dravcheta-stava-s-preparati-s-niski-karantinni-srokove.html", "text": "Борбата с вредителите по овощните дръвчета става с препарати с ниски карантинни срокове. Това каза за Радио „Фокус“ – Пирин Генчо Генов, агроном. Той посочи, че един от тези неприятели е ябълко-плодовият червей. Генов обясни, че с такива препарати се пръскат дръвчетата, чието зреене предстои, като късните череши и ранните кайсии например. Той отбеляза, че тези препарати са интервални, което означава, че в период за 10 дни овощните дръвчета трябва да се пръскат с от 2 до 4 мл. на 10 литра вода. Генчо Генов подчерта, че най-често земеделските производители имат проблем с листните въшки или пък с червените листни петна. По думите му за листни въшки се предлагат и препарати, които се използват и за борба с колорадския бръмбар при картофите. Генов заяви, че борбата срещу листните въшки трябва да се води редовно, тъй като в противен случай може да се стигне до получаване на по-малко и по-нискокачествена плодова реколта. Той допълни, че икономически най-опасните видове листни въшки по овошките са зелена ябълкова листна въшка, зелена цитрусова листна въшка, ябълково-живовлекова листна въшка, червеногалова листна въшка, ябълково-житна листна въшка, крушова листна въшка и кръвна въшка. Агрономът добави още, че листните въшки развиват над 10 поколения през годината, което показва и тяхното постоянно присъствие в овощната градина. По думите му веднага след като се установи, че дръвчетата са нападнати от листни въшки, трябва да се предприемат мерки, като не бива да се допуска листата на дърветата да се завият, тъй като тогава борбата е много по-трудна.\r\nНатали СТЕФАНОВА", "date": "2017-06-24", "title": "Генчо Генов, агроном: Борбата с вредителите по овощните дръвчета става с препарати с ниски карантинни срокове"}
{"url": "http://www.focus-news.net/news/2017/06/24/2408465/predstoyashti-sabitiya-v-stranata-za-25-yuni-agentsiya-fokus.html", "text": "***\r\nОт 10.00 часа в Южния Парк Българското национално радио организира първия летен Радио Парк Фест. На сцената на Голямата поляна ще излязат едни от най-добрите български поп, рок, фънк и хип-хоп изпълнители и популярни водещи от ефира на БНР. \r\n***\r\nОт 14.00 часа, в зала „Мецанин“ (ул. „Ангел Кънчев“ 2 – вход от пл. „Гарибалди“), Синдикална федерация на служителите на МВР ще проведе пресконференция на тема: „Възнагражденията в МВР и кризата в системата. Какви ще са бъдещите действия на СФСМВР?“.\r\n***\r\nОт 16.00 до 19.00 часа пред Народен театър „Иван Вазов“ ще проведе пърформанс на Милен Андреeв „Contact drawing“. \r\n***\r\nОт 18.00 часа на езерото в квартал \"Дружба\" - 1, от южната страна на Дом на културата „Искър“ ще се проведе Литературна вечер, посветена на Вишеградската четворка – съвременна проза от Унгария.\r\n***\r\nОт 19.00 часа на лятната естрада-сцена в Борисовата градина ще се състои концерт на Софийския духов оркестър. \r\n***\r\nОт 10.00 часа ще бъде открита изложба с детски рисунки от Националния конкурс  \"Моят любим герой от творчеството на Елин Пелин“ и детския пленер \"Еко работилници\". Събитията са по повод 140-годишнината от рождението на писателя Елин Пелин.\r\n***\r\nОт 19.00 часа на пл. Акад. Николай Хайтов“ ще започна Втората фестивална вечер на Фестивал на сватбените оркестри и модерни атракции, свързани със сватбените тържества – Асеновград 2017. Тогава ще бъдат наградени най-добрите оркестър, инструменталист и певец.\r\n***\r\nОт 10.00 часа в зала \"Ал Г. Коджакафалията\" на Културен център \"Морско казино\"\r\nще бъде открита изложбата \"Подводен свят - екзотични аквариумни рибки\".\r\n***\r\nОт 18.30 часа на пл. „Тройката“ в Бургас ще „изпълзят“ нетипично големи насекоми. Според запознати, те ще са от вида Phyllocrania paradoxa – богомолка, а на ръст ще достигат 6 метра. Разходката на буболечките е последното атрактивно събитие от тазгодишното издание на фестивала за съвременно изкуство „Включи града“, но и заявка да очаквате от него нови незабравими преживявания догодина.\r\n***\r\nОт 20.00 часа в зала 1 на Фестивален и конгресен център ще се състои концерт на Варненската филхармония, с който ще бъде открита основната програма на Международния музикален фестивал „Варненско лято” 2017.\r\n***\r\nВ околностите на Петропавловски манастир продължава провеждането на XIV-ти  Национален Петропавловски събор на народното творчество.\r\n***\r\nОт 10.00 часа в местността „Леденика“ ще започне втория ден на Националния фолклорен събор „Леденика“. От 13.30 часа ще бъде пресъздаден ритуалът на автентична Северняшка сватба.\r\n***\r\nОт 10.30 часа в село Бараково в двора на бившата книжно-мукавена фабрика, известна като Балабановата фабрика, ще бъде открит музей „Иван Т. Балабанов“. \r\n***\r\nОт 18.30 часа в Цар Симеоновата градина ще се състои концерт на Духов оркестър – Пловдив. \r\n***\r\nОт 19.30 часа в Дома на културата „Борис Христов“ ще се състои гала концерт, с  който ще се закрие 14-ти Международен фестивал за Франкофонска песен „Златен ключ“.\r\n***\r\nОт 10.00 часа на Амфитеатъра в Новия център Под патронажа на евродепутата от ГЕРБ/ЕНП Владимир Уручев и Министерство на културата в Смолян ще се проведе 5-тия Национален фолклорен фестивал на инвалидите.\r\n***\r\nОт 10.30 часа ще се проведе традиционната историческа възстановка „Форсирането на река Дунав и освобождението на Свищов“, с участието на военно формирование 28880 – гр. Белене и доброволци от цяла България, под ръководството на Национален клуб „Традиция“. Събитието е част от честванията за 140-годишнината от освобождението на града.", "date": "2017-06-24", "title": "Предстоящи събития в страната за 25 юни (Агенция „Фокус)"}
{"url": "http://www.focus-news.net/news/2017/06/24/2408464/boks-daniel-asenov-specheli-evropeyskata-titla-v-harkov.html", "text": "Харков Даниел Асенов триумфира с европейската титла по бокс за мъже в категория до 52 кг от шампионата в Харков, Украйна. Във финалната среща Тайсъна, както всички го наричат, победи по точки англичанина Дийн Фаръл с 3:2 съдийски гласа – 29:28, 28:29, 30:27, 27:30, 29:28.\r\nЗа 20-годишния Асенов това е 4-о европейско злато от общо 5 изиграни финала на шампионати на Стария континент. През 2013 г. той за пръв път стана шампион при юношите на първенството в Анапа (Русия). Година по-късно загуби финала в Загреб при младежите от Мохамед Али (Вбр), когото разби в спора за титлата при мъжете в Сомоков през 2015 г.\r\nТова е втора евротитла за Тайсъна от Кукорево за годината, тъй като през март той стана шампион за мъже до 22 г. в Браила (Румъния). В края на февруари пък Асенов спечели международния турнир за купа „Странджа“ в София.", "date": "2017-06-24", "title": "Бокс: Даниел Асенов спечeли европейската титла в Харков"}
{"url": "http://www.focus-news.net/news/2017/06/24/2408460/burgas-zhena-e-prieta-v-koma-v-burgaskata-bolnitsa-sled-intsident-vav-vodata-kray-severniya-plazh-v-primorsko.html", "text": "Жена е приета в кома в Бургаската болница след инцидент на Северния плаж в Приморско. Това съобщиха за Агенция „Фокус“ от ОДМВР – Бургас. В 15. 15 часа е подаден сигнал за инцидент с жена във водата на Северния плаж в Приморско. Спасителят е извадил жената в неадекватно състояние. По най-бързия начин жената е откарана в Бургаска болница, където е приета в отделение „Реанимация“ в кома. Към момента самоличността ѝ не е установена има вероятност да е чужденка. \r\nДеница КИТАНОВА", "date": "2017-06-24", "title": "Бургас: Жена е приета в кома в Бургаската болница след инцидент във водата край Северния плаж в Приморско"}
{"url": "http://www.focus-news.net/news/2017/06/24/2408463/pazardzhik-prodalzhavat-proverkite-na-obshtinskite-depa-za-neopasni-otpadatsi-v-oblastta.html", "text": "Продължават проверките на общинските депа за неопасни отпадъци в Пазарджишко, съобщиха от РИОСВ – Пазарджик. През месец май са извършени планови проверки на общинските депа за неопасни отпадъци в градовете Септември и Велинград, които са в експлоатация до изграждане на регионално депо. Не са констатирани нарушения. Дадено е предписание на оператора на общинско депо – Велинград. При проверка по жалба в село Лесичово относно експлоатацията на общинско депо – Лесичово, са дадени 2 предписания във връзка с приемането и третирането на отпадъците с цел минимизиране на образувания биогаз. След проверка по сигнал за обгазяване на село Капитан Димитриево от близкото общинско депо – Пазарджик е установено, че сигналът е неоснователен. На място е констатирано самозапалване на биогаз. Извършените аварийни измервания на качеството на атмосферния въздух не са показали превишение на допустимите концентрации.", "date": "2017-06-24", "title": "Пазарджик: Продължават проверките на общинските депа за неопасни отпадъци в областта"}
{"url": "http://www.focus-news.net/news/2017/06/24/2408468/bisera-borisova-psiholog-problemi-v-lichnoto-razvitie-sa-nay-chestite-prichini-koito-vodyat-do-samoubiystva-pri-detsata.html", "text": "Проблеми в личното развитие са най-честите причини, които водят да самоубийства при децата. Това каза за Радио „Фокус“ – Пирин Бисера Борисова, психолог. По думите ѝ има и други фактори, които могат да подтикнат даден човек към подобно действие. „Причините могат да са много различни и могат да бъдат свързани с определени социални фактори, дори културни и религиозни норми, които се налагат в обществото. Преди всичко според мен обаче тръгват от едно по-дълбоко разстройство на личността, за което могат да се появят различни причини в хода на съзряването на детето и юношата“, каза още Борисова. \r\nТя обясни още, че децата, склонни към самоубийство, показват различни психически, физически и социални признаци. По думите ѝ, ако едно дете е по-малко, тези признаци могат да се забележат в рисунките му, които са в черни краски и изглеждат зловещи. „Също така да изказва открито намерение за посегателство върху себе си, дори да опитва да се наранява физически, да се порязва. Можем да видим тези признаци и в рисково поведение, нещо което може да го нарани. Също така в писане на писма, в които споменава, че се чувства зле, иска да напусне света, чувства се ненужно и нежелано, не вижда някаква перспектива пред себе си. Оттегляне от света, от семейство, от приятели, затваряне в себе си“, каза още Борисова. Тя добави, че има и физически признаци. „Рязко покачване на теглото, неглежиране на външния вид или прекалено обръщане на внимание. Можем да вземем под внимание появата на агресивно поведение, промяна в навиците, в настроението. Склонните да се самоубият може да изкажат заплахи, което може да бъде пренебрегнато от един родител“, коментира Борисова. По думите ѝ друг признак е промяна в съня, липса на фокус на внимание в училище, спад в оценките, оттегляне от социални дейности или спорт, които са били любими преди това.\r\nПсихологът отбеляза, че ако дете е направило опит за самоубийство, то задължително е да се потърси помощ от психиатър. „Не трябва да се неглижират нещата. Трябва да има и здрава и любяща семейна среда, като трябва да се ограничи достъпът до вредни вещества - алкохол, наркотици“, каза още Борисова. Тя добави, че за да предотвратим подобни инциденти, то хубаво е добре да познаваме децата си, но и да ги наблюдаваме. „Трябва да направим така, че да предразположим детето си за един топъл разговор, в който ние да предадем нашата любов, а то да усети, че е обичано и желано, ценно и разбрано. Трябва да фокусираме вниманието му върху нещо позитивно. Да усети нашата подкрепа и не е само. Не трябва да има и нотка на осъждане, защото за да се стигне до тук означава, че то страда много“, коментира Борисова. Според нея това е един човек в беда, а най-силното оръжие е любовта, която се показва. „Спортът в тези моменти също помага изключително много, защото тогава се разтоварва психиката. Тийнейджърските години са много важни и преломни за нашите деца и юноши, затова трябва да бъдем разбиращи и да ги насочим към някаква социална ангажираност“, отбеляза Борисова. Тя допълни, че децата трябва да общуват с много хора, а ако може да бъдат подбрани по-светли и по-позитивни контакти ще е от голямо значение. „Понякога забравяме, че е нужно да даваме достатъчно време и начин за емоционално изразяване и разтоварване. Това важи за всички възрасти“, подчерта Борисова.\r\nЛивия НИНОВА", "date": "2017-06-24", "title": "Бисера Борисова, психолог: Проблеми в личното развитие са най-честите причини, които водят до самоубийства при децата"}
{"url": "http://www.focus-news.net/news/2017/06/24/2408449/cnn-trima-sa-zaginalite-zhurnalisti-pri-vzriva-v-mosul.html", "text": "Трима журналисти са загинали от раните си, след самоубийствен атентат в Мосул, предава CNN.\r\nВероника Роберт на 54 е френска журналистка. Колегата й Стефан Виленове, както и кюрдският журналист Бахтиар Хадад също са загинали при инцидента.\r\n„Твърде много надгробни камъни в гробището на великите репортери“, заяви Кристоф Делоар, главен секретар на „Репортери без граници“.\r\nЖурналистите са били с Иракската армия в район, контролиран от „Ислямска държава“, когато взривът се е случил. Те са работили за френския телевизионен канал „France 2“.\r\nЧетвърти журналист, Самюъл Форей бе ранен. \r\nИракските въоръжени сили са на финала от офанзивата си срещу „Ислямска държава“ в Мосул. Симеон Миланов", "date": "2017-06-24", "title": "CNN: Трима са загиналите журналисти при взрива в Мосул"}
{"url": "http://www.focus-news.net/news/2017/06/24/2408467/futbol-uotford-plashta-8-miliona-za-irgach-ot-derbi.html", "text": "ФК „Уотфорд“ подписа договор с Уил Хюджес от „Дерби“ за 8 милиона лири. Срокът на договора е 5 години. Англичанинът, който е на 22 години, в момента играе с националния отбор на Англия за лица под 21 г. на Европейския шампионат в Полша. Той ще се присъедини към „Уотфорд“ след връщането си.", "date": "2017-06-24", "title": "Футбол: „Уотфорд“ плаща 8 милиона за иргач от „Дерби“"}
{"url": "http://www.focus-news.net/news/2017/06/24/2408469/nimh-utre-shte-e-predimno-slanchevo-s-maksimalni-temperaturi-mezhdu-31-i-36.html", "text": "През нощта времето ще бъде ясно. Утре ще е предимно слънчево, след обяд в равнините и низините – горещо. Временни увеличения на облачността ще има в следобедните часове над южните и източните райони. Валежи не се очакват. Максималните температури ще са предимно между 31° и 36°, малко по-ниски ще са по Черноморието. Атмосферното налягане е близко до средното за месеца, през деня слабо ще се понижи. Това съобщи за Агенция „Фокус” дежурният синоптик Анна Дякова в Националния институт по метеорология и хидрология (НИМХ) към Българска академия на науките (БАН).\r\nНад Черноморието ще е предимно слънчево, с временни увеличения на облачността в следобедните часове. Ще духа слаб югоизточен вятър. Максимални температури на въздуха: 27-30°. Температурата на морската вода е 21-25°. Вълнението на морето ще е около 2 бала. Над планините ще преобладава слънчево време. В следобедните часове ще има временни увеличения на облачността, по-значителни над Родопите. Превалявания са малко вероятни. По билата ще духа слаб северозападен вятър.  Максималната температура на височина 1200 метра ще е около 25°, на 2000 метра – около 19°.\r\nПрез следващите три дни времето ще е предимно слънчево, около и след обяд в низините - горещо. Максималните температури ще са предимно между 30° и 35°. Над западните и планинските райони ще се развива купеста облачност, на отделни места ще превали и прегърми.", "date": "2017-06-24", "title": "НИМХ: Утре ще е предимно слънчево с максимални температури между 31° и 36°"}
{"url": "http://www.focus-news.net/news/2017/06/24/2408470/anadolu-agency-petima-atentatori-sa-arestuvani-v-yuzhna-turtsiya.html", "text": "Петима заподозрени в планирането на самоубийствен атентат, са арестувани в турската провинция Хатай, предава Anadolu Agency.\r\nВ изявления от офиса на губернатора на Хатай заявиха, че двама от заподозрените са турци, а трима сирийски граждани, за които се предполага, че са изпратени в Турция от Сирия, за да извършат самоубийствена терористична атака. Арестувани са близо до границата със Сирия. Симеон Миланов", "date": "2017-06-24", "title": "Anadolu Agency: Петима атентатори са арестувани в южна Турция"}
{"url": "http://www.focus-news.net/news/2017/06/24/2408486/futbol-ludogorets-pobedi-zenit-s-10-v-kontrolen-mach.html", "text": "Лудогорец победи с 1:0 руския Зенит в контролна среща играна в Австрия.\r\nЕдинственото попадение бе отбелязано в 23-та минута от Сисиньо. Виктор Турмаков", "date": "2017-06-24", "title": "Футбол: Лудогорец победи Зенит с 1:0 в контролен мач"}
{"url": "http://www.focus-news.net/news/2017/06/24/2408487/veliko-tarnovo-kontsertat-140-godini-svobodno-tvorchestvo-sabra-stotitsi-hora-na-pl-aleko-v-svishtov.html", "text": "Концертът „140 години свободно творчество“ събра стотици хора на пл. „Алеко“ в Свищов, съобщиха от пресцентъра на Общината. В него участие взеха фолклорни и самодейни състави, както и музикални школи от цялата община. Ентусиазмът, с който танцьорите, певците и музикантите представиха своите изпълнения завладя многобройната публика. Магията на българския фолклор огласи централния площад на града и в продължения на три часа зрителите се радваха на българска народна музика, песни и танци. Кметът Генчо Генчев поднесе на ръководителите на всички групи юбилейна значка и грамота, за участието им в празничната програма посветена на 140-годишнината от Освобождението на Свищов. Концертът „140 години свободно творчество“ завърши с  хора, които зрители и изпълнители заедно извиха под звуците на българската музика.", "date": "2017-06-24", "title": "Велико Търново: Концертът „140 години свободно творчество“ събра стотици хора на пл. „Алеко“ в Свищов"}
{"url": "http://www.focus-news.net/news/2017/06/24/2408489/pazardzhik-uchilishte-sv-sv-kiril-i-metodiy-vav-velingrad-izprati-svoite-zrelostnitsi-ot-vipusk-2017.html", "text": "Средно училище „Св. св. Кирил и Методий” във Велинград изпрати своите зрелостници от Випуск 2017, съобщи за Радио „Фокус” – Пазарджик Бояна Кирилова от общинската администрация. „Програмата по изпращането откри представителен мажоретен състав „Димитър Мечев” с ръководител Биляна Масларова. Под звуците на химна на България и на Европа бяха издигнати националният флаг и флагът на Европейския съюз. Старите знаменни групи предадоха знамето на училището на новите. Много емоции и вълнение вложи в словото си към абитуриентите директорът на училището Ани Василева, като им пожела „На добър час и успехи в живота”. От името на всички зрелостници дванадесетокласничка отправи  благодарствено слово към ръководството и преподавателите на училището. Поздравителен адрес бе поднесен и от името на кмета на Община Велинград д-р Костадин Коев. Малките таланти, възпитаници на училището, изпълниха програмата с пъстрота и добро настроение с музикалните си поздрави към абитуриентите. Програмата по изпращането приключи, като всеки един от зрелостниците, преди да се сбогува със знамето на училището, според заслугите си през годините получи своя псевдоним, определен от ръководството и преподавателите”, добави Кирилова.\r\nТеодора ДИМИТРОВА", "date": "2017-06-24", "title": "Пазарджик: Училище „Св. св. Кирил и Методий” във Велинград изпрати своите зрелостници от Випуск 2017"}
{"url": "http://www.focus-news.net/news/2017/06/24/2408488/tass-vav-voyvodina-se-e-razbil-planer-pilotat-e-zaginal.html", "text": "Планер с един човек на борда се е разбил край град Сремска Митровица в сръбската северна автономна област Войводина. Властите съобщават, че пилотът е загинал, предаде ТАСС.\r\nСпоред правоохранителните органи катастрофата се е случила край село Велики Радинци. Планерът е бил управляван от пенсиониран пилот. Причините за инцидента се изясняват.  Виктор Турмаков", "date": "2017-06-24", "title": "ТАСС: Във Войводина се е разбил планер – пилотът е загинал"}
{"url": "http://www.focus-news.net/news/2017/06/24/2408492/mihail-vanchev-malko-strani-v-sveta-mogat-da-se-pohvalyat-s-vodno-trase-kato-grebniya-kanal-v-plovdiv.html", "text": "Малко страни в света могат да се похвалят с водно трасе като Гребния канал в Пловдив. Това каза за Радио „Фокус“ – Пловдив Михаил Ванчев от организационния екип на Световния шампионат по гребане, който ще се проведе в града от 19 до 23 юли. По думите му предимствата на Гребния канал в Пловдив са, че водата му е топла, което дава изключителна бързина на лодките, и пречиствана по биологичен път. „Всичко това прави пловдивското трасе много интересно за състезания, гребците го харесват, защото постигат много добри резултати“, коментира Михаил Ванчев. Той посочи, че в гребния спорт България има световни шампиони, но няма световни рекорди. „През последните четири години на Гребния канал в Пловдив е имало три големи състезания – европейски и световни. Тенденцията през последните години е, че Пловдив се утвърждава като домакин на гребни състезания“, отбеляза Ванчев. Във връзка с 2019-та година, когато Пловдив ще бъде европейска столица на културата, той каза, че България е подала кандидатура за домакинство на кръг от Световната купа за мъже и жени тогава и за Световно първенство за юноши и девойки, мъже и жени до 23 години и неолимпийски дисциплини за мъже и жени през 2020 година. Разглеждането на кандидатурите ще бъде на 10 юли по време на заседанието на Международната федерация по гребане (ФИСА) в Люцерн. „Предстои делегация на организационния комитет и на Общината да отиде и да кандидатства за следващи състезания“, добави Михаил Ванчев.\r\nТони МИХАЙЛОВ", "date": "2017-06-24", "title": "Михаил Ванчев: Малко страни в света могат да се похвалят с водно трасе като Гребния канал в Пловдив"}
{"url": "http://www.focus-news.net/news/2017/06/24/2408491/reuters-poveche-ot-200-migranti-sa-spaseni-kray-bregovete-na-ispaniya.html", "text": "Повече от 200  мигранти са открити в шест лодки край южните брегове на Испания и са били спасени от местните власти, предаде  Reuters.\r\nТри от корабите са били спасени във водите на Гибралтарския проток, а останалите край южния испански град Алмерия. По-рано тази седмица 414 мигранти бяха спасени край средиземноморския бряг на Испания. \r\nПрез последната година 6726 мигранти бяха спасени при опит да достигнат по море Испания по данни на бреговата охрана на страната.  Виктор Турмаков", "date": "2017-06-24", "title": "Reuters: Повече от 200 мигранти са спасени край бреговете на Испания"}
{"url": "http://www.focus-news.net/news/2017/06/24/2408466/the-los-angeles-times-broyat-na-prietite-v-sasht-bezhantsi-e-namalyal-dvoyno-pri-prezidenta-donald-tramp.html", "text": "Броят на бежанците, които са приети от САЩ, е намалял двойно при президентството на Доналд Тръмп, предава The Los Angelis Times .\r\nСпоред статистики пуснати от Министерството за вътрешна сигурност на САЩ, почти двойно са намалели приетите бежанци при Доналд Тръмп в сравнение с последните месеци от президентството на Барак Обама.\r\nВ последните месеци на администрацията на президента Обама, САЩ са приели над 25 хиляди бежанци. В първите месеци на управлението на Доналд Тръмп, новата администрация е допуснала 13 хиляди бежанци. \r\nНай-много бежанци в САЩ идват от Демократична република Конго, Сирия, Ирак, Сомалия и Мианмар. Агенция „Фокус“ припомня, че ако заповедта на президента Тръмп за ограничаване на бежанците от някои страни, бъде приета, САЩ ще прекратят приема на мигранти от Сирия и Сомалия. Симеон Миланов", "date": "2017-06-24", "title": "The Los Angeles Times: Броят на приетите в САЩ бежанци е намалял двойно при президента Доналд Тръмп"}
{"url": "http://www.focus-news.net/news/2017/06/24/2408493/shest-zhertvi-na-patya-za-edin-den-v-burgasko-obzor.html", "text": "Шест души загинаха при две катастрофи на територията на област Бургас в съботния ден. Първият инцидент настъпва около 13.03 часа на пътя Бургас – Малко Търново, малко след Звездец в посока Малко Търново. При десен завой, мотоциклетист се удря челно в лек автомобил с чуждестранна регистрация, пътуващ към Бургас, като от удара отскача и се блъска във втори лек автомобил и загива на място. \r\nЧетирима души загинаха на място при тежка катастрофа, станала около 13.55 часа на пътя Бургас – кв. „Ветрен”. В бургаската болница бяха откарани още двама пострадали при инцидента - мъж и жена. Впоследствие жената е починала в болницата от нараняванията си. Мъжът е настанен за лечение в отделение „Реанимация” на болница „Бургасмед” с повърхностна травма на главата, травматичен шок и фрактура на левия крак в областта на капачката на коляното и бедрото. \r\nИнцидентът възниква, след като лек автомобил „Фиат Пунто”, управляван от 68 годишна жена, с бургаска регистрация навлиза в насрещната пътна лента и се удря челно в лек автомобил „Рено Сценик”, със софийска регистрация, управляван от 46-годишен мъж от София. При инцидента е засегнат още един лек автомобил с кърджалийска регистрация, управляван от 42-годишния Я.С. \r\nЗагиналите са пътниците и водачката на \"Фиата\".  \r\nДвижението в района на инцидента бе затруднено, а трафикът се отбиваше през надлез „Джъмбо” в посока „ЛУКОЙЛ”, с. Свобода, Камено и автомагистрала „Тракия”.", "date": "2017-06-24", "title": "Шест жертви на пътя за един ден в Бургаско (ОБЗОР)"}
{"url": "http://www.focus-news.net/news/2017/06/24/2408461/afp-tsivilnoto-naselenie-byaga-ot-stariya-grad-na-mosul.html", "text": "Цивилното население бяга на малки групи от Стария град на Мосул, предава AFP.\r\nПовечето от хората са преживели сериозен хранителен недостиг, а също така и загуба на близки.\r\nЖителите бягат от бойната зона на малки групи, возени от бронирани машини на Въоръжените сили на Ирак.\r\nБитките по улиците на Стария град продължават, където се е сформирала последната защита на „Ислямска държава“ в града. Елитните иракски части, които имат подкрепа от авиацията и специални части от водената от САЩ коалиция, превъзхождат числено бойците на терористичната групировка.  Експерти твърдят, че една от причините, отбраната на „Ислямска държава“ да не се е срутила все още е, че терористите използват десетките хиляди жители на Стария град като жив щит. \r\nВластите съобщават, че след идентифициране, спасените от Стария град семейства биват премествани в полеви клиники. \r\n„Повечето от тези хора страдат от недохранване и дехидратация,  най-вече децата“, каза служителят на една от полевите болници Ахмед Диран.\r\nТой добави, че „възрастните изпадат в истерични състояния, ревейки и викайки, защото почти всеки от тях е загубил трима до четирима членове на семейството си“, добави той.\r\nПревод и редакция: Симеон Миланов", "date": "2017-06-24", "title": "AFP: Цивилното население бяга от Стария град на Мосул"}
{"url": "http://www.focus-news.net/news/2017/06/24/2408462/the-jerusalem-post-izrael-nanese-otveten-udar-po-tseli-v-siriya-v-otgovor-na-snaryadite-koito-padnaha-v-golanskite-vazvisheniya.html", "text": "Израелските отбранителни сили (ИОС) извършиха ответен удар срещу няколко цели на сирийското правителство, близо до Голанските възвишения, предава The Jerusalem Post.\r\nТози удар е в отговор на падналите на израелска територия снаряди. ИОС са ударили два танка, принадлежащи на Сирийската арабска армия (САА).\r\nОт Израелските отбранителни сили заявиха, че следят много внимателно всяка възможност за разпространяване на бойните действия от Сирийската гражданска война.\r\n„Няма да толерираме какъвто и да било опит за нарушаване на суверенитета на Израел, както и сигурността на гражданите му“, заявиха властите. Симеон Миланов", "date": "2017-06-24", "title": "The Jerusalem Post: Израел нанесе ответен удар по цели в Сирия в отговор на снарядите, които паднаха в Голанските възвишения"}
{"url": "http://www.focus-news.net/news/2017/06/24/2408490/veliko-tarnovo-e-domakin-na-vtoro-izneseno-zasedanie-na-saveta-na-detsata-obzor.html", "text": "Второ изнесено заседание на Съвета на децата започна във Велико Търново. Срещата бе открита от символичния домакин и зам.-кмет на Община Велико Търново Ганчо Карабаджаков. Той приветства участниците и им пожела успешна работа в следващите 4 дни, когато ще продължи форумът. Освен това той подчерта, че управата в старата българска столица цени и търси мнението на децата и младите хора при формиране на стратегии, насочени към бъдещето. Карабаджаков отбеляза, че Градският ученически парламент в Търново и младежките неправителствени организации редовно и активно участват в организираните обществени обсъждания в старата столица. Зам.-кметът пожела на добър час на форума и подчерта увереността си, че той ще има принос в общото усилие на българските общини да планират и провеждат политики, които са обърнати към децата и младите хора. В обръщението си към децата областният управител на Велико Търново проф. Любомира Попова изрази убедеността си, че всички предстоящи дискусии, които ще са свързани с гражданските права на децата, с темата за агресията и образованието на младите, ще дадат много добри резултати. Децата бяха приветствани и от зам.-министъра на труда и социалната политика Росица Димитрова. Тя коментира, че основният начин за отстраняване проблемите на децата у нас е с осигуряване на по-активното им участие в търсенето на конкретни решения. Димитрова отбеляза, че очаква след дебатите, които ще се проведат в старата столица през следващите четири дни, да има конкретни предложения по актуализацията на Националния план по Програмата за насилие над деца. По думите ѝ те биха били ефикасни, ако самите деца съблюдават контрола при изпълнението им. В приветстваните си думи Офелия Кънева, председател на Държавната агенция за закрила на детето, която е и основен организатор на събитието, представи тревожна статистика, според която за последните няколко месеца броят на непридружените деца мигранти, които се регистрират в България се е повишил със 7,5 пъти. За миналата година те са били 80, а към момента те са 600. Сега се работи за изготвянето на краткосрочни механизми, средносрочни цели и дългосрочна политика в тази насока. След броени дни ще бъде представен и алгоритъм, който ще облекчава процедурите по настаняване на тези деца в съответните институции. Към участниците се обърна и председателят на Съвета на децата – Михаела Романова, която подчерта, че това е второто подобно заседание и първото се е организирало миналата година във Варна. Подобни събития, по думите й, са изключително ползотворни за всички, които се включват в тях. На срещата присъстваха още зам.-министърът на културата Румен Димитров, представител на Министерство на младежта и спорта, както и общински служители.\r\nСъветът на децата е орган към Председателя на Държавната комисия за закрила на детето и е учреден на 1-ви юни 2003 година.  Основната му мисия е да представя детската гледна точка и позициите на децата по въпроси, засягащи правото на защита, развитието и учението на децата в обществено – политическия живот.\r\nЛуиза ТРАНЧЕВА", "date": "2017-06-24", "title": "Велико Търново е домакин на второ изнесено заседание на Съвета на децата (ОБЗОР)"}
{"url": "http://www.focus-news.net/news/2017/06/24/2408494/usa-today-iztrebitel-f-16-e-katastrofiral-po-vreme-na-avioshou-v-amerikanskiya-shtat-ohayo.html", "text": "Изтребител Ф-16 е претърпял авария в петък на въздушна база „Райт-Патерсън“ край град Дейтън в американския щат Охайо по време на авиошоу, пише   USA Today.\r\n„По време на кацането имаше проблем. Изтребителят се преобърна на пистата, ранявайки пилота си“, пише в официално заявление на ВВС на САЩ. Пилотът е хоспитализиран и е в добро състояние. Причините за инцидента се разследват. \r\nПрез последните дни времето над Дейтън е било дъждовно и с пориви силен вятър.  Виктор Турмаков", "date": "2017-06-24", "title": "USA Today: Изтребител Ф-16 е катастрофирал по време на авиошоу в американския щат Охайо"}
{"url": "http://www.focus-news.net/news/2017/06/24/2408497/predstoyashti-mezhdunarodni-sabitiya-za-25-yuni-agentsiya-fokus.html", "text": "Ще се проведе извънреден конгрес на ГСДП. Председателят на германските социалдемократи Мартин Шулц ще представи своята предизборна програма за парламентарните избори след три месеца.\r\n*** В Албания ще се проведат парламентарни избори.\r\n*** В Италия ще се проведе втори кръг от парламентарните избори. \r\n*** Продължава настъплението на иракските сили за сигурност срещу последните позиции на \"Ислямска държава\" в Мосул. \r\n*** Индийският министър-председател Нарендра Моди започва официално посещение в Белия дом.\r\n***", "date": "2017-06-24", "title": "Предстоящи международни събития за 25 юни /Агенция „Фокус“/"}
{"url": "http://www.focus-news.net/news/2017/06/24/2408498/dzhudo-yasuhiro-yamashita-be-izbran-za-prezident-na-yaponskata-federatsiya-po-dzhudo.html", "text": "Ясухиро Ямашита, златен медалист от Олимпийските игри в Лос Анджелис от 1984 г., бе назначен за президент на Японската  федерация по джудо, предаде  Mainichi Shimbun.\r\nЯмашита, досега вицепрезидент на асоциацията, идва на мястото на 71-годишния Шоджи Мунеока. Новият президент ще води отбора на страната на Олимпийските игри в Токио през 2020 г.  Виктор Турмаков", "date": "2017-06-24", "title": "Джудо: Ясухиро Ямашита бе избран за президент на Японската федерация по джудо"}
{"url": "http://www.focus-news.net/news/2017/06/24/2408495/kuklen-teatar-vesel-veliko-tarnovo-zakri-sezona-s-mezhdunarodna-izyava-v-brashov.html", "text": "Куклен театър „Весел“ закри сезона с международна изява в Брашов, съобщават от Театъра. В навечерието на своята 70-а годишнина Театър „Арлекино” в Брашов стана домакин на третото издание на Международния фестивал  „Caravana Poveştilor”. Един от най-старите куклени театри в Румъния инициира театралното събитие само преди три години, но вече утвърди неговия престиж и устойчивост във времето. Туристическият град Брашов, една от най-популярните дестинации за посещение от цял свят, обогати своя фестивален културен афиш и с този театрален форум.\r\nЗа трети пореден път директорът на Театър „Арлекино” Михаела Солочану отправи към Театър „Весел” покана за участие в международното събитие, подкрепено активно от Община Брашов.\r\nТеатърът е познат на северните ни съседи с участията си на румънски език  в международните фестивали в Букурещ и Галац през 2009 и 2010 г., в Сибиу през 2013 г. и в Тимишоара през 2014 г. В Румъния търновските театрали са удостоени с награда  за разпространение на универсалните културни ценности в европейското пространство, с отличие за промотиране на куклен спектакъл на национално и международно ниво, с приз за атрактивен двуезичен спектакъл, както и с награда за режисура. Актьорите на Театър „Весел” са представяли култовите си спектакли „Храбрият оловен войник“ и „Принцесата и граховото зърно” (режисьор Тодор Вълов).\r\nТеатрали, критици и гости на Брашов оцениха високо работата на българската трупа и на постановъчния екип на „Не се предавай!” /постановка на английски език/. Директорът на фестивала „Caravana Poveştilor” Михаела Солочану сподели, че Театър „ВЕСЕЛ” вече е и част от историята на Театър „Арлекино”. Търновският театър през 2015 г. участва в първото издание на феста, когато с огромен успех представи „Храбрият оловен войник“, а през 2016 – „Принцесата и граховото зърно”.", "date": "2017-06-24", "title": "Куклен театър „Весел“ - Велико Търново закри сезона с международна изява в Брашов"}
{"url": "http://www.focus-news.net/news/2017/06/24/2408496/ria-novosti-85-dushi-sa-zaginali-po-vreme-na-teroristichni-aktove-v-pakistan.html", "text": "85 души са загинали по време на три взрива и нападения на терористи в Пакистан, предаде  РИА Новости.\r\nВзривовете са прогърмели в търговския район на град Парачинар, докато местните жители са пазарували, готвейки се за края на свещения за мюсюлманите месец Рамазан. Там загиват 67 души.\r\nМеждувременно край полицейско управление в провинцията Белуджистан в град Куета при взрив загтиват 14 души. \r\nОсвен това терористи са извършили въоръжено нападение срещу полицейски служители в южния град Карачи. Четирима служители на реда  загиват.  Виктор Турмаков", "date": "2017-06-24", "title": "РИА Новости: 85 души са загинали по време на терористични актове в Пакистан"}
{"url": "http://www.focus-news.net/news/2017/06/24/2408500/nbc-news-edin-chovek-e-zaginal-pri-strelba-v-kaliforniya.html", "text": "Един човек е загинал и един е ранен при стрелба в предградие на калифорнийския град Сан Диего, предаде NBC News.\r\nСпоред очевидци един човек е загинал на място, а втори е ранен в ръката. Предполагаемият нападател се е барикадирал в къща, а полицията провежда операция по неутрализирането му.  Виктор Турмаков", "date": "2017-06-24", "title": "NBC News: Един човек е загинал при стрелба в Калифорния"}
{"url": "http://www.focus-news.net/news/2017/06/24/2408502/basketbol-evropeyskoto-parvenstvo-po-basketbol-za-zheni-prez-2019-g-shte-se-provede-v-sarbiya-i-latviya.html", "text": "Сърбия и Латвия ще са домакини на Европейското първенство по баскетбол за жени, което ще се проведе през 2019 г., предаде ТАСС.\r\nРешението е прието в събота от Съвета на ФИБА в Прага.  Виктор Турмаков", "date": "2017-06-24", "title": "Баскетбол: Европейското първенство по баскетбол за жени през 2019 г. ще се проведе в Сърбия и Латвия"}
{"url": "http://www.focus-news.net/news/2017/06/24/2408501/reuters-siriya-saobshtava-che-vazdushen-udar-na-izrael-po-neyna-teritoriya-e-dovel-do-tsivilni-zhertvi.html", "text": "Израелските власти съобщиха, че са нанесли удари по сирийски военни обекти, след като на Голанските възвишения попадат снаряди, но сирийски военен източник сочи, че при израелските удари са загинали цивилни, предаде Reuters.\r\nИзраелската армия съобщава, че 10 снаряда са попаднали от Сирия на оспорваните възвишения и че е отговорила с въздушни удари по позициите, откъдето са дошли изстрелите. Сирийски военни източници сочат, че израелска ракета е попаднала в жилищна сграда, причинявайки щети и смъртни случаи. \r\nСпоред базираната в Лондон Сирийска обсерватория за правата на човека в момента в провинцията Кунейтра, граничеща с Израел, се водят бойни действия между опозицията и правителствените сили.  Виктор Турмаков", "date": "2017-06-24", "title": "Reuters: Сирия съобщава, че въздушен удар на Израел по нейна територия  е довел до цивилни жертви"}
{"url": "http://www.focus-news.net/news/2017/06/24/2408499/24-vesti-makedoniya-spored-makedonski-profesor-istorik-chast-ot-istoriyata-na-balgariya-i-na-makedoniya-e-obshta.html", "text": "Според македонския историк проф. Виолета Ачковска част от историята на България и на Македония е обща, но същевременно тя добави, че очаква признаване на уникалността на македонския език от страна на България преди подписването на договора за добросъседство, предаде македонската медия „24 вести“.\r\nНейният колега историк проф. Александър Атанасовски също споделя позициите на Ачковска. \r\nМеждувременно македонският министър-председател Зоран Заев заяви, че споразумението за добросъседство между страната му и България ще се подпише на македонски, български и английски език.  Виктор Турмаков", "date": "2017-06-24", "title": "„24 вести“ (Македония): Според македонски професор-историк част от историята на България и на Македония е обща"}
