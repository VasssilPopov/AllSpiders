{"url": "http://www.focus-news.net/news/2019/03/10/2632921/plovdiv-nad-37-000-lv-ot-nalozheni-sanktsii-sa-postapili-v-regionalnata-inspektsiya-po-okolnata-sreda-i-vodite-ot-nachaloto-na-godinata.html", "text": "Над 37 000 лв. от наложени санкции са постъпили в Регионалната инспекция по околната среда и водите от началото на годината. Това съобщиха за  Радио „Фокус“ – Пловдив  от  екоинспекцията . Малко над 30 000 лв. от постъпилите суми за нарушаване на Закона за опазване на околната среда и водите са разпределени и преведени на съответните общини, на чиято територия се намират санкционираните субекти. Близо 29 000 лв. е постъпилата сума от издадени наказателни постановления на юридически лица и еднолични търговци от началото на 2019 година. Събраните суми от НАП в полза на Регионалната инспекция по околната среда и водите в Пловдив са на стойност малко над 1 000 лв. \r\nТони МИХАЙЛОВ", "date": "2019.03.10", "title": "Пловдив: Над 37 000 лв. от наложени санкции са постъпили в Регионалната инспекция по околната среда и водите от началото на годината"}
{"url": "http://www.focus-news.net/news/2019/03/10/2632920/zhitelite-na-plovdivskiya-kv-karshiyaka-izlyazoha-na-protest-sreshtu-zastroyavaneto-na-park-i-masovata-sech-na-darveta-tam-obzor.html", "text": "Жителите на квартал „Кършияка“ в Пловдив излязоха на протест срещу застрояването на парк и срещу масова сеч на дървета там. Близо 500 души се събраха в неделния ден, сред които много деца, с плакати „Искаме си парка“. Хората се подписаха под петиция, в която се настоява общината да си върне собствеността на парка, да го облагороди и да бъдат наказани виновните за поголовната сеч на дървета в него, извършена през последните дни. Постъпи и предложение да бъде сезирана прокуратурата за това. Протестиращите заплашиха, че ако това не бъде направено, те ще предприемат и по-драстични мерки като блокиране на булеварди и преграждане пътя на багерите. На мястото на протеста се появи и районният кмет Ральо Ралев, който също подписа петицията и обяви, че районната администрация е издала разрешение за санитарна сеч само на повредени дървета, 9 на брой. Кметът разясни на жителите на квартала, че от  7 години не може да направи нищо в това място, тъй като е частна собственост. Той увери, че не са издавани никакви разрешения за строителство на това място и че в администрацията няма внесено инвестиционно искане за строеж. Хората настояха кметът на района да обещае, че ще имат винаги достъп до този парк и че няма да се допускат никакви заграждения в него, както и че за всяко отсечено дърво ще бъдат засадени две. От своя страна той пое ангажимент още утре да осигури фиданки за засаждане на парка, но въпреки всичко наблегна, че мястото е частна собственост и той лично не смее да се разпорежда с него.  Ральо Ралев поясни, че през 2006 година имотът е бил в активите на Международен панаир Пловдив, но след това той го изважда от тях и го прехвърля на хотел „Санкт Петербург“. През 2017 година хотелът продава имота на фирма „Парайдайс гардън резиденс“, със собственик Байрям Солак, от село Мулдава, община Асеновград.  \r\nМного от по-възрастните хора наблегнаха на сантименталната стойност на парка, като припомниха, че на това място са се намирали казармите на легендарния 9-и пехотен Пловдивски полк и много от тях помнят всяко дърво в него и са стояли и изпращали войниците на полка. Те настояха теренът да бъде отчужден, а парка да се кръсти с името „България“, за да не може никой повече да не го пипа. \r\n„От Район „Северен“  ще поискат да придобият собствеността на парка в квартал „Кършияка“, за да не се позволи застрояването му“, каза районният кмет Ральо Ралев. Той увери още, че виновните за поголовната сеч на здрави дървета в парка ще бъдат санкционирани за всяко отсечено дърво. Ралев поясни още, че имотът е частен и имат право да го оградят, когато почнат да копаят основи, но затова е необходимо да имат разрешение, а такова районната администрация не е издавала. Ралев твърди, че статутът на мястото не е променян. По думите му ще тръгне по исканията на хората от квартала и ще изготви предложение с искане общината да придобие отново имота. „Ако частника не иска да го продаде, трябва да стане с отчуждаване на имота. Ако трябва ще направим идеен проект за парка, с искане за отчуждаване на имота“, каза още Ральо Ралев.  \r\nДо късно вечерта в петицията се подписаха близо 1000 души. Събирането на подписи продължава.  \r\nВ понеделник в 10.00 часа районният кмет ще се срещне с представители на хората от квартала, за да обсъди по-нататъшни действия по придобиването на имота.  \r\nЦветана ТОНЧЕВА", "date": "2019.03.10", "title": "Жителите на пловдивския кв. „Кършияка“ излязоха на протест срещу застрояването на парк и масовата сеч на дървета там (ОБЗОР)"}
{"url": "http://www.focus-news.net/news/2019/03/10/2632916/smolyan-zapochna-informatsionna-kampaniya-shofiray-otgovorno-i-bezopasno-posvetena-na-abiturientskite-praznitsi.html", "text": "Регионалната здравна инспекция, Местната комисия за борба с противообществените прояви на малолетни и непълнолетни към община Смолян, звеното „Детска педагогическа стая“ към РУ и служители от „Пътна полиция“ стартират информационна кампания за насърчаване към отговорно поведение и избягване на шофирането при употребата на алкохол по време на предстоящите абитуриентски балове. Това съобщиха от  Регионалната здравна инспекция . По време на срещите, учениците ще бъдат запознати, както с основните препоръки за безопасност, така и с рисковете при шофиране след употреба на алкохол. \r\nВъздействие на алкохола върху способностите за шофиране е различно, според концентрацията му в организма. Ниво на алкохола 0,2-0,5 на хиляда води до изкривяване на преценката за дистанция и скорост на приближаващи превозни средства. Водачът е склонен към поемане на по-големи рискове, особено при опасни маневри, като изпреварване или шофиране прекалено близо до предното превозно средство. Ниво на алкохола 0,5-0,8 на хиляда засяга зрението и често води до  забавена реакция при червен сигнал или стоп-светлини. Водачът е склонен да кара прекалено бързо или да преценява грешно разстоянията при наближаване на завой. За мотоциклетистите е трудно да карат по права линия. Ниво на алкохола над 0,8 на хиляда често води до надценяване на личните способности. Зрението е дотолкова засегнато, че водачът може да не забележи навреме велосипедисти, пешеходци или паркирани коли, за да ги избегне. \r\nБезопасното управление на автомобил изисква добро зрение, правилно разсъждение и бързи реакции.  Дори малко количество алкохол може да влоши преценката и реакциите  на всеки шофьор, както и да  постави в сериозен риск него, спътниците му и останалите участници в пътното движение.", "date": "2019.03.10", "title": "Смолян: Започна информационна кампания „Шофирай отговорно и безопасно!“, посветена на абитуриентските празници"}
{"url": "http://www.focus-news.net/news/2019/03/10/2632922/sport-arsenal-pobedi-manchestar-yunayted.html", "text": "Арсенал победи Манчестър Юнайтед като домакин с 2:0 в мач от 30-ия кръг на английското първенство. Лондончани имат 60 точки и изместиха Юнайтед от четвъртото място във временното класиране. Головете отбелязаха Гранит Джака в 12-та минута и Пиер-Емерик Обамеянг в 69-та минута след точно изпълнена дузпа. Загубата от Арсенал е първа за Манчестър Юнайтед в първенството, откакто клубът беше поет от Оле Гунар Солскяер.", "date": "2019.03.10", "title": "Спорт: Арсенал победи Манчестър Юнайтед"}
{"url": "http://www.focus-news.net/news/2019/03/10/2632918/lilyana-lazarova-logopedichen-tsentar-varna-ot-2-3-godini-se-nablyudava-vazobnoven-interes-kam-nashata-profesiya-ot-strana-na-mladite-hora.html", "text": "От 2-3 години се наблюдава възобновен интерес към нашата професия от страна на младите хора. Това каза в интервю за  Радио „Фокус“ – Варна   Лиляна Лазарова, директор на Център за подкрепа за личностно развитие (ЦПЛР) – Логопедичен център. Тя отбеляза, че преди няколко години се е наблюдавал отлив на специалисти, но тази тенденция започва да се обръща. „Предишните две учебни години нашият център беше обучаваща организация по проекта на МОН – „Студентски практики“. Над 50 бъдещи логопеди, студенти-практиканти, минаха през нашите кабинети, специалност „Логопедия“ от Шуменския университет и от Медицински университет – Варна“, съобщи Лиляна Лазарова. Тя посочи, че водеща роля в новооткрития интерес към това професионално направление има Медицински университет – Варна. „Вече втора година има специалност „Логопедия“ към Обществено здраве в Медицински университет – Варна. На 1 март направихме една работна среща с тези студенти от Медицинския университет, техните преподаватели и наши колеги. Много учудена останах, че това са едни млади хора, които имат вече съзнание какво са избрали. Те питаха много, което на мен ми дава основание, да мисля, че ще има едно достойно попълнение, през следващите години от тези млади хора“, посочи Лиляна Лазарова. \r\nБояна АТАНАСОВА", "date": "2019.03.10", "title": "Лиляна Лазарова, Логопедичен център – Варна: От 2-3 години се наблюдава възобновен интерес към нашата професия от страна на младите хора"}
{"url": "http://www.focus-news.net/news/2019/03/10/2632919/afp-guaydo-iska-ot-zakonodatelnata-vlast-da-obyavi-trevoga-vav-venetsuela.html", "text": "Лидерът на националното събрание Хуан Гуайдо заяви, че ще поиска от венецуелската законодателна власт да обяви „тревога“, за да поиска международна помощ на фона на огромното прекъсване на електроснабдяването, съобщава  AFP . \r\nГуайдо, който се обяви за действащ президент през януари, каза пред репортери, че е свикал спешно заседание на националното събрание „да предприеме незабавни действия по отношение на необходимата хуманитарна помощ“. Превод и редакция : Калоян Пенков", "date": "2019.03.10", "title": "AFP: Гуайдо иска от законодателната власт да обяви „тревога“ във Венецуела"}
{"url": "http://www.focus-news.net/news/2019/03/10/2632946/yeni-safak-dva-izraelski-vazdushni-udara-v-gaza.html", "text": "Израелски военни самолети започнаха два въздушни удара в Ивицата Газа, малко след ракетния огън от палестинската територия, според военните, съобщава  Yeni Safak . \r\nВ изявление армията твърди, че нейните сили са ударили няколко военни цели на Хамас в Северна Газа и два кораба. \r\nНяма данни за пострадали. \r\nАрмията твърди, че атаките идват след изстрелване на ракета от Газа срещу израелска територия.  \r\nНяма палестински коментар за израелските атаки. Превод и редакция : Калоян Пенков", "date": "2019.03.10", "title": "Yeni Safak: Два израелски въздушни удара в Газа"}
{"url": "http://www.focus-news.net/news/2019/03/10/2632923/stanislava-popovska-regionalna-sluzhba-po-zaetostta-blagoevgrad-do-kraya-na-yanuari-332-litsa-sa-rabotili-po-razlichnite-programi-i-merki-za-zaetost-v-oblastta.html", "text": "До края на януари 332 лица са работили по различните програми и мерки за заетост, съгласно Националния план за действие по заетостта в Област Благоевград. Това каза за  Радио „Фокус“ – Пирин  Станислава Поповска, директор на дирекция „Регионална служба по заетостта“ – Благоевград. „По програми са работили 152 лица, а по мерките за заетостта и обучение са работили 108 лица“, каза още Поповска. По думите ѝ през месеца консултирани за професионално развитие и информирани за възможностите им за включване в „Европейската гаранция за младежта са били 29 младежи до 24-годишна възраст и 47 младежи от 25 до 29-годишна възраст. \r\nЛивия НИНОВА", "date": "2019.03.10", "title": "Станислава Поповска, „Регионална служба по заетостта“ – Благоевград: До края на януари 332 лица са работили по различните програми и мерки за заетост в областта"}
{"url": "http://www.focus-news.net/news/2019/03/10/2632925/pazardzhik-remont-na-ulitsi-predvizhdat-v-selo-akandzhievo-sas-sredstva-ot-kapitalovata-programa.html", "text": "Със средства от капиталовата програма през тази година сме предвидили ремонт на улици в село Аканджиево, община Белово, каза за  Радио „Фокус“ – Пазарджик  кметът на населеното място Ангел Шуманов. „Необходима ни е и пречиствателна станция за канализацията. Повече от 10 години са минали, откакто е направена канализацията, но всичко опира до средства. За съжаление малките общини не разполагат с достатъчно такива и различните проекти се реализират по-трудно“, коментира Шуманов.  Той допълни, че трябва да се подмени и водопроводната мрежа, а също и уличното осветление. „Все пак благодарение на реализиран успешно проект успяхме да направим спортна площадка, футболно игрище, поставени са и фитнес уреди. Имаме желани и идеи, но всичко зависи от осигуряването на средствата“, заяви кметът. \r\nВаня НИКОЛОВА", "date": "2019.03.10", "title": "Пазарджик: Ремонт на улици предвиждат в село Аканджиево със средства от капиталовата програма"}
{"url": "http://www.focus-news.net/news/2019/03/10/2632927/pazardzhik-nad-130-sa-chlenovete-na-turistichesko-druzhestvo-bunay-v-panagyurishte.html", "text": "Туристически дружество „Бунай“ в Панагюрище има богата история, каза за  Радио „Фокус“ – Пазарджик  Спас Кърпаров, председател на дружеството. Той обясни, че е негов ръководител от 2013 година. „Тогава дружеството наброяваше 62 членове. През последните години то достигна до 132 редовни членове. Стремим се да обхванем по-млади хора, които да се ангажират по-дейно с развитието на туризма в община Панагюрище. Създадохме през последните години добри отношения и взаимодействие с общината и кметския екип. През последните две години работим много добре за развитието на туристическите дейности“, каза също Кърпаров. Той допълни, че дружеството участва активно в отбелязването на 140 години от рождението на Павел Делирадев, който е един от ръководителите на групи, които определят маршрута и движението на похода „По стъпките на Кървавото писмо“. „Туристическо дружество „Бунай“ всяка година се включва в Националния поход по пътя на писмото на Бенковски между Копривщица и Панагюрище“, отбеляза Кърпаров. \r\nВаня НИКОЛОВА", "date": "2019.03.10", "title": "Пазарджик: Над 130 са членовете на Туристическо дружество „Бунай“ в Панагюрище"}
{"url": "http://www.focus-news.net/news/2019/03/10/2632928/varna-premiera-na-piesata-maratontsite-pravyat-pochetna-obikolka-shte-bade-predstavena-na-12-mart.html", "text": "Премиера на пиесата „Маратонците правят почетна обиколка“ ще бъде представена на 98-годишнината на Варненския драматичен театър на 12 март от 19.00 часа на Сцена Филиал. Това каза за  Радио „Фокус“ – Варна  Виолета Тончева от Музикален-продуцентски център. Режисьорът Дамян Тенев определя пиесата, като трагикомедия за слабостите и пороците, които ни принизяват. Той обясни, че грехове ни са непрекъснато с нас и са устойчиви, също като маратонците.  \r\n„Маратонците правят почетна обиколка“ е история за света, който се превръща в ад, когато губи ценностите си. Душан Ковачевич пише тази пиеса още  през 1973 година, когато е съвсем млад и се бунтува срещу порядките в тоталитарна Югославия. Някои от персонажите имат своите конкретни прототипи. Пиесата е била забранявана и цензурирана от тоталитарните власти, не само в Югославия. Разглеждайки един вечен човешки проблем, тя се превръща в глобална метафора, което обяснява интересът към нея. \r\nСияна БУХЛАРСКА", "date": "2019.03.10", "title": "Варна: Премиера на пиесата „Маратонците правят почетна обиколка“ ще бъде представена на 12 март"}
{"url": "http://www.focus-news.net/news/2019/03/10/2632917/afp-nay-malko-duzina-sluzhiteli-na-oon-sa-zaginali-pri-katastrofata-v-etiopiya.html", "text": "Най-малко дузина хора, свързани с ООН, бяха сред загиналите в катастрофата на самолет на Етиопските авиолинии в близост до Адис Абеба, съобщава източник на организацията, предава  AFP . \r\n„Очаква се най-малко дузина от жертвите да са свързани с ООН“, заяви източникът, добавяйки, че преводачи на свободна практика, които пътуват за конференцията на ООН за околната среда, също могат да бъдат сред мъртвите. \r\nВластите съобщиха, че 157 души са загинали, когато „Боинг 737“ се е разбил малко след излитане от Адис Абеба в полет до Найроби, където се провежда конференцията на ООН. Превод и редакция : Калоян Пенков", "date": "2019.03.10", "title": "AFP: Най-малко дузина служители на ООН са загинали при катастрофата в Етиопия"}
{"url": "http://www.focus-news.net/news/2019/03/10/2632930/varna-223-inspektsii-ot-darzhaven-zdraven-kontrol-sa-izvarsheni-ot-1-do-7-mart.html", "text": "223 инспекции от служители, осъществяващи държавен здравен контрол и 193 проверки в обекти във връзка със Закона за здравето са извършени за периода от 1 до 7 март в града и областта. Това съобщиха за  Радио „Фокус“ – Варна  от  Регионалната здравна инспекция (РЗИ) . Извършени са 13 проверки в кухненски блокове на детски заведения по Наредба № 2 за здравословно хранене на деца от 0 до 3 години, Наредба №6 за здравословно хранене на деца от 3 до 7-годишна възраст и в бюфети на учебни заведения по Наредба №37 за здравословно хранене на учениците. Проверени са 4 учебни разписания и не са констатирани нарушения. През отчетния период в отдел „Държавен здравен контрол“ e постъпила 1 жалба, по която е започната процедура по проверка и отговор. \r\nПрез отчетния период са изследвани проби на питейна вода по 12 химични показатели. Всички те отговарят на нормата за качеството на водата, предназначена за питейно-битови цели. \r\nСияна БУХЛАРСКА", "date": "2019.03.10", "title": "Варна: 223 инспекции от държавен здравен контрол са извършени от 1 до 7 март"}
{"url": "http://www.focus-news.net/news/2019/03/10/2632691/sport-nay-rezultatniyat-chuzhdenets-v-istoriyata-na-bundesligata-e-polyak.html", "text": "Полският нападател Роберт Левандовски стана най-резултатният чужденец в историята на Бундеслигата, след като вкара втория гол в мача на Байерн срещу Волфсбург, който се игра в събота в 25-ия кръг от футболното първенство на Германия по футбол. Той имаше две попадения  - в 37-та и в 85-та  минута. Срещата приключи с 6:0 за Байерн.   \r\nТака Левановски има вече 197 попадения общо. До събота със 195 попадения той си разделяше първата позиция с перуанеца Клаудио Писаро от Вердер (Бремен). 40-годишният Писаро в момента е най-възрастният играч в Бундеслигата, отбелязал гол.   \r\nБайерн, Мюнхен, вече е водач в класирането с по-добра голова разлика от Борусия, Дортмунд.  \r\nДортмунд спечели срещу Щутгарт с 3:1. Срещата между двата отбора-водачи е на 6-и април в Мюнхен. \r\nТрети в класирането след съботните срещи от 25-тия кръг на германската Бундеслига е Ред Бул, Лайпциг. Той завърши 0:0 у дома с Аугсбург. \r\nВ събота се играха още две срещи.Ето и техните резултати: \r\nФрайбург –Херта, Берлин  2:1  \r\nМайнц - Борусия Мьонхенгладбах 0:1", "date": "2019.03.10", "title": "Спорт: Най-резултатният чужденец в историята на Бундеслигата е поляк"}
{"url": "http://www.focus-news.net/news/2019/03/10/2632688/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът Тръмп се доближава до издаването на първото си вето, което може да се случи още следващата седмица, след като Сенатът гласува за отмяна на декларацията му за извънредна ситуация на границата, съобщава в.  Washington Examiner . \r\nНай-малко четирима от 53-мата републиканци ще се присъединят към демократите, за да осигурят обикновено мнозинство, необходимо за приемане на мярката, която беше написана след обявяването на Тръмп на извънредно положение, за да изразходва 3,6 млрд. долара за финансиране на бариери по южната граница. \r\nРепубликанците от Сената не са обявили дали ще се опитат да променят мярката и не казаха в кой ден от следващата седмица ще се проведе гласуването. \r\nАко го променят, ще се върне в Камарата на представителите. Ако те пуснат версията на Камарата на представителите, мярката ще се насочи директно към президента Тръмп, който обеща да наложи вето. \r\nГласуването срещу извънредната ситуация на границата в Сената,  ще ужили Тръмп, но в крайна сметка президентът ще се промъкне в Конгреса. След като наложи вето на резолюцията, ще бъде необходимо мнозинство от две трети в Камарата и Сената за бъде прескочен Тръмп, а цифрите просто не са налице. \r\nУсилията за преодоляване на вето трябваше да започне в Камарата на представителите, където е малко вероятно 50 републиканци да гласуват срещу Тръмп. \r\nЕто защо резолюцията най-много ще служи като публично порицание на решението на Тръмп за пренасочване на военните разходи, въпреки че в Камарата и Сената съществуват републиканци, които го подкрепят. \r\nПовечето републиканци твърдят, че са съгласни, че южната граница се нуждае от бариери и то бързо, но не харесват как президентът намира парите за да постигне тази цел. \r\nПочти 70 хиляди нелегални имигранти бяха арестувани по южната граница само през февруари.  \r\n„Аз съм с президента“, каза сенатор Тим Скот за  Washington Examiner . „Всеки път, когато имате възможност да не правите спешна резолюция, аз също ще го подкрепя. Ако можехме да намерим друг начин да го направим, щях първо да подкрепя това“. \r\nРепубликанците обмислят начини да променят законопроекта или да приемат придружаващо законодателство, така че те да могат да одобрят парите, като в същото време изпратят съобщение, че не подкрепят президента да отнеме властта над средствата от Конгреса. \r\nЛидерът на мнозинството в Сената Мич Макконъл в крайна сметка ще реши какво да постави на масата и дали да разреши изменения. Неговият говорител няма да предостави подробности за плана. \r\nМеждувременно Белият дом лобира републиканските сенатори в опит да ги предпази от дезертиране на предстоящия вот. Повече от дузина републиканци са критикували националното извънредно положение, но повечето не са сигнализирали дали действително ще гласуват с демократите, за да го отменят. \r\nВицепрезидентът Майк Пенс и представители на министерството на правосъдието се срещнаха с републиканци от Сената, за да направят правния случай в полза на националната декларация за извънредни случаи. Тръмп също така се обади на някои републиканци, за да се опита да спечели тяхната подкрепа. \r\nНо републиканците остават предпазливи по отношение на хода на Тръмп, който се страхуват, че ще разруши критични проекти в техните щати, взимайки пари от други области. \r\n***  Стотици хора излязоха във Вашингтон с искане за смяна на режима в Иран и осъждане на „зверствата срещу народа“ от управлението в Техеран, пише в.  Times Of Israel . \r\nПротестиращите махаха с ирански флагове, като скандираха за „промяна на режима сега“, някои държаха портрети на Мариам Раджави, лидер на „Народните муджахидини“, забранена в страната иранска групировка. \r\n„Режимът в Иран извършва толкова много жестокости към народа. Иран като цяло е бил разрушен от този режим“, каза Майкъл Паси, ирано-американски инженер. \r\n„Има много екзекуции, много мъчения и много износ на тероризъм от този режим“, твърди той. \r\n„Искаме разделение между религията и държавата“, добави Мина Ентезари, дизайнер от Аризона, която е била политически затворник в продължение на седем години в Иран. „Искаме свобода за хората“. \r\nАдминистрацията на американския президент Доналд Тръмп последователно обвинява Иран в липсата на свободи и за неговото „дестабилизиращо“ влияние върху Близкия изток. \r\nТой е твърд противник на Ислямската република и възстанови тежките икономически санкции, но Вашингтон настоява, че не действа за смяна на режима, а само за промяна в политиката на Иран в области, включително разработването на ракети и подкрепата за военни групировки. \r\n„Аз съм на 100% зад политиката на президента Тръмп“, каза Паси. „Единственият език, който този ирански режим разбира, е език на сила“. \r\n***  Всякакви бъдещи преговори по кипърския въпрос между гръцката и турската страна трябва да бъдат ориентирани към резултати и поставени във времева рамка, каза премиерът на Турската република Северен Кипър, пише в.  Yeni Safak . \r\nГоворейки пред репортери в Лондон, където присъства на различни срещи, Туфан Ерхюрман заяви, че лидерите на кипърските турци, в сътрудничество с турската република, няма да позволят губене на време от страна на гръцките кипърски власти за разрешаване на проблем, който продължава повече от четири десетилетия. \r\nПремиерът на кипърските турци каза, че процесът, който последва отхвърлянето на плана на Анан през 2004 г. от кипърските гърци, не работи в полза на турците поне в средносрочен план, въпреки че турците са казали „да“ на него. \r\nПодчертавайки, че кипърските турци заедно с турската република продължават да търсят решение в най-кратки срокове, въпреки отхвърлянето на плана на Анан, Ерхюрман заяви, че този процес ги е отвел в Кранс Монтана, швейцарски град, където преговорите за решение на острова бяха проведени между май 2015 г. и юли 2017 г. \r\n„В Кранс Монтана беше приета реалност от всички международни участници: Турската Кипърска страна и турската република показаха сериозна воля, която дори учуди кипърските гърци“. \r\n„Тази воля беше за възможно най-бързо постигане на справедливо и устойчиво решение. Въпреки това кипърската гръцка страна, особено [лидерът на кипърските гърци] Никос Анастасиадис, показа поведение, че не са дошли в Кранс-Монтана, подготвени за решение там“, каза той. \r\nЕрхюрман заяви, че след преговорите с Кранс Монтана лидерът на кипърските гърци започна да представя различни концепции. \r\n„Те даваха определения като „свободна федерация“ или „децентрализирана федерация \", за да обсъждат публично, и по някакъв начин те разбъркаха ситуацията“, добави той, като се позова на кипърската страна. \r\nЕрхюрман заяви, че след преговорите на Кранс Монтана кипърската турска страна предаде посланието, че ако отсега нататък ще има процес на преговори, той ще бъде процес ориентиран към резултати, и ще има времева рамка. \r\n„Това беше добавено и в доклада на уважаемия генерален секретар на ООН Антонио Гутериш, тъй като е и наистина стана официалната позиция на ООН“, добави той. \r\nАргументирайки, че лидерът на кипърските гърци е разбъркал ситуацията, като е използвал понятия като „политическо равенство“, Ерхюрман каза, че той (Никос Анастасиадис“ се опитал да отнеме във времето моралното превъзходство, което турската страна спечели с положителното си отношение към плана на Анан и Кран Монтана“. \r\nЕрхюрман добави, че кипърската гръцка страна винаги е имала разбиране, че провеждането на по-дълги преговори по кипърския проблем ще работи в тяхна полза. \r\nЕрхурман заяви, че в последните разговори са предприети някои стъпки за изграждане на доверие, но не е постигнат напредък по разрешаването на проблема. \r\nТой каза, че някои новинарски съобщения твърдят, че Великобритания се е отказала от гаранциите си за Кипър след неотдавнашното посещение на Анастасиадис във Великобритания, но това не е официално изявление от Великобритания. \r\nТой каза, че Брекзит е процес, по време на който Обединеното кралство ще трябва да сформира много близки връзки с държавите от Европейския съюз. \r\n„Обединеното кралство е страна, която има военни бази в Кипър. Така, че това какво ще се случи с тези бази е сериозна дискусия“. \r\n„Обединеното кралство в известен смисъл може да се чувства, че трябва да запази отношенията си с Южен Кипър. Но още не сме чули за официално изявление относно гаранции в Кипър. Това са собствените изявления на Анастасиадис“.", "date": "2019.03.10", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/10/2632689/predstoyashti-sabitiya-v-stranata-za-10-mart-agentsiya-fokus.html", "text": "От 15.00 часа на „Дондуков“ 2 президентът Румен Радев ще удостои президента на Световния еврейски конгрес с орден „Стара планина“ първа степен. \r\n*** \r\nОт 11.00 часа от храм „Св. София“ ще тръгне Шествие на толерантността и единението на българския народ „Заедно за България. Заедно за Европа“. От 11.30 часа пред сградата на Народното събрание председателят на парламента Цвета Караянчева ще се включи в шествието. Тя ще произнесе слово на церемонията пред Паметника на спасението и ще поднесе цветя. От 17.00 часа в Централната Софийска синагога ще се състои заключителната церемония по повод Деня на спасението на българските евреи. Председателят на БСП - София Калоян Паргов с членове на Изпълнителното бюро на Градската организация, народни представители и общински съветници от социалистическата партия също ще се включат в Шествието и заключителната церемония.  \r\n*** \r\nОт 11.00 часа в парк „Борисова градина“ (лятна сцена) ще се проведе благотворително спортно събитие „Баба Марта бързала 5“.  \r\n*** \r\nОт 11.00 часа до 17.00 часа в Глаукомния кабинет на IV-я етаж на Клиниката по очни болести на УМБАЛ ,,Александровска” ще се провеждат безплатни консултативни прегледи за глаукома, без направление по здравна каса по повод Световната седмица за превенция на глаукомата \r\n*** \r\nОт 12.00 часа на площадката пред Руския културно-информационен център ще се състои „Широка Масленица“ – програма за възрастни и деца. \r\n*** \r\nОт 12.00 часа до 17.00 часа от Литературен клуб „Перото” ще бъде излъчено предаването на БНТ – Библиотеката”. \r\n*** \r\nОт 17.00 часа до 19.00 часа в литературен клуб „Перото“ ще се състои детски концерт на „Хайлайт академи“.  \r\n*** \r\nОт 18.00 часа в храм „Св. вмца Неделя“ ще бъде отслужена Архиерейска вечерня с чина на взаимното опрощение.  \r\n*** \r\nВ кино „Люмиер Лидл“ ще бъдат показани пет филма от програмата „София Филм Фест“ -  „Гордън и Пади” от 11.00 часа, „Далеч от брега” от 13.30 часа, „Безмълвно сърце” от 16.00 часа, „Живи комини” от 18.00 часа, както и „Свидетелите на Путин” от 20.45 часа.  \r\n*** \r\nВ 10.30 часа от ул. „Булаир“ ще започне кукерско карнавално шествие.  \r\n*** \r\nВ Зала „Скаптопара“ ще се проведе Международен турнир по художествена гимнастика.  \r\n*** \r\nОт 09.30 часа в храм „Св. Николай“ ще бъде отслужена Архиерейска света Литургия.  \r\n*** \r\nОт 19.00 часа в Държавната опера Тони Димитрова ще представи проекта „Моите неизпратени писма“ с концерт. \r\n*** \r\nОт 10.00 часа пред Паметника на благодарността в градинката на Археологическия музей-Варна евреи отдават почит на спасителите си. \r\n*** \r\nОт 11.00 часа в зала 1 на Фестивалния комплекс ще се състои безплатен детски концерт „Оркестърът и танците“. \r\n*** \r\nОт 12.00 часа в Соцалната Чайна ще се състои ежегодният Благотворителен обяд на PTPI \"Делфините\". \r\n***  \r\nОт 08.00 часа в Учебен корпус №3 на ВТУ „Св. св. Кирил и Методий“ ще се проведе дванадесети математически турнир на ВТУ „Св. св. Кирил и Методий“ за ученици от XI и XII класове. \r\n*** \r\nОт 19.00 часа ще започнат ритуалите по случай Сирни Заговезни. В кварталите „Каменица“ и „Чепино“ ще бъдат запалени празнични огньове. \r\n*** \r\nОт 11.00 часа до 13.00 часа в Туристически комплекс „Акве Калиде“ ще се проведе ден от поредицата за детско творчество „Арт-И-Факти“. \r\n*** \r\nОт 11.00 часа в Държавния куклен театър „Дора Габе“ ще се състои куклен спектакъл „Косе Босе“.  \r\n*** \r\nОт 15.30 часа в началото на пешеходната зона на бул. „25 септември“ (Стара къща) ще се състои кукерско шествие. \r\n*** \r\nОт 16.00 часа на АЕМО „Старият Добрич“ до Часовниковата кула ще се проведе възстановка на ритуали, свързани със Сирни Заговезни.  \r\n*** \r\nОт 11.00 часа в Етнографския комплекс ще се състои възстановка на традиционни обреди и обичаи, свързани с българския празник Сирни Заговезни.  \r\n*** \r\nОт 09.00 часа пред храм „Успение Богородично“ ще се проведе втори мирен и всеопрощаващ протест в подкрепа на отец Ангел Кочев.  \r\n*** \r\nОт 11.00 часа в двора на Регионален исторически музей ще бъдат  пресъздадени  обичаите Сирни Заговезни и Масленица с участието на Северняшки ансамбъл за народни песни и танци „Иван Вълев“, Дружество на рускоговорящите „Възход“ и НУ „Христо Ботев”. \r\n*** \r\nВ  10.30 часа пред Паметника на благодарността в Дондуковата градина ще се състои  митинг-поклонение по повод 76 години от спасяването на пловдивските евреи.  \r\n*** \r\nОт 14.00 часа в парка между улиците Полк. Сава Муткуров\" и  \"Полковник Дрангов\" жителите на кв. \"Кършияка\" ще излязат на протест срещу застрояването на парковото пространство.  \r\n*** \r\nВ 15.00 часа на откритата сцена „Ядрото“ в кв. „Капана“ ще се проведе съвместно честване на българската, руската и арменската общности на празника Сирни Заговезни.  \r\n*** \r\nОт 18.00 часа в митрополитски храм „Св. Марина” Пловдивският митрополит Николай ще оглави Архиерейска вечерня с чина на взаимното опрощение. \r\n*** \r\nОт 18.00 часа в залата на Народно читалище „Просвета 1888” ще се проведе маскарад за Сирни Заговезни.  \r\n*** \r\nОт 10.00 часа на площада в селото ще се състои 44- ти празник на кукерите и маските.  \r\n*** \r\nОт 11.00 часа в салона на Държавния куклен театър ще се играе постановката „Мартенска приказка“.  \r\n*** \r\nОт 11.00 часа в Кукления театър ще се играе спектакълът „Неродена мома“.  \r\n*** \r\nОт 11.00 часа ще се състои Празник на село Старозагорски минерални бани.  \r\n*** \r\nОт 17.30 часа ще започне Празник на село Стрелец.  \r\n*** \r\nОт 19.00 ч. в района на бившата автогара в Чепеларе ще се проведат традиционните пустове в Чепеларе за Сирни заговезни. \r\n*** \r\nОт 17.00 часа ще започне програмата за Сирни Заговезни в НЧ „Развитие-1926“ в село Стража. След 18.00 часа ще бъде запален традиционният огън и ще се проведе състезание „въртене на оратник“.", "date": "2019.03.10", "title": "Предстоящи събития в страната за 10 март (Агенция „Фокус“)"}
{"url": "http://www.focus-news.net/news/2019/03/10/2632695/shestima-sa-obvineni-za-izdavane-na-falshivi-telk-ove-sled-aktsiyata-v-noi-silistra-obzor.html", "text": "Шестима души са обвинени за участие в организирана престъпна група за издаване на фалшиви ТЕЛК-ове от НОИ – Силистра, сред които е и директорът Mилен Пенчев. Сред останалите участници в групата са началникът на отдел „Отпускане на пенсии“, бивш служител на НОИ от София и семейство – баща, майка и син. Престъпната група действа от 2017 г., като директорът е диктувал по телефона на началничката на отдел „Отпускане на пенсии“ лични данни на хора, които са искали да получават пенсии, за които нямат право. От своя страна, тя е записвала на бележка „СМЧ – Пенчев“ – т.е. „силно мой човек – Пенчев“, която е слагала на съответните досиета. Така служителите на НОИ – Силистра са знаели, че тези хора са близки до директора, по досиетата се е работило по-бързо и не са били проверявани. Семейството пък се е занимавало със съхраняване на част от фалшивите документи. Синът е регистрирал на техен имот лицата, които са искали фалшиви ТЕЛК-ове, а жената е била упълномощена да получава пенсиите от пощенските клонове.  \r\nПо данни на прокуратурата лицата, които са се възползвали от фалшивите пенсии от НОИ – Силистра, са oт различни прослойки, включително бивши кметове и общински съветници. По първоначални данни фалшиви документи са издадени на около 20 души. Става дума за пенсии от над 600 лв., които са били давани на хора без почти никакъв трудов стаж. Установено е, че тези лица никога не са работили в предприятията, отбелязани в трудовите книжки. Обикновено се е удостоверявал стаж като миньори, тъй като пенсията е висока и това дава възможност и за по-ранно пенсиониране. Предстои да се прецени за кои от обвинените да бъде поискана постоянна мярка „задържане под стража”. \r\nНа 21 януари Прокуратурата и МВР започнаха мащабно разследване за източване на средства от НОИ чрез фалшиви ТЕЛК-ове. Тогава стана ясно, че в  Силистра  са открити стотици лични карти, медицински документи, бланки на ТЕЛК и т.н. Зам. главният прокурор Иван Гешев съобщи, че в определени региони е установено, че процентът на инвалидните пенсии достига до 28% от всички пенсии, като най-големият процент е отчетен в Силистра – 28,6%. 10 дни по-късно беше разкрита схемата за фалшиви ТЕЛК-ове в  Ловеч . За злоупотреби при издаването на решения бяха задържани двама, сред които и председателят на ТЕЛК-Ловеч Донка Минкова. Съдът остави Минкова за постоянно в ареста по обвинение за взимане на подкуп. На 19 февруари при специализирана операция във  Варна  за издаване на фалшиви решения бяха задържани 45 лица. Шестима от задържаните бяха привлечени като обвиняеми, като у тях са намерени близо 1,6 млн. лева. Петима от тях са лекари. Двама от обвинените са сирийски граждани. Всички обвиняеми бяха освободени от ареста. Досъдебното производство продължава.  \r\nЦветилена СИМЕОНОВА", "date": "2019.03.10", "title": "Шестима са обвинени за издаване на фалшиви ТЕЛК-ове след акцията в НОИ – Силистра (ОБЗОР)"}
{"url": "http://www.focus-news.net/news/2019/03/10/2632926/ria-novosti-vav-frantsiya-utochniha-broyat-na-zaginalite-grazhdani-v-samoletnata-katastrofa-v-etiopiya.html", "text": "При катастрофата на самолета на Етиопските авиолинии са загинали осем френски граждани, а не седем, както беше съобщено по-рано, уточняват от министерството на външните работи на Франция, предава  РИА „Новости“ . \r\n„Към настоящия момент е потвърдено, че осем пътници, имащи френско гражданство, са загинали в резултат на инцидента. Кризисният център на външното министерство е в контакт с техните семейства“, пише в комюникето на министерството. \r\nПо-рано беше съобщено, че в авиокатастрофата са загинали седем французи. \r\nВъншното министерство на Франция изразява своите съболезнования към близките на жертвите. Превод и редакция : Калоян Пенков", "date": "2019.03.10", "title": "РИА „Новости“: Във Франция уточниха броят на загиналите граждани в самолетната катастрофа в Етиопия"}
{"url": "http://www.focus-news.net/news/2019/03/10/2632692/sdk-makedoniya-v-strumitsa-zaev-poiska-da-zapochnat-pregovorite-s-es.html", "text": "В традиционния карнавал в Струмица в събота се включи и премиерът Зоран Заев, който символично поиска да започнат преговори за членство на страната в ЕС, пише на сайта си онлайн медията  СДК .  \r\nВ центъра на града се проведе специален парад на карнавалните маски. Маскираните са танцували с всички знамена на държавите, членки в ЕС плюс македонското знаме. След това премиерът Зоран Заев, посланикът на ЕС Самуел Збогар и министърът на външните работи Николай Димитров са се снимали с участниците. \r\nПо-рано в събота Заев потвърди, че в неделя в Скопие ще се срещне с лидера на опозиционната ВМРО-ДПМНЕ Християн Мицкоски, за да разговарят за реформите и президентските избори, но не даде повече подробности.  \r\nСамият Мицкоски заяви, че отново ще повдигне въпроса за предсрочни парламентарни избори.  Ивелина Ватова", "date": "2019.03.10", "title": "СДК (Македония): В Струмица Заев поиска да започнат преговорите с ЕС"}
{"url": "http://www.focus-news.net/news/2019/03/10/2632693/magazinmk-makedoniya-v-polunosht-priklyuchi-sabiraneto-na-podpisi-za-kandidatite-za-prezident.html", "text": "В събота в полунощ приключи събирането на подписи за кандидатите за президент на Македония, съобщава македонското онлайн издание  magazin.mk .  \r\nВече стана известно, че сигурните кандидати за президентските избори на 21 април са Гордана Силяновска-Давкова, Стево Пендаровски и Блерим Река.  \r\nСтево Пендаровски е общ кандидат на управляващата коалиция  от СДСМ и ДСИ. Той е подкрепен от 60 депутати, но освен това е събрал и повече от 32 000 подписа от граждани.  \r\nГордана Силяновска Давкова е кандидат за президент от опозиционната ВМРО-ДПМНЕ. Тя е събрала необходимите подписи от гражданите само за един ден.  \r\nПроф. Блерим Река е подкрепен от Алианс за албанците и от Движение „Беса“.    Ивелина Ватова", "date": "2019.03.10", "title": "magazin.mk (Македония): В полунощ приключи събирането на подписи за кандидатите за президент"}
{"url": "http://www.focus-news.net/news/2019/03/10/2632924/afp-etiopiya-obyavi-ponedelnik-za-den-na-traur-v-pamet-na-zhertvite-na-samoletnata-katastrofa.html", "text": "Парламентът на Етиопия обяви понеделник за ден на национален траур, след като самолетът на Етиопските авиолинии се разби, убивайки всичките 157 души на борда, съобщава  AFP . \r\n„Камарата на народните представители обяви 11 март 2019 г. за ден на национален траур за гражданите на всички страни, които си отидоха в този трагичен инцидент“, заявиха в Twitter от офиса на премиера на Етиопия Аби Ахмед. Превод и редакция : Калоян Пенков", "date": "2019.03.10", "title": "AFP: Етиопия обяви понеделник за ден на траур в памет на жертвите на самолетната катастрофа"}
{"url": "http://www.focus-news.net/news/2019/03/10/2632929/ria-novosti-generalniyat-sekretar-na-oon-izrazi-saboleznovaniya-vav-vrazka-s-aviokatastrofata-v-etiopiya.html", "text": "Генералният секретар на ООН Антониу Гутерши изрази своите съболезнования във връзка с гибелта на хората, в това число служители на ООН, в авиокатастрофата със самолет на Етиопските авиолинии, се казва в изявление на говорителя му Стефан Дюжарик. \r\n„Генералният секретар дълбоко скърби за трагичната загуба на хората в самолетната катастрофа днес в района на Адис Абеба“, се казва в съобщението. \r\nГутериш също „изразява искрените си съболезнования и солидарност със семействата и близките на жертвите, включително със служителите на ООН, и искрено съчувства на правителството и народа на Етиопия“. \r\nДюжарик отбеляза, че ООН е в контакт с етиопските власти и работи в тясно сътрудничество с тях, за да установи подробности за служителите на организацията, които загинаха в тази трагедия. Превод и редакция : Калоян Пенков", "date": "2019.03.10", "title": "РИА „Новости“: Генералният секретар на ООН изрази съболезнования във връзка с авиокатастрофата в Етиопия"}
{"url": "http://www.focus-news.net/news/2019/03/10/2632697/", "text": "На пресконференция председателят на АБВ Румен Петков представи въпроси за предложения от партията референдум за сформиране на национална позиция по проблемите, свързани с мира. Въпросите са два: „Съгласни ли са българските граждани на територията на нашата страна да бъде разполагано ядрено оръжие?“ и „Съгласни ли са българските граждани военните полигони, които имаме на нашата територия сега, да бъдат само и единствено за самоотбрана?“. Петков уточни, че партията няма претенции, че въпросите са формулирани по най-добрия начин. „Считаме, че такова решение не може да остане в ръцете на политиците и депутатите, а отговор на тези въпроси трябва да даде суверенът“, заяви той. По думите му АБВ вече има отговори от няколко извънпарламентарни партии, като ще представи и идеята пред синдикатите. „Идеята за този референдум обсъждаме от няколко месеца, но сега започнахме преки разговори с другите партии. Първата причина е решението на администрацията на Тръмп САЩ да излезе от договора за ракетите с малък и среден обсег, което заплашва Европа. Ако САЩ има проблем с Китай, не може Европа да плаща цената“, посочи лидерът на АБВ. „И, второ, в България се чуха гласове, че за да гарантираме нашата сигурност, трябва да разположим на територията си оръжия, в това число и ядрени. Това твърдение е грубо посегателство върху националната сигурност на страната ни“, подчерта той. \r\nМеждувременно от партията съобщиха, че лидерът на АБВ – Младежи Пламена Заячка ще бъде националният координатор на България по време на две международни събития, които ще се проведат в индийския град Делхи - Вторият Международен конгрес на младежките парламенти и Международният форум на БРИКС. АБВ ще бъде единствената българска партия, която ще вземе участие в мероприятията. Пламена Заячка коментира, че целта на това участие е да се осъществят глобални програми във връзка с мира и търговията, както и да се установи сътрудничество в сферата на образованието, медиите, сигурността. „Защо БРИКС е важна за България? Защото там участват изключително силни държави, които представляват 60% от населението на света. На форума България ще инициира Световно движение за мир. Целта на движението е държавата ни да остане територия без ядрено оръжие. Движението ще се бори и за неразполагане на допълнителни контингенти за активни военни действия в България и Европа“, обяви Пламена Заячка. „Третото, за което ще се борим, е актуализиране и разширяване на договора за ракетите с малък и среден обсег с включване на другите ядрени държави, за да се подобри световната архитектура на сигурност“, каза още лидерът на АБВ – Младежи. \r\nЦветилена СИМЕОНОВА", "date": "2019.03.10", "title": "АБВ представи въпроси за предложения от партията референдум по темата за мира (ОБЗОР)"}
{"url": "http://www.focus-news.net/news/2019/03/10/2632698/the-sunday-times-ruski-voenni-igri-v-shotlandski-vodi.html", "text": "Руска фрегата с оръжие на борда проведе упражнения по въздушна отбрана и контрасаботаж в морски води, които са съвсем близо до единствената военновъздушна база на Шотландия, пише вестник The Sunday Times. \r\nВоенен кораб на Кралския флот  беше задействан, за да проследи руската военноморска група, която си бе помислила, че е на път към Средиземно море. \r\nЕксминецът Defender в почивните дни в края на седмицата  е изкарана в морето, за да следи за движението на \"Адмирал Горчаков\", първата руска фрегата от нов клас, и съпровождащите я три помощни кораба.   \r\nРуските плавателни съдове плават от Мурманск, пристанище на Баренцово море в Арктическия кръг, където домува северния руски флот.   \r\nСпоред руските медии корабът провежда „упражнения за въздушна охрана и контрасаботаж“ в шотландски води, съвсем близо Лозиърмаут.  \r\nРуската фрегата е снабдена със системата \"Бухал\", предизвикващата халюцинации в противника и изплаши британските ВМС, както и някои политици и военни от Обединеното кралство.    \r\nГоворителят на Шотландската национална партия по въпросите на отбраната Стюърд МакДоналд реагира рязко на това присъствие: Русия извършва провокация, като провежда учение в териториалните води на Великобритания“. От ВМС на Великобритания обаче не споменават никакви противозаконни действия, които да е извършила руската страна: „Групата от руски кораби е навлязла в залива Мори-Ферт, за да изчака отминаването на буря.\" .  Ивелина Ватова", "date": "2019.03.10", "title": "The Sunday Times: Руски военни игри в шотландски води"}
{"url": "http://www.focus-news.net/news/2019/03/10/2632700/sadat-ostavi-v-aresta-7-ot-zadarzhanite-pri-spetsializiranata-aktsiya-v-kv-orlandovtsi-obzor.html", "text": "Съдът остави в ареста 7 от задържаните при специализираната акция в кв. „Орландовци“. Петима от 12-те задържани са освободени. Двама от тях са с мярка надзор на инспектор от детска педагогическа стая, тъй като са непълнолетни. Двамата задържани полицаи остават в ареста.  \r\nСпециализираната прокуратура обвини 14 лица, сред които двама столични полицаи, за участие в група за наркотици, грабежи и кражби, производство и разпространение на акцизни стоки без бандерол. В Специализирания наказателен съд бе внесено искане за налагане на мярка за неотклонение „задържане под стража“ за 12 души. За останалите двама обвинени искания не са внесени, тъй като единият в момента изтърпява наказание \"Лишаване от свобода\" за друго престъпление, а вторият не е намерен. Обявен е за издирване и предстои да му бъде предявено обвинението. Обвинените полицейски служители са взводни командири в столичното Второ районно управление.  \r\nУчастниците в групата бяха задържани на 7 март при операция на СДВР, Дирекция „Вътрешна сигурност“ на МВР и Специализираната прокуратура. Групата е неутрализирана след близо 7-месечно наблюдение и разследване на дейността ѝ. По време на операцията по задържането на участниците в жилища, автомобили и при лични обиски бяха намерени и иззети наркотици, огнестрелни оръжия, близо един тон тютюн, заедно с машина за нарязването му. Иззети са и автомобили, за част от които има данни, че са крадени. Събраните доказателства сочат, че групата е действала повече от три години.", "date": "2019.03.10", "title": "Съдът остави в ареста 7 от задържаните при специализираната акция в кв. „Орландовци“ (ОБЗОР)"}
{"url": "http://www.focus-news.net/news/2019/03/10/2632696/the-guardian-vav-venetsuela-privarzhenitsite-na-maduro-i-guaydo-se-zavarnaha-na-ulitsite.html", "text": "В събота привържениците на опозицията в Каракас участваха в протестно шествие срещу управлението на президента Николас Мадуро, пише вестник  The Guardian .   \r\nСимпатизантите на венецуелския лидер Николас Мадуро и на неговия противник Хуан Гуайдо, подкрепян от САЩ, се завърнаха на улиците в събота. В страната цари страх, че политическата криза може да навлезе в нова турбулентна фаза.   \r\nСлед обтегнатите 48 часа, които Венецуела преживя, когато почти цялата страна остана без ток, в събота хиляди демонстранти излязоха на улиците отново да изразят подкрепата си за своите лидери. И двамата претендират за президентския пост, припомня британският вестник.   \r\n“Тук съм, за да подкрепя президента Мадуро … той е конституционният президент на нашата Боливарска република Венецуела“, казва 52-годишната Мария Реиес, домакиня, която участва в шествието в централен Каракас в подкрепа на действащия държавен глава. По думите й, тя е там, за да защити политическия наследник на Уго Чавес. Според нея „натрапникът Гуайдо“ е заплаха за мира.   \r\nЕкспертите обвиняват управлението му, че се е натоварила с огромна власт, но на практика е заявило лошо справяне с ангажиментите си, проявява некомпетентност и е корумпирано. В същото време Мадуро и поддръжниците му твърдят, че всичко, което се случва е част от американски заговор, чиято цел е да се провали лявата Боливарска революция на Чавес и да се смъкне действащият президент от власт.  \r\n“Заклеймяваме тази страхливо терористка атака“, пише в страницата си в Туитър президентът на Боливия Ево Моралес, един от малкото съюзници на Мадуро от региона.    Ивелина Ватова", "date": "2019.03.10", "title": "The Guardian: Във Венецуела привържениците на Мадуро и Гуайдо се завърнаха на улиците"}
{"url": "http://www.focus-news.net/news/2019/03/10/2632699/the-telegraph-torite-i-demokratichnata-yunionistka-partiya-nastoyavat-mey-da-zadvizhi-plan-b.html", "text": "Според ново изследване на общественото мнение расте подкрепата за Брекзит без сделка пред вероятността ЕС да отхвърли молбата за подкрепа и да се спаси плана на Тереза Мей за излизане на Великобритания от Европейския съюз, пише днешният  The Telegraph . \r\nПроучване на публичното мнение, проведено от ComRes, регистрира, че 44 на сто от британците сега вярват, че Обединеното кралство трябва да напусне ЕС без сделка, ако Брюксел откаже да направи нови отстъпки. Това е с шест пункта повече в сравнение с януари. Неподкрепящите тази идея са по-малко от една трета - 30 на сто.   \r\nРезултатите от проучването съвпадат с предупреждението, които 74 висши активисти от партията на консерваторите заявиха на Мей, че техните гласоподаватели „не се страхуват от излизане без сделка“, защото те „искат само Брекзит да се случи“.     \r\nВ събота Стив Бейкър, един от ревностните привърженици на Брекзит, и Найджъл Додс, водач на Демократичната юнионистка партия в Уестминстър, направиха изявление, според което „неминуемо“ е сделката по Брекзит да остане „непроменена“.  Ивелина Ватова", "date": "2019.03.10", "title": "The Telegraph: Торите и Демократичната юнионистка партия настояват Мей да задвижи план Б"}
{"url": "http://www.focus-news.net/news/2019/03/10/2632703/sliven-chetiri-novi-izkustveni-gnezda-sa-postaveni-za-mestnata-shtarkelova-koloniya-v-selo-samuilovo.html", "text": "Четири нови изкуствени гнезда са поставени за местната щъркелова колония в село Самуилово. Това съобщи пред  Радио „Фокус“ – Сливен  кметът на селото Пламена Костадинова. \r\n„Изкуствените гнезда ще заместят разрушените от атмосферните условия стари и са изградени от хората в селото. Заради съхненето на вековните дъбове, върху които щъркелите избират да гнездят, щъркеловата популация в Самуилово намалявала“, посочи Костадинова. Едва три двойки са гнездили миналата година в селския парк, а друга двойка – върху изкуствено гнездо на електрически стълб. Общо три са били гнездата върху електрически стълбове, изградени по проект на електропреносното дружество. \r\nТази година щъркелите в Самуилово още не са пристигнали, но жителите на селото ги очакват с нетърпение. Те са една от атракциите и преди години са били обект на голям интерес от страна на местните хора и туристите. Тогава в Самуилово се е намирала най-голямата естествена колония на бял щъркел на Балканския полуостров – около 20 гнезда. По това време в кметството е функционирал и Музей на щъркела. \r\nЛюдмила ЙОРГОВА", "date": "2019.03.10", "title": "Сливен: Четири нови изкуствени гнезда са поставени за местната щъркелова колония в село Самуилово"}
{"url": "http://www.focus-news.net/news/2019/03/10/2632705/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "В събота привържениците на опозицията в Каракас участваха в протестно шествие срещу управлението на президента Николас Мадуро, пише вестник  The Guardian .   \r\nСимпатизантите на венецуелския лидер Николас Мадуро и на неговия противник Хуан Гуайдо, подкрепян от САЩ, се завърнаха на улиците в събота. В страната цари страх, че политическата криза може да навлезе в нова турбулентна фаза.   \r\nСлед обтегнатите 48 часа, които Венецуела преживя, когато почти цялата страна остана без ток, в събота хиляди демонстранти излязоха на улиците отново да изразят подкрепата си за своите лидери. И двамата претендират за президентския пост, припомня британският вестник.   \r\n“Тук съм, за да подкрепя президента Мадуро … той е конституционният президент на нашата Боливарска република Венецуела“, казва 52-годишната Мария Реиес, домакиня, която участва в шествието в централен Каракас в подкрепа на действащия държавен глава. По думите й, тя е там, за да защити политическия наследник на Уго Чавес. Според нея „натрапникът Гуайдо“ е заплаха за мира.   \r\nЕкспертите обвиняват управлението му, че се е натоварила с огромна власт, но на практика е заявило лошо справяне с ангажиментите си, проявява некомпетентност и е корумпирано. В същото време Мадуро и поддръжниците му твърдят, че всичко, което се случва е част от американски заговор, чиято цел е да се провали лявата Боливарска революция на Чавес и да се смъкне действащият президент от власт.  \r\n“Заклеймяваме тази страхливо терористка атака“, пише в страницата си в Туитър президентът на Боливия Ево Моралес, един от малкото съюзници на Мадуро от региона.   \r\n***  Руска фрегата с оръжие на борда проведе упражнения по въздушна отбрана и контрасаботаж в морски води, които са съвсем близо до единствената военновъздушна база на Шотландия, пише вестник The Sunday Times. \r\nВоенен кораб на Кралския флот  беше задействан, за да проследи руската военноморска група, която си бе помислила, че е на път към Средиземно море. \r\nЕксминецът Defender в почивните дни в края на седмицата  е изкарана в морето, за да следи за движението на \"Адмирал Горчаков\", първата руска фрегата от нов клас, и съпровождащите я три помощни кораба.   \r\nРуските плавателни съдове плават от Мурманск, пристанище на Баренцово море в Арктическия кръг, където домува северния руски флот.   \r\nСпоред руските медии корабът провежда „упражнения за въздушна охрана и контрасаботаж“ в шотландски води, съвсем близо Лозиърмаут.  \r\nРуската фрегата е снабдена със системата \"Бухал\", предизвикващата халюцинации в противника и изплаши британските ВМС, както и някои политици и военни от Обединеното кралство.    \r\nГоворителят на Шотландската национална партия по въпросите на отбраната Стюърд МакДоналд реагира рязко на това присъствие: Русия извършва провокация, като провежда учение в териториалните води на Великобритания“. От ВМС на Великобритания обаче не споменават никакви противозаконни действия, които да е извършила руската страна: „Групата от руски кораби е навлязла в залива Мори-Ферт, за да изчака отминаването на буря.\" \r\n*** Според ново изследване на общественото мнение расте подкрепата за Брекзит без сделка пред вероятността ЕС да отхвърли молбата за подкрепа и да се спаси плана на Тереза Мей за излизане на Великобритания от Европейския съюз, пише днешният  The Telegraph . \r\nПроучване на публичното мнение, проведено от ComRes, регистрира, че 44 на сто от британците сега вярват, че Обединеното кралство трябва да напусне ЕС без сделка, ако Брюксел откаже да направи нови отстъпки. Това е с шест пункта повече в сравнение с януари. Неподкрепящите тази идея са по-малко от една трета - 30 на сто.   \r\nРезултатите от проучването съвпадат с предупреждението, които 74 висши активисти от партията на консерваторите заявиха на Мей, че техните гласоподаватели „не се страхуват от излизане без сделка“, защото те „искат само Брекзит да се случи“.     \r\nВ събота Стив Бейкър, един от ревностните привърженици на Брекзит, и Найджъл Додс, водач на Демократичната юнионистка партия в Уестминстър, направиха изявление, според което „неминуемо“ е сделката по Брекзит да остане „непроменена“. \r\n***  По-малко от 20 дни остават до свободата след Брекзит, но  Мей продължава да се бори с ЕС, пише в неделното си издание  The Sunday Express .   \r\nВ събота високопоставени партийни активисти сред торите организираха медийна офанзива, за да настояват ЕС да направи жизненоважни отстъпки по споразумението за Брекзит. Ясно е на всички, че първият ден на Обединеното кралство извън ЕС е точно след 20 дни, след като членството му в търговския блок изтича на 29 март. Две години Тереза Мей прекара във водене на преговори за това споразумение, но и днес сделката, която тя предлага, все още не среща подкрепа в Камарата на общините.  Правителството води преговори вече буквално в „12 без 5 минути“, за да постигне споразумение, което ще се подкрепи в британския парламент.   \r\nВ петък Мей предупреди, че едно ново отхвърляне на нейния проект ще означава „още месеци и години на спорове“ и поясни, че „ако ние продължим да вървим по този път надолу, може и никога да не напуснем ЕС“.  \r\nСтарши министри продължават да се опитват да убеждават ЕС да направи промени в сегашната сделка, за да се избегне закъснение и отлагане на излизането на Великобритания.   \r\nВ събота те се появиха неочаквано в медиите с обвинения по адрес на Брюксел, че си играе игри с преговорите, а те търсят как да окажат натиск върху 27-те членки на ЕС и да ги принудят да направят нужните отстъпки. Както лидерът на Долната камара Андрея Лийдсъм, така и председателят на Консервативната партия Брендън Луис подложиха на агресивна критика усилията на Брюксел в преговорите.   \r\nГлавният преговарящ от страна на ЕС Мишел Барние се оправда, че той „работи интензивно“ като се опитва да разреши безизходицата преди съдбоносното гласуване в Камарата на общините през следващата седмица.   \r\nРазгорещени преговори се водиха през всички тези седмици, а и двете страни се опитваха да успокоят тревогите около ирландския предпазен механизъм, който предизвиква най-много неприятности в Уестминстър.   \r\nВ четвъртък главният прокурор Джефри Кокс, който е и правосъден министър, и министъра за Брекзит Стивън Барклей запознаха Мишел Барние със своите предложения за разрешаване на въпроса. Те предлагат независим арбитражен панел, който да  определи  дали е „разумно“ да се спре действието на ирландския механизъм.   \r\nБарние обаче отхвърли плана им и заяви, че Лондон е длъжен едностранно да вземе решение така, че Северна Ирландия остана засегната от спешните мерки и на практика се поставя граница, която да преминава през самата Великобритания.  \r\nВ събота Андрея Лийдсъм обяви, че тя е „дълбоко разочарована“ от предложенията на ЕС.  \r\nТя каза:: “Няма да разчупим Обединеното кралство и да поставим граница на Ирландско море. Така че аз съм длъжна да попитам сама себе си: каква игра играят в Евросъюза? ” \r\nАко споразумението за излизане не срещне подкрепа в Парламента във вторник, вината ще падне върху ЕС, според нея. В същото време Лийдсъм се надява, че \"ние се надяваме, че ще можем да спечелим вота, но това зависи от това Ес да се върне на масата за преговори и да приеме сериозно британските предложения.” \r\nБрендън Луис, който също упражни натиск спрямо Брюксел, заяви пред БиБиСи: “няма да приемем споразумение, с което се правим компромис с единството на Обединеното кралство. Предложението, което Мишел Барние предложи в петък води до компромис относно силата на съюза.” \r\nСледващите 48 часа ще преминат в преговори, за да се даде на Мей най-добрата възможност да спечели подкрепата на  Уестминстър за споразумението за напускане. \r\nАко във вторник сделката не получи одобрение, тогава на депутатите ще се даде възможност да гласуват дали Обединеното кралство трябва да напусне блока без сделка.   \r\nАко се подкрепи този вариант, Великобритания все пак ще напусне ЕС на 29 март. Но ако се отхвърли и той, тогава в четвъртък ще има нов вот за това дали трябва да се удължи срока на самия Брекзит.", "date": "2019.03.10", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/10/2632704/tass-izrael-nanese-avioudari-po-obekti-na-hamas-v-ivitsata-gaza.html", "text": "Израелските ВВС нанесоха удар по движещи се обекти на ХАМАС в Ивицата Газа в отговор на изстреляна ракета по посока на Държавата Израел, предава  ТАСС , като се позовава на съобщение в Туитър от пресслужбата на Армията за отбрана на Израел .  \r\n\"Отговорихме, като поразихме няколко комплекса на ХАМАС с овенни цели в Ивицата Газа, както и два плавателни съда на ХАМАС“, се казва в изявлението.   \r\nПо-рано армейската пресслужба бе съобщила, че радикални елементи от Газа са изстреляли ракета към израелска територия. По информация на държавното израелско радио тя е избухнала в ненаселена местност и пострадали от инцидента няма.  Ивелина Ватова", "date": "2019.03.10", "title": "ТАСС: Израел нанесе авиоудари по обекти на ХАМАС в Ивицата Газа"}
{"url": "http://www.focus-news.net/news/2019/03/10/2632701/the-sunday-express-ostavat-po-malko-ot-20-dni-do-svobodata-sled-brekzit.html", "text": "По-малко от 20 дни остават до свободата след Брекзит, но  Мей продължава да се бори с ЕС, пише в неделното си издание  The Sunday Express .   \r\nВ събота високопоставени партийни активисти сред торите организираха медийна офанзива, за да настояват ЕС да направи жизненоважни отстъпки по споразумението за Брекзит. Ясно е на всички, че първият ден на Обединеното кралство извън ЕС е точно след 20 дни, след като членството му в търговския блок изтича на 29 март. Две години Тереза Мей прекара във водене на преговори за това споразумение, но и днес сделката, която тя предлага, все още не среща подкрепа в Камарата на общините.  Правителството води преговори вече буквално в „12 без 5 минути“, за да постигне споразумение, което ще се подкрепи в британския парламент.   \r\nВ петък Мей предупреди, че едно ново отхвърляне на нейния проект ще означава „още месеци и години на спорове“ и поясни, че „ако ние продължим да вървим по този път надолу, може и никога да не напуснем ЕС“.  \r\nСтарши министри продължават да се опитват да убеждават ЕС да направи промени в сегашната сделка, за да се избегне закъснение и отлагане на излизането на Великобритания.   \r\nВ събота те се появиха неочаквано в медиите с обвинения по адрес на Брюксел, че си играе игри с преговорите, а те търсят как да окажат натиск върху 27-те членки на ЕС и да ги принудят да направят нужните отстъпки. Както лидерът на Долната камара Андрея Лийдсъм, така и председателят на Консервативната партия Брендън Луис подложиха на агресивна критика усилията на Брюксел в преговорите.   \r\nГлавният преговарящ от страна на ЕС Мишел Барние се оправда, че той „работи интензивно“ като се опитва да разреши безизходицата преди съдбоносното гласуване в Камарата на общините през следващата седмица.   \r\nРазгорещени преговори се водиха през всички тези седмици, а и двете страни се опитваха да успокоят тревогите около ирландския предпазен механизъм, който предизвиква най-много неприятности в Уестминстър.   \r\nВ четвъртък главният прокурор Джефри Кокс, който е и правосъден министър, и министъра за Брекзит Стивън Барклей запознаха Мишел Барние със своите предложения за разрешаване на въпроса. Те предлагат независим арбитражен панел, който да  определи  дали е „разумно“ да се спре действието на ирландския механизъм.   \r\nБарние обаче отхвърли плана им и заяви, че Лондон е длъжен едностранно да вземе решение така, че Северна Ирландия остана засегната от спешните мерки и на практика се поставя граница, която да преминава през самата Великобритания.  \r\nВ събота Андрея Лийдсъм обяви, че тя е „дълбоко разочарована“ от предложенията на ЕС.  \r\nТя каза:: “Няма да разчупим Обединеното кралство и да поставим граница на Ирландско море. Така че аз съм длъжна да попитам сама себе си: каква игра играят в Евросъюза? ” \r\nАко споразумението за излизане не срещне подкрепа в Парламента във вторник, вината ще падне върху ЕС, според нея. В същото време Лийдсъм се надява, че \"ние се надяваме, че ще можем да спечелим вота, но това зависи от това Ес да се върне на масата за преговори и да приеме сериозно британските предложения.” \r\nБрендън Луис, който също упражни натиск спрямо Брюксел, заяви пред БиБиСи: “няма да приемем споразумение, с което се правим компромис с единството на Обединеното кралство. Предложението, което Мишел Барние предложи в петък води до компромис относно силата на съюза.” \r\nСледващите 48 часа ще преминат в преговори, за да се даде на Мей най-добрата възможност да спечели подкрепата на  Уестминстър за споразумението за напускане. \r\nАко във вторник сделката не получи одобрение, тогава на депутатите ще се даде възможност да гласуват дали Обединеното кралство трябва да напусне блока без сделка.   \r\nАко се подкрепи този вариант, Великобритания все пак ще напусне ЕС на 29 март. Но ако се отхвърли и той, тогава в четвъртък ще има нов вот за това дали трябва да се удължи срока на самия Брекзит.    Ивелина Ватова", "date": "2019.03.10", "title": "The  Sunday Express:  Остават по-малко от 20 дни до свободата след Брекзит"}
{"url": "http://www.focus-news.net/news/2019/03/10/2632707/ria-novosti-darzhavniyat-departament-komentira-intsidenta-s-mina-otkrita-u-satrudnik-na-posolstvoto-na-sasht.html", "text": "Представител на Държавния департамент на САЩ заяви пред  РИА Новости , че мината, която бе открита на летище Шереметево в багажа на сътрудник на американското посолство не е опасна.   \r\nКакто бе съобщено в МВнР на РФ, на 9 март на летище Шереметево при проверка на багажа на служител от посолството на САЩ в РФ бе открита мина с взривно устройство, но без взривно вещество, макар че следи и от него бяха открити откъм вътрешната страна на корпуса. В министерството определиха случая като опит да се устрои провокация на транспортен обект. \r\n\"Известно ни е за инцидента, който днес (събота – бел. ред.) се е случил на летище Шереметева в Москва“, са отговорили от ведомството. От там смятат, че „ситуацията е регулирана и на лицето е било позволено да напусне Русия, след като властите са иззели предметите от багажа му“.  \r\nСпоред представителя на американското външнополитическо ведомство няма никакъв риск за пътниците.   \r\nПо данни на МВнР на РФ лицето, от което е взета мината, има пряко отношение към американските въоръжени сили. От там съобщават, че то напуска Русия поради изтичане на срока на командировката му и че е твърдяло, че притежава мината „за личната си колекция“.  Тъй като закъснял за полета, са му помогнали да презавери билета си и той успешно е отлетял за Ню Йорк, но без мината, отбелязват от руското ведомство.   \r\nВ него обаче отчитат сериозното внимание, което в САЩ се отделя, особено след терористичните актове през 2001 г., за сигурността на въздушния транспорт. Затова смятат, че в американското посолство „си дават ясна сметка, че мина в багажа е твърде сериозно нещо“. Руското МВнР смята, че това е съзнателна постъпка.  Ивелина Ватова", "date": "2019.03.10", "title": "РИА Новости: Държавният департамент коментира инцидента с мина, открита у сътрудник на посолството на САЩ"}
{"url": "http://www.focus-news.net/news/2019/03/10/2632694/afp-15-babrechno-bolni-patsienti-sa-pochinali-vav-venetsuela.html", "text": "Петнайсет венецуелци с напреднала бъбречна болест са починали, след като не са успели да получат съответното медицинско обслужване, когато спря електричесикят ток, предава AFP, като се позовава на информация от неправителствена организация.   \r\n\"Вчера и днес (петък и събота – бел. ред.) има 15 смъртни случая поради липса на хемодиализа,\" съобщил Франсиско Валенсия, директор на Групата за здравни права Codevida.   Ивелина Ватова", "date": "2019.03.10", "title": "AFP: 15 бъбречно болни пациенти са починали във Венецуела"}
{"url": "http://www.focus-news.net/news/2019/03/10/2632708/sport-shifrin-specheli-slaloma-v-shplinderov-mlin.html", "text": "Микаела Шифрин, САЩ, продължава да води в състезанията за Световната купа при алпийските ски. След челното място в първия манш и втора във втория, в събота тя отново спечели поредния слалом в Шплиндеров Млин, Чехия. \r\nВ събота Шифрин спечели и малкия Кристален глобус, след като поведе с повече от 200 точки в слалома. Американката ще остане в историята и с още един рекорд, регистрирайки 15-а победа в рамките на един сезон. Предишният рекорд на Врени Шнайдер от Швейцария беше 14 победи през сезон 1988/1989. \r\nКрайният резултат на американската състезателка е 1:38.98 минута, швейцарката Уенди Холендер е втора с 0.85 стотни изоставане,  а словачката Петра Влъхова – трета на 2.3 секунди от Шифрлин. \r\nВ класирането за Световната купа Микаела Шифрин води с 1954 точки. Второто място е за Влъхова (1235), а третото - за Холендер (943).", "date": "2019.03.10", "title": "Спорт: Шифрин спечели слалома в Шплиндеров Млин"}
{"url": "http://www.focus-news.net/news/2019/03/10/2632709/pregled-na-mezhdunarodnite-novini-do-6-chasa-agentsiya-fokus.html", "text": "Закупуването от Турция на системата за противоракетна отбрана С-400 от Русия „няма нищо общо“ с НАТО, изтребителите F-35 или сигурността на САЩ, заяви Ердоган. \r\n„Всички знаят, че този въпрос няма нищо общо нито с НАТО, нито с F-35, нито със сигурността на САЩ“, каза Ердоган по време на посещение в югоизточната провинция Диарбекир. \r\nЕрдоган каза, че Турция е подложена на натиск срещу закупуването на системата за противовъздушна отбрана С-400, добавяйки: „Въпросът не е за С-400. Това е така, защото Турция предприема действия със собствената си воля по отношение на регионалното развитие, особено в Сирия“. \r\n„Ясно е защо Турция купува тази система за противовъздушна отбрана и как ще я използва“, добави той. \r\nСлед продължителни усилия за закупуване на системи за противовъздушна отбрана от САЩ без успех, през 2017 г. Анкара реши да закупи руски системи С-400. \r\nТози ход беше критикуван от Пентагона, който предупреди, че закупуването на С-400 ще нарани турско-американските отношения и ролята на Турция в НАТО. \r\nАнкара също така планира да закупи 100 изтребители F-35 от САЩ, като очаква одобрение от Конгреса, а пилотите й в момента се обучават във военновъздушна база в Аризона. \r\n*** Анегрет Крамп-Каренбауер, вероятен консервативен кандидат за канцлерския пост на Ангела Меркел, обяви собствената си визия за Европа в събота, предава  AFP . Така тя отговори на неотдавнашните френски предложения, като прие идеите на Макрон в областта на сигурността, но не се съгласи с него по редица ключови социални теми. Това лидерката  на християндемократите направи в статия за неделното издание Welt am Sonntag.   \r\nВ нея тя обръща внимание на призива на френсикя президент за общ банков пазар и за пан-европейски пакт за климата: „Нашата Европа трябва да стане по-силна“, пише германският политик, известна обикновено като АКК. Коментарите й идват след като в понеделник Макрон обяви идеите си за бъдещето на Европа и те бяха отпечатани в няколко водещи европейски вестника. Той предложи реформа на Шенгенската зона и създаване на нова агенция за „защита на демокрациите“ срещу кибератаките и фалшивите новини, както и поднови настояването си за по-голямо сътрудничество в сферата на сигурността и при справяне с мигрантската криза. \r\nAKK почти напълно приема възгледите на френския президент по въпросите за сигурността и за общи европейски гранични сили. Тя настоява за общо постоянно място на Европа в Съвета за сигурност на ООН. Тази идея отдавна се предлага от Германия, макар че Франция доста категорично защитава собственото си място в него. \r\nНесъгласията между АКК и Макрон са свързани с неговата идея за обща европейска минимална работна заплата. Според нея евроцентрализмът и „европеизацията на социалните услуги и на минималната заплата не са верен път“.  \r\nМеркел обяви вече, че няма да продължи с политическата си кариера след изтичане на сегашния й мандат през 2021 година, а според някои тя няма да остане на канцлерския пост и до тогава, ако нейната „ голяма коалиция“ между лявото и дясното не избухне преди това. До този момент тя не е реагирала на предложенията на Макрон.    \r\n*** При самолетна катастрофа в събота в Колумбия загинаха 12 души, съобщава агенция  AFP . \r\nДвумоторен самолет, модел Douglas DC-3, чието първо производство е през 30-те години на 20 в., е катастрофирал в източната част на страната при полет между градовете Сан Хосе дел Гуавяре и  Вилявисенсио. \r\n\"За нещастие … няма оцелели,\" гласи съобщението на Гражданската авиация. Останките от катастрофиралия самолет са открити недалеч от Вилявисенсио. \r\nПо данни на службите за гражданска защита загиналите са 12 души, докато от Гражданската авиация казват, че в момента все още се издирват тела, за да се определи точната бройка на пътниците. Самолетът е с 30 места. От там не дават никаква информация за причините за катастрофата и се обръщат с молба към медиите да са внимателни при използването на визуален материал в социалните медии, „от уважение пред жертвите и скръбта на семействата им“. \r\n*** В събота в полунощ приключи събирането на подписи за кандидатите за президент на Македония, съобщава македонското онлайн издание  magazin.mk .  \r\nВече стана известно, че сигурните кандидати за президентските избори на 21 април са Гордана Силяновска-Давкова, Стево Пендаровски и Блерим Река.  \r\nСтево Пендаровски е общ кандидат на управляващата коалиция  от СДСМ и ДСИ. Той е подкрепен от 60 депутати, но освен това е събрал и повече от 32 000 подписа от граждани.  \r\nГордана Силяновска Давкова е кандидат за президент от опозиционната ВМРО-ДПМНЕ. Тя е събрала необходимите подписи от гражданите само за един ден.  \r\nПроф. Блерим Река е подкрепен от Алианс за албанците и от Движение „Беса“. \r\n*** Петнайсет венецуелци с напреднала бъбречна болест са починали, след като не са успели да получат съответното медицинско обслужване, когато спря електричесикят ток, предава AFP, като се позовава на информация от неправителствена организация.   \r\n\"Вчера и днес (петък и събота – бел. ред.) има 15 смъртни случая поради липса на хемодиализа,\" съобщил Франсиско Валенсия, директор на Групата за здравни права Codevida. \r\n*** В събота президентът на Венецуела Николас Мадуро заяви, че  само властите на САЩ разполагат с технология, с която могат да провокират прекъсване на електрозахранването в цялата държава, предава  ТАСС .   \r\n\"Енергийната промишленост на Венецуела беше саботирана с помощта на технология, която империята (САЩ - бел. ТАСС) и нейните самопровъзгласили се марионетки [Хуан Гуайдо].притежават. Нас обаче няма да ни сплашат \", е заявил Мадуро на проправителствен митинг. \r\nТой е пояснил, че продължава възстановяването на електрозахранването: \"Намираме се в сложна ситуация, но работим напрегнато, за да преодолеем това изпитание „.  \r\nВ четвъртък вечерта Каракас и повечето щати на страната останаха без ток. По данни на венецуелската преса става дума за 20-23 щата. Практически цялата територия остана без електричество. Столичани твърдят, че това е най-дългото спиране на тока откакто има ел. захранване в столицата. \r\nВ момента ток има само в отделни райони на Каракас. Според Националната електрическа компания причина за случилото се е саботаж в националната електросистема от страна на „американския империализъм“. Държавният департамент отхвърли обвиненията.   \r\n*** Израелските ВВС нанесоха удар по движещи се обекти на ХАМАС в Ивицата Газа в отговор на изстреляна ракета по посока на Държавата Израел, предава  ТАСС , като се позовава на съобщение в Туитър от пресслужбата на Армията за отбрана на Израел .  \r\n\"Отговорихме, като поразихме няколко комплекса на ХАМАС с овенни цели в Ивицата Газа, както и два плавателни съда на ХАМАС“, се казва в изявлението.   \r\nПо-рано армейската пресслужба бе съобщила, че радикални елементи от Газа са изстреляли ракета към израелска територия. По информация на държавното израелско радио тя е избухнала в ненаселена местност и пострадали от инцидента няма. \r\n*** \"При охрана на обществения ред в центъра на Черкас, където са се провеждали масови събития с участието на множество граждани, при тръгването на президента Порошенко представители на „Националния корпус“ са се опитали да блокират кортежа на държавния глава и да провокират конфликт с жителите и полицията на Черкас“, се казва в официално съобщение, цитирано от  ТАСС . \r\nПри изпълнение на държавния химн след изказване на Петро Порошенко радикални лица са нахлули в района на сцената, като са използвали пиротехника. Правоохранителите обаче са им пресекли пътя, но в резултат от стълкновенията са пострадали 15 полицаи, в това число и началникът на Управлението на националната полиция на Черкаска област, той е с тежко разкъсано лице. Обмисля се да се заведе наказателно дело.   \r\nВ събота на площад „Независимост“ в Киев крайно-радикализирани елементи са организирали протестна акция с настояване да се разследва корупционен скандал в държавния концерн \"Укроборонпром\". След протеста са се упътили към сградата на президентството, не са успели да проникнат в нея и са се отправили към Черкас, където се е намирал и самият президент.   \r\nСкандалът около \"Укроборонпром\" се разгаря три седмици преди предстоящите президентски избори в Украйна. Според журналистическо разследване в отбранителната сфера са действали сенчести схеми, благодарение на които чрез подставени фирми с участието на високопоставени чиновници се давало възможност на военни предприятия да се снабдяват с части от украинските складове на три пъти по-скъпи, не рядко резервни части се доставяли и от Русия. В корупционните схеми участвали близки на самия президент Петро Порошенко.  \r\nНационалното антикорупционно бюро на Украйна вече е възбудило редица наказателни дела", "date": "2019.03.10", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/10/2632706/tass-v-cherkas-krayni-elementi-se-opitaha-da-blokirat-patya-na-kortezha-s-poroshenko.html", "text": "\"При охрана на обществения ред в центъра на Черкас, където са се провеждали масови събития с участието на множество граждани, при тръгването на президента Порошенко представители на „Националния корпус“ са се опитали да блокират кортежа на държавния глава и да провокират конфликт с жителите и полицията на Черкас“, се казва в официално съобщение, цитирано от  ТАСС . \r\nПри изпълнение на държавния химн след изказване на Петро Порошенко радикални лица са нахлули в района на сцената, като са използвали пиротехника. Правоохранителите обаче са им пресекли пътя, но в резултат от стълкновенията са пострадали 15 полицаи, в това число и началникът на Управлението на националната полиция на Черкаска област, той е с тежко разкъсано лице. Обмисля се да се заведе наказателно дело.   \r\nВ събота на площад „Независимост“ в Киев крайно-радикализирани елементи са организирали протестна акция с настояване да се разследва корупционен скандал в държавния концерн \"Укроборонпром\". След протеста са се упътили към сградата на президентството, не са успели да проникнат в нея и са се отправили към Черкас, където се е намирал и самият президент.   \r\nСкандалът около \"Укроборонпром\" се разгаря три седмици преди предстоящите президентски избори в Украйна. Според журналистическо разследване в отбранителната сфера са действали сенчести схеми, благодарение на които чрез подставени фирми с участието на високопоставени чиновници се давало възможност на военни предприятия да се снабдяват с части от украинските складове на три пъти по-скъпи, не рядко резервни части се доставяли и от Русия. В корупционните схеми участвали близки на самия президент Петро Порошенко.  \r\nНационалното антикорупционно бюро на Украйна вече е възбудило редица наказателни дела   Ивелина Ватова", "date": "2019.03.10", "title": "ТАСС: В Черкас крайни елементи се опитаха да блокират пътя на кортежа с Порошенко"}
{"url": "http://www.focus-news.net/news/2019/03/10/2632710/aktualna-patna-obstanovka.html", "text": "Температурите са в интервала от - 2° до + 14°. Времето над страната е предимно ясно. Слаб вятър духа в областите Варна, Видин, Добрич, Пловдив, Русе, Силистра и Смолян. Слаб дъжд вали в област Враца. Пътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Това съобщиха от  Агенция „Пътна инфраструктура“ . \r\nОграничена видимост поради мъгла: \r\n- до 50 м. в района на Харманли /обл. Хасково/. \r\n- до 100 м. в района на Ивайловград /обл. Хасково/. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движение с повишено внимание по път Менгишево – Плъстина от км 0+000 до км 3+247 поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.10", "title": "Актуална пътна обстановка"}
{"url": "http://www.focus-news.net/news/2019/03/10/2632711/predstoyashti-sabitiya-v-stranata-za-10-mart-agentsiya-fokus.html", "text": "*** \r\nОт 15.00 часа на „Дондуков“ 2 президентът Румен Радев ще удостои президента на Световния еврейски конгрес с орден „Стара планина“ първа степен. \r\n*** \r\nОт 11.00 часа от храм „Св. София“ ще тръгне Шествие на толерантността и единението на българския народ „Заедно за България. Заедно за Европа“. От 11.30 часа пред сградата на Народното събрание председателят на парламента Цвета Караянчева ще се включи в шествието. Тя ще произнесе слово на церемонията пред Паметника на спасението и ще поднесе цветя. От 17.00 часа в Централната Софийска синагога ще се състои заключителната церемония по повод Деня на спасението на българските евреи. Председателят на БСП - София Калоян Паргов с членове на Изпълнителното бюро на Градската организация, народни представители и общински съветници от социалистическата партия също ще се включат в Шествието и заключителната церемония.  \r\n*** \r\nОт 11.00 часа в парк „Борисова градина“ (лятна сцена) ще се проведе благотворително спортно събитие „Баба Марта бързала 5“.  \r\n*** \r\nОт 11.00 часа до 17.00 часа в Глаукомния кабинет на IV-я етаж на Клиниката по очни болести на УМБАЛ ,,Александровска” ще се провеждат безплатни консултативни прегледи за глаукома, без направление по здравна каса по повод Световната седмица за превенция на глаукомата \r\n*** \r\nОт 12.00 часа на площадката пред Руския културно-информационен център ще се състои „Широка Масленица“ – програма за възрастни и деца. \r\n*** \r\nОт 12.00 часа до 17.00 часа от Литературен клуб „Перото” ще бъде излъчено предаването на БНТ – Библиотеката”. \r\n*** \r\nОт 17.00 часа до 19.00 часа в литературен клуб „Перото“ ще се състои детски концерт на „Хайлайт академи“.  \r\n*** \r\nОт 18.00 часа в храм „Св. вмца Неделя“ ще бъде отслужена Архиерейска вечерня с чина на взаимното опрощение.  \r\n*** \r\nВ кино „Люмиер Лидл“ ще бъдат показани пет филма от програмата „София Филм Фест“ -  „Гордън и Пади” от 11.00 часа, „Далеч от брега” от 13.30 часа, „Безмълвно сърце” от 16.00 часа, „Живи комини” от 18.00 часа, както и „Свидетелите на Путин” от 20.45 часа.  \r\n*** \r\nВ 10.30 часа от ул. „Булаир“ ще започне кукерско карнавално шествие.  \r\n*** \r\nВ Зала „Скаптопара“ ще се проведе Международен турнир по художествена гимнастика.  \r\n*** \r\nОт 09.30 часа в храм „Св. Николай“ ще бъде отслужена Архиерейска света Литургия.  \r\n*** \r\nОт 19.00 часа в Държавната опера Тони Димитрова ще представи проекта „Моите неизпратени писма“ с концерт. \r\n*** \r\nОт 10.00 часа пред Паметника на благодарността в градинката на Археологическия музей-Варна евреи отдават почит на спасителите си. \r\n*** \r\nОт 11.00 часа в зала 1 на Фестивалния комплекс ще се състои безплатен детски концерт „Оркестърът и танците“. \r\n*** \r\nОт 12.00 часа в Соцалната Чайна ще се състои ежегодният Благотворителен обяд на PTPI \"Делфините\". \r\n***  \r\nОт 08.00 часа в Учебен корпус №3 на ВТУ „Св. св. Кирил и Методий“ ще се проведе дванадесети математически турнир на ВТУ „Св. св. Кирил и Методий“ за ученици от XI и XII класове. \r\n*** \r\nОт 19.00 часа ще започнат ритуалите по случай Сирни Заговезни. В кварталите „Каменица“ и „Чепино“ ще бъдат запалени празнични огньове. \r\n*** \r\nОт 11.00 часа до 13.00 часа в Туристически комплекс „Акве Калиде“ ще се проведе ден от поредицата за детско творчество „Арт-И-Факти“. \r\n*** \r\nОт 11.00 часа в Държавния куклен театър „Дора Габе“ ще се състои куклен спектакъл „Косе Босе“.  \r\n*** \r\nОт 15.30 часа в началото на пешеходната зона на бул. „25 септември“ (Стара къща) ще се състои кукерско шествие. \r\n*** \r\nОт 16.00 часа на АЕМО „Старият Добрич“ до Часовниковата кула ще се проведе възстановка на ритуали, свързани със Сирни Заговезни.  \r\n*** \r\nОт 11.00 часа в Етнографския комплекс ще се състои възстановка на традиционни обреди и обичаи, свързани с българския празник Сирни Заговезни.  \r\n*** \r\nОт 09.00 часа пред храм „Успение Богородично“ ще се проведе втори мирен и всеопрощаващ протест в подкрепа на отец Ангел Кочев.  \r\n*** \r\nОт 11.00 часа в двора на Регионален исторически музей ще бъдат  пресъздадени  обичаите Сирни Заговезни и Масленица с участието на Северняшки ансамбъл за народни песни и танци „Иван Вълев“, Дружество на рускоговорящите „Възход“ и НУ „Христо Ботев”. \r\n*** \r\nВ  10.30 часа пред Паметника на благодарността в Дондуковата градина ще се състои  митинг-поклонение по повод 76 години от спасяването на пловдивските евреи.  \r\n*** \r\nОт 14.00 часа в парка между улиците Полк. Сава Муткуров\" и  \"Полковник Дрангов\" жителите на кв. \"Кършияка\" ще излязат на протест срещу застрояването на парковото пространство.  \r\n*** \r\nВ 15.00 часа на откритата сцена „Ядрото“ в кв. „Капана“ ще се проведе съвместно честване на българската, руската и арменската общности на празника Сирни Заговезни.  \r\n*** \r\nОт 18.00 часа в митрополитски храм „Св. Марина” Пловдивският митрополит Николай ще оглави Архиерейска вечерня с чина на взаимното опрощение. \r\n*** \r\nОт 18.00 часа в залата на Народно читалище „Просвета 1888” ще се проведе маскарад за Сирни Заговезни.  \r\n*** \r\nОт 10.00 часа на площада в селото ще се състои 44- ти празник на кукерите и маските.  \r\n*** \r\nОт 11.00 часа в салона на Държавния куклен театър ще се играе постановката „Мартенска приказка“.  \r\n*** \r\nОт 11.00 часа в Кукления театър ще се играе спектакълът „Неродена мома“.  \r\n*** \r\nОт 11.00 часа ще се състои Празник на село Старозагорски минерални бани.  \r\n*** \r\nОт 17.30 часа ще започне Празник на село Стрелец.  \r\n*** \r\nОт 19.00 ч. в района на бившата автогара в Чепеларе ще се проведат традиционните пустове в Чепеларе за Сирни заговезни. \r\n*** \r\nОт 17.00 часа ще започне програмата за Сирни Заговезни в НЧ „Развитие-1926“ в село Стража. След 18.00 часа ще бъде запален традиционният огън и ще се проведе състезание „въртене на оратник“.", "date": "2019.03.10", "title": "Предстоящи събития в страната за 10 март (Агенция „Фокус“)"}
{"url": "http://www.focus-news.net/news/2019/03/10/2632712/predstoyashti-mezhdunarodni-sabitiya-za-10-mart-agentsiya-fokus.html", "text": "Митинг срещу цензурата в интернет  \r\n***  Премиерите на Полша, Унгария, Чехия и Словакия отбелязват годишнини от членството в НАТО \r\n***  Парламентарни избори в Северна Корея \r\n***  60-та годишнина от въстанието на Тибет срещу китайското управление \r\n***  Президентът Андрес Мануел Лопес Обрадор отбелязва 100 дни на власт \r\n***", "date": "2019.03.10", "title": "Предстоящи международни събития за 10 март (Агенция \"Фокус\")"}
{"url": "http://www.focus-news.net/news/2019/03/10/2632713/nimh-maksimalnite-temperaturi-shte-badat-mezhdu-17-i-22-v-sofiya-okolo-18.html", "text": "Днес облачността ще е променлива, често намаляваща до слънчево. Ще духа умерен, в Северна България временно силен запад-северозападен вятър, който вечерта ще отслабне и ще се ориентира от югозапад. Максимални температури между 17° и 22°, в София около 18°. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология . \r\nАтмосферното налягане в сутрешните часове е по-високо от средното за месеца. През деня ще се понижава и вечерта вече ще е малко по-ниско от средното. \r\nНад Черноморието ще бъде предимно слънчево с временни увеличения на облачността. Максималните температури ще бъдат между 17° и 22°. Температурата на морската вода е 7-8°. Вълнението на морето ще бъде 2-3 бала. \r\nНад планините облачността ще е променлива, с повече слънце над Рило-Родопския масив. Ще духа умерен до силен вятър от запад-северозапад.  Максималната температура на 1200 метра ще бъде около 12°, на 2000 метра - около 5°.", "date": "2019.03.10", "title": "НИМХ: Максималните температури ще бъдат между 17° и 22°, в София около 18°"}
{"url": "http://www.focus-news.net/news/2019/03/10/2632702/tass-maduro-sasht-imat-tehnologiya-s-koyato-mogat-da-predizvikat-prekasvane-na-elektrozahranvaneto-vav-venetsuela.html", "text": "В събота президентът на Венецуела Николас Мадуро заяви, че  само властите на САЩ разполагат с технология, с която могат да провокират прекъсване на електрозахранването в цялата държава, предава  ТАСС .   \r\n\"Енергийната промишленост на Венецуела беше саботирана с помощта на технология, която империята (САЩ - бел. ТАСС) и нейните самопровъзгласили се марионетки [Хуан Гуайдо].притежават. Нас обаче няма да ни сплашат \", е заявил Мадуро на проправителствен митинг. \r\nТой е пояснил, че продължава възстановяването на електрозахранването: \"Намираме се в сложна ситуация, но работим напрегнато, за да преодолеем това изпитание „.  \r\nВ четвъртък вечерта Каракас и повечето щати на страната останаха без ток. По данни на венецуелската преса става дума за 20-23 щата. Практически цялата територия остана без електричество. Столичани твърдят, че това е най-дългото спиране на тока откакто има ел. захранване в столицата. \r\nВ момента ток има само в отделни райони на Каракас. Според Националната електрическа компания причина за случилото се е саботаж в националната електросистема от страна на „американския империализъм“. Държавният департамент отхвърли обвиненията.    Ивелина Ватова", "date": "2019.03.10", "title": "ТАСС: Мадуро: САЩ имат технология, с която могат да предизвикат прекъсване на електрозахранването във Венецуела"}
{"url": "http://www.focus-news.net/news/2019/03/10/2632714/ana-mpa-gartsiya-propast-mezhdu-siriza-i-nd-ot-sotsiologicheskite-prouchvaniya-e-samo-vav-vaobrazhenieto-na-gospodin-mitsotakis.html", "text": "Пукнатината между СИРИЗА и основната опозиционна партия„Нова демокрация“ (НД) в социологическите проучвания на общественото мнение съществува само във въображението на г-н Мицотакис    (Кирякос, лидер на НД – бел. ANA-MPA), е казал държавният министър и правителствен говорител Димитрис Цанакопулос в събота в интервю за вестник Real News, предава гръцката агенция  ANA-MPA .  \r\nВ дискусия за намаляване на първостепенните най-важни излишъци, той е казал, че сегашното правителство претендира и успява да ги съкрати.   \r\nПо въпроса за охрана на първите лица в държавата Цанакопулос е обявил, че новата правна рамка за охрана скоро ще бъде предложена на парламента за гласуване, трябва да се завърши напълно техническото й обновяване  и да се съгласува със съответните институции за наблюдение. \r\nЗапитан за създаването на прогресивен социален полюс, той е отговорил, че след Преспанския договор и Движението за промяна (KINAL), голяма част от традиционните поддръжници на левия център са преминали към СИРИЗА. „Нямаме основание да сме недоволни от този обрат. Търсим диалог с всяка ясно изчистена политическа цел, както в Гърция, така и в Европа“.  Ивелина Ватова", "date": "2019.03.10", "title": "ANA-MPA (Гърция): Пропаст между СИРИЗА и НД от социологическите проучвания е само във въображението на господин Мицотакис"}
{"url": "http://www.focus-news.net/news/2019/03/10/2632715/gd-granichna-politsiya-intenziven-e-trafikat-za-tovarni-avtomobili-na-punkt-kapitan-andreevo-na-izhod-ot-stranata.html", "text": "Интензивен е трафикът за товарни автомобили на пункт „Капитан Андреево“ на изход от страната. Това съобщиха от  ГД „Гранична полиция“ .Трафикът по границите със Сърбия, Северна Македония, Гърция и Румъния е нормален.", "date": "2019.03.10", "title": "ГД „Гранична полиция“: Интензивен е трафикът за товарни автомобили на пункт „Капитан Андреево“ на изход от страната"}
{"url": "http://www.focus-news.net/news/2019/03/10/2632717/niggg-zemetresenie-s-magnitud-21-e-registrirano-blizo-do-kazanlak.html", "text": "Земетресение с магнитуд 2.1 по скалата на Рихтер е регистрирано близо до Казанлък. Това съобщи за  Агенция „Фокус“  дежурният сеизмолог в Националния институт по геофизика, геодезия и география (НИГГГ). Трусът е отчетен в 01.33 часа. Земетресението е с дълбочина 15 км. Няма данни да е било усетено.", "date": "2019.03.10", "title": "НИГГГ: Земетресение с магнитуд 2.1 е регистрирано близо до Казанлък"}
{"url": "http://www.focus-news.net/news/2019/03/10/2632716/sport-barselona-pobedi-rayo-valekano-s-31.html", "text": "В мач от 27-ия кръг на испанското първенство по футбол Барселона надигра Райо Валекано с 3:1 на свой терен. Така отборът от Каталуня направи важна крачка към защита на титлата.  \r\nЗа гостите от Райо Валекано резултата откри Раул де Томас в 25-та минута.  \r\n19-та победа в този шампионат за Барселона осигуриха Жерар Пике (39-та мин.), Лионел Меси (51-ва от дузпа) и Луис Суарес (82-ра мин.). Така съставът на Ернесто Валверде е със седем точки пред втория Атлетико, Мадрид. \r\nВ събота се играха още три срещи:  \r\nАлавес - Ейбар  1:1 \r\nАтлетико, Мадрид - Леганес  1:0 \r\nХетафе – Уеска 2:1", "date": "2019.03.10", "title": "Спорт: Барселона победи Райо Валекано с 3:1"}
{"url": "http://www.focus-news.net/news/2019/03/10/2632719/otbelyazvame-76-godini-ot-spasyavaneto-na-balgarskite-evrei-i-pochitame-pametta-na-zhertvite-na-holokosta.html", "text": "Отбелязваме 76 години от спасяването на българските евреи и почитаме паметта на жертвите на Холокоста. На 10 март 1943 година започва депортиране на 7144 евреи от Вардарска Македония. На 12 март са депортирани 161 евреи от Пиротско през Лом за Виена, а на 13 март 1943 г. започва депортиране на евреите от София. На 24 декември 1940 г. правителственото мнозинство в XXV ОНС гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт на 1 март 1941 г., тя е подложена на още по-голям натиск от страна на хитлеристка Германия.  \r\nОт началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на 20 000 души в лагерите на смъртта.  \r\nМеждувременно в столицата и други градове на страната непрестанно се предприемат нападения и погроми над еврейски домове и цели махали от членове и съмишленици на Съюза на българските национални легиони, на Всебългарския съюз \"Отец Паисий\" и др. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци като Я. Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др.  \r\nПри тази обстановка цар Борис III и тогавашното правителство на проф. Б. Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България 11 836 души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още 8560 евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Д. Пешев, подпредседател на Народното събрание, и др.  \r\nНа 17 март 1943 г. заместник-председателят на 25-ото Народно събрание Димитър Пешев пише писмо против депортирането на българските евреи, подкрепено от 42 депутати. С намесата и на обществеността българските евреи са спасени. През 2002 г. на среща на министрите на образованието на страните - членки на Съвета на Европа е взето решение от 2003 г. Международният ден в памет на Холокоста, който до 2002 г. се чества на 27 януари, да се отбелязва във всяка държава, съобразено с нейната национална история. В България е отбелязан за първи път на 10 март 2003 г. Обявен е с решение на Министерски съвет от 13 февруари 2003 г. като \"Ден на Холокоста и на пострадалите от престъпления срещу човечеството\". На този ден през 1943 г. пловдивският митрополит Кирил, по-късно български патриарх, и софийският екзарх Стефан предотвратяват депортирането към нацистките концлагери на стотици евреи от Пловдив.", "date": "2019.03.10", "title": "Отбелязваме 76 години от спасяването на българските евреи и почитаме паметта на жертвите на Холокоста"}
{"url": "http://www.focus-news.net/news/2019/03/10/2632722/hurriyet-daily-news-turtsiya-vandali-razbiha-nay-stariya-muzey-v-alzhir.html", "text": "Най-старият музей на Алжир, в който се съхраняват изключително ценни произведения на алжирското и арабското изкуство, е разбит по време на протестите срещу президента Абделазис Бутефлика.   Информацията е обявена публично от министъра на културата на Алжир в събота, пише турският вестник  Hurriyet Daily News  на електронната си страница. \r\n\"Криминални лица\" са се възползвали от масовите демонстрации на 8 март и са проникнали в Националния музей за древно и ислямско изкуство в столицата, който е създаден през 1897 година, се казва в изявление на Министерството на културата.   \r\n\"Част от предметите са изпотрошени, има откраднати вещи, а административните офиси са опожарени, унищожени са документи“.   \r\nПожарникарите са дошли веднага и са предотвратили опасност от разпространение на пожара, а полицията е успяла да спаси ценни предмети от първите години на алжирската съпротива срещу френската колонизация на страната от началото на 19 в.  \r\nДесетки хиляди излязоха на 8 март на протести в цялата страна, за да изразят несъгласието си сегашният президент Бутефлика да се кандидатира за пети мандат в изборите през април.  Полицията е използвала сълзотворен газ, за да разпръсне участниците, но с падането на нощта те сами са си тръгнали от шествията.  \r\nПозицията на Министерството на културата на Алжир е, че нападението срещу Националния музей е \"престъпление срещу историческото наследство и памет на алжирския народ \". \r\nМузеят е основан по време на френската окупация (1830-1962). Той е един от най-старите в Африка и в него се съдържат артефакти на повече от 2 500 години. \r\nПолицията все още не е успяла да идентифицира престъпниците. Още на предишните протести, които се проведоха на 1 март, е имало опити да се проникне в залите му.    Ивелина Ватова", "date": "2019.03.10", "title": "Hurriyet Daily News (Турция): Вандали разбиха най-стария музей в Алжир"}
{"url": "http://www.focus-news.net/news/2019/03/10/2632718/prezidentat-rumen-radev-shte-udostoi-ronald-lauder-s-orden-stara-planina-parva-stepen.html", "text": "От 15.00 часа на „Дондуков“ 2 президентът Румен Радев ще удостои президента на Световния еврейски конгрес с орден „Стара планина“ първа степен. Това съобщиха от  прессекретариата на държавния глава . \r\nОтличието се връчва за големи заслуги за развитието и укрепването на приятелските отношения и сътрудничеството между световната еврейска общност и държавните институции, гражданското общество и еврейската общност в България, както и за значителен принос за развитието на образованието у нас.", "date": "2019.03.10", "title": "Президентът Румен Радев ще удостои Роналд Лаудер с орден „Стара планина“ първа степен"}
{"url": "http://www.focus-news.net/news/2019/03/10/2632725/sport-svetovno-parvenstvo-po-shorttrek-v-arena-armeets-v-sofiya.html", "text": "На световното първенство по шортрек в София полуфиналите на щафетите при мъже на 5000 метра в събота приключиха при следните резултати: \r\nРусия води (6:59.161 мин.) след фотофиниш срещу отбора на Република Корея, който остана втори с 6:59.171 мин. Втората серия спечели олимпийският шампион Унгария (7:13.368 мин.) пред Китай (7:15.312 мин). Тези четири отбора ще спорят за титлата.  \r\nВсъщност втората полуфинална серия беше спечелена от Италия, но италианците, водени от българския треньор Асен Пандов, бяха дисквалифицирани след бягането.", "date": "2019.03.10", "title": "Спорт: Световно първенство по шорттрек в \"Арена Армеец\" в София"}
{"url": "http://www.focus-news.net/news/2019/03/10/2632724/plovdiv-zhitelite-na-kv-karshiyaka-shte-izlyazat-na-protest-sreshtu-zastroyavaneto-na-park.html", "text": "Жителите на кв. \"Кършияка\" се вдигат на протест срещу застрояването на парка, който се намира южно от хотел „Санкт Петербург”, съобщиха за  Радио „Фокус“-Пловдив  хората от квартала. Паркът е заключен между улиците \"Полк. Сава Муткуров\" и  \"Полковник Дрангов\" и е в близост до детска градина „Славей“ и до ОУ „Райна Княгиня”. Протестът ще започне в 14.00 часа в парка. Преди дни там бе извършена поголовна сеч на дървета, които са здрави и осигуряват прохлада в летните месеци. Много новодомци избират това място именно заради тези дървета.  \r\nОт много време насам хората алармират, че паркът запустява и не се полагат грижи за съоръженията там, за детската площадка и пейките за отдих, че мястото не се почиства. В писма до районната администрация те настояваха съоръженията в детската площадка да бъдат обезопасени, тъй като крият опасности за децата им. Опасен е и районът около парка, между него и хотела. Там има изоставена постройка, която е свърталище за бездомници и наркомани. От 2006 година паркът е част от публично-частно партньорство. Това е единствената зелена площ в квартала. \r\nМястото е и исторически важно за Пловдив. В този район през 1884-1886 година е била построена първата сграда от казармите на 9-и пехотен Пловдивски полк. В него са служили 5000 войници и офицери. Паркът, хотелът и жилищните кооперации около тях са част от мястото, където са били разположени и останалите казарми на 9-и пехотен Пловдивски полк в квартал \"Кършияка\". За това говорят имената на близките улици „Полковник Сава Муткуров”, „Полковник Борис Дрангов”, \"Драгота“ и паметникът на загиналия легендарен командир на 9-и пехотен полк полковник Борис Дрангов, открит през 2007 г., в градинката пред хотела. В началото на 20 век, казармите на полка се превръщат в емблема на Пловдив, няма парад и тържествена зара, в което да не взема участие полка. \r\nВъпреки уверенията на районната администрация, че въпросната територия е регламентирано отредена за озаленяване в градоустройствения план на Пловдив, по всичко личи, че ще започне застрояване там. Хората от квартала вече имат информация и за бъдещия инвеститор. Читател на Радио „Фокус“ ни изпрати снимка на заповедта на кмета на район \"Северен\" Ральо Ралев, с която се разрешава на фирма да извърши в имот, намиращ се между ул. \"Полковник Сава Муткуров\" и ул. \"Полковник Дрангов\" (парк зад хотел \"Санкт Петербург\"), премахване на 5 броя декоративна растителност от вида явор, 2 броя саморасла растителност от вида ясен, 2 броя саморасла растителност от вида явор, както и саморасла храстовидна и дървесна растителност. Хората от квартала обаче твърдят, че изсечените дървета са над 20. \r\nЖителите на квартала се заканват да не спират с протестите, за да не позволят застрояване на зелената площ.  \r\nЦветана ТОНЧЕВА", "date": "2019.03.10", "title": "Пловдив: Жителите на кв. \"Кършияка\" ще излязат на протест срещу застрояването на парк"}
{"url": "http://www.focus-news.net/news/2019/03/10/2632720/predsedatelyat-na-parlamenta-tsveta-karayancheva-i-narodni-predstaviteli-shte-uchastvat-v-otbelyazvaneto-na-denya-v-pamet-na-zhertvite-na-holokosta.html", "text": "Председателят на парламента Цвета Караянчева и народни представители ще участват в отбелязването на Деня в памет на жертвите на Холокоста и благодарност за спасяването на българските евреи. Това съобщиха от  пресцентъра на Народното събрание . Пред сградата на парламента около 11.30 часа Цвета Караянчева ще се включи в шествието на толерантността и единението \"Заедно за България. Заедно за Европа\". Председателят на Народното събрание ще произнесе слово на церемонията пред Паметника на спасението и ще поднесе цветя.", "date": "2019.03.10", "title": "Председателят на парламента Цвета Караянчева и народни представители ще участват в отбелязването на Деня в памет на жертвите на Холокоста"}
{"url": "http://www.focus-news.net/news/2019/03/10/2632723/v-stolichniya-hram-sv-vmtsa-nedelya-shte-bade-otsluzhena-arhiereyska-vechernya-s-china-na-vzaimnoto-oproshtenie.html", "text": "От 18.00 часа при молитвеното присъствие на Светейшия Български патриарх и Софийски митрополит Неофит, в митрополитския храм „Св. вмца Неделя\" в София, ще бъде отслужена Архиерейска вечерня с чина на взаимното опрощение, предаде репортер на  Агенция „Фокус“ . Православната църква отбелязва Неделя Сиропустна (Сирни заговезни). По този повод във всички епархии на Българската православна църква сутринта  се отслужва света Божествена Литургия. На вечернята се извършва взаимно опрощение.  \r\nС благословението на Негово светейшество Българския патриарх и Софийски митрополит Неофит, Архиерейска света Литургия в храм „Св. Николай“ в Бобов дол, ще оглави Негово преосвещенство Белоградчишки епископ Поликарп - викарий на Софийския митрополит. Начало: 9.30 часа.  \r\nНикола ПЕТКОВ", "date": "2019.03.10", "title": "В столичния храм „Св. вмца Неделя\" ще бъде отслужена Архиерейска вечерня с чина на взаимното опрощение"}
{"url": "http://www.focus-news.net/news/2019/03/10/2632727/blagoevgrad-vtori-miren-protest-v-podkrepa-na-otets-angel-kochev-shte-se-provede-pred-hram-uspenie-bogorodichno-v-petrich.html", "text": "Втори мирен и всеопрощаващ протест в подкрепа на отец Ангел Кочев ще се проведе пред храм „Успение Богородично“ – Петрич. Събитието се организира в социалните мрежи и е насрочено за 9.00 часа, предаде репортер на  Радио „Фокус“ – Пирин . Организаторите приканват всички, които имат желание и възможност, да се включат в протеста, за да разобличат заедно неправдата. „Да измолим прошка и справедливост по Божията воля“, допълват те. „Фокус“ припомня: на 3 март е Петрич се проведе протест в защита на отец Ангел Кочев. Гражданското недоволство бе организирано в социалните мрежи. Събитието се състоя в църквата „Света Богородица“, където се очакваше Неврокопският митрополит Серафим да извърши служение, а след края на службата той трябваше да представи официално новия архиерейски наместник отец Павел. Първоначално се очакваше петричани да не присъстват на неделната служба в тази църква, а пред вратите на храма да изразят несъгласието си с решението на митрополита, настоявайки за връщането на отец Ангел Кочев на длъжността. Няколко от недоволните граждани обаче влязоха със скандирания „Мафия“ в църквата, където се стигна до физическо стълкновение със свещенослужителите. Освен това бяха изпратени две писма до Светия синод с искане за намеса в случая. Остра критика получи обяснението на Неврокопския митрополит Серафим, че отец Ангел Кочев е освободен от длъжността архиерейски наместник заради възрастта си – 75 години. По повод отворено писмо от кмета на Община Петрич Димитър Бръчков, народния представител Георги Динев, зам. областният управител Антоанета Янчева и председателя на Общински съвет – Петрич Георги Тренчев, Неврокопският митрополит Серафим отговори, че действията му са изцяло съобразени с каноничните правомощия и Устава на Българската православна църква-Българска патриаршия. \r\nЛивия НИНОВА", "date": "2019.03.10", "title": "Благоевград: Втори мирен протест в подкрепа на отец Ангел Кочев ще се проведе пред храм „Успение Богородично“ в Петрич"}
{"url": "http://www.focus-news.net/news/2019/03/10/2632726/denyat-10-mart-v-balgarskata-istoriya.html", "text": "През 1870 г. в канцеларията на Великия везир е изготвен султанският ферман за възстановяване на самостоятелната българска църква. Днес е Ден на Холокоста в България. През 1943 година на 10 март започва депортирането на 7144 евреи от Вардарска Македония. През 1946 г. Скопският окръжен съд осъжда 9 будни българи. На смърт чрез разстрел е осъден Трайко Попов от село Ращак, Скопско, а на различни срокове затвор до 20 години – Борислав и Радко Градишки, Никола Попов, Ефтим Гашев, Милка Цветанова, Бранислава Цветанова, Слободка Дилева и Ана Костова. През 1947 г. с постановление на Министерския съвет започва да се провежда парична реформа (обмяна) в България. През 1961 г. на 10 март е поставено е началото на Първия международен музикален фестивал \"Мартенски музикални дни\" в Русе (1961 г.).  актьорът Иван Ласкин, Христо Матов – един от теоретиците на национално-освободителното движение на българите в Македония; Иван Минчев Габеров - издател и историк. българският археолог от чешки произход Карел Шкорпил, Матей Спасов Икономов - драматург, театрален деец.  2016 г.  \r\nИзвършена е първата у нас едновременна трансплантация на черен дроб и бъбрек. 2009 г.  \r\nПрезидентът на Република България Георги Първанов присъжда Орден „Стара планина” първа степен на Фам Куок Бао, извънреден и пълномощен посланик на Социалистическа република Виетнам в Република България. 2002 г.  \r\nПриключва XIII национална конференция на СДС за председател е избрана Надежда Михайлова. Новият лидер получава подкрепата на 2374 делегата от общо 3571 гласували. Тя събира повече от 1000 гласа преднина в сравнение с другата кандидатка за поста - Екатерина Михайлова, която заема тази длъжност в месеците след оттеглянето на Иван Костов. За главен секретар на СДС, по предложение на Надежда Михайлова, е избран Иван Г. Иванов. Бившият министър-председател Иван Костов нарушава мълчанието си и защитава позициите си. Конференцията приема нов устав. 1989 г.  \r\nПровежда се Четвъртият конгрес на Съюза на преводачите в България. Председателят Леда Милева (на снимката) обосновава необходимостта от промени - за самостоятелност, гласност и повишаване статуса на преводачите. В изказванията се критикуват ограниченията в осъществяването на международните творчески връзки. Съюзът е създаден на 5 юни 1974 г. в София. Той участва в Националния комплекс “Художествено творчество, културна дейност и средства за масова информация”, членува в Интернационалната федерация на преводачите (ФИТ) под егидата на ЮНЕСКО. 1961 г.  \r\nПоставено е началото на Първият международен музикален фестивал \"Мартенски музикални дни\" в Русе. Фестивалът е основан като инициатива в рамките на българо-немското културно сътрудничество. В реализацията на фестивала от неговото създаване до днес винаги са ангажирани голям кръг от национални и международни институции като Министерството на културата, Съюза на българските композитори, БНР, БНТ, а в по-ново време и партньори като Британски съвет, Гьоте институт, Фондация Гаудеамус - Холандия, Про Хелвеция, Унгарски културен институт, Посолството на Австрия в България, Френски институт - София и др. От 2005 г. Международният фестивал “Мартенски музикални дни” е член на Европейската асоциация на фестивалите (ЕАФ). 1947 г.  \r\nС постановление на Министерския съвет от 7 март 1946 г. започва да се провежда парична реформа (обмяна) в НР България. 1946 г.  \r\nСкопският окръжен съд осъжда 9 будни българи. На смърт чрез разстрел Трайко Попов от село Ращак, Скопско. На различни срокове затвор до 20 години – Борислав и Радко Градишки , Никола Попов, Ефтим Гашев, Милка Цветанова, Бранислава Цветанова, Слободка Дилева и Ана Костова. 1943 г.  \r\nДен на Холокоста в Република България. Започва депортиране на 7144 евреи от Вардарска Македония. На 12 март са депортирани 161 евреи от Пиротско през Лом за Виена, а на 13 март 1943 г. започва депортиране на евреите от София. На 24 декември 1940 г. правителственото мнозинство в XXV ОНС гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт на 1 март 1941 г., тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на 20 000 души в лагерите на смъртта. Междувременно в столицата и други градове на страната непрестанно се предприемат нападения и погроми над еврейски домове и цели махали от членове и съмишленици на Съюза на българските национални легиони, на Всебългарския съюз \"Отец Паисий\" и др. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци като Я. Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др. При тази обстановка цар Борис III и тогавашното правителство на проф. Б. Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България 11 836 души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още 8560 евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Д. Пешев, подпредседател на Народното събрание, и др. На 17 март 1943 г. заместник-председателят на 25-ото Народно събрание Димитър Пешев пише писмо против депортирането на българските евреи, подкрепено от 42 депутати. С намесата и на обществеността българските евреи са спасени. През 2002 г. на среща на министрите на образованието на страните - членки на Съвета на Европа е взето решение от 2003 г. Международният ден в памет на Холокоста, който до 2002 г. се чества на 27 януари, да се отбелязва във всяка държава, съобразено с нейната национална история. В България е отбелязан за първи път на 10 март 2003 г. Обявен е с решение на Министерски съвет от 13 февруари 2003 г. като \"Ден на Холокоста и на пострадалите от престъпления срещу човечеството\". На този ден през 1943 г. пловдивският митрополит Кирил, по-късно български патриарх, и софийският екзарх Стефан предотвратяват депортирането към нацистките концлагери на стотици евреи от Пловдив. 1928 г.  \r\nФинансовият комитет на ОН разрешава на България да сключи външен заем за стабилизиране на икономиката. 1924 г.  \r\nЦК на ВМРО връчва официален протест на премиера проф. Александър Цанков във връзка с арестите на около 500 дейци на Илинденската организация и на македонските братства. Решението за арестите е взето от правителството на 3 март. Година по-рано, на 7 май 1923 г. МВР издава специална наредба за разпускане на всички легални македонски организации. Спрени са печатните издания и са арестувани повече от 100 души. Два дни по-късно е свалено правителството на Александър Стамболийски. ВМРО не взема пряко участие в държавния преврат на 9 юни, но отделни четници участват в залавянето и убийството на министър-председателя Ал. Стамболийски. Организацията подкрепя сговористкото правителство при потушаването на Септемврийското въстание 1923 г., но поради запазване на Нишката спогодба със Сърбохърватско-Словенското кралство и подписването на нови споразумения, отношенията между ВМРО и сговористкото правителство в края на 1923 г. се изострят. Това от своя стана води до арестите на много македонски дейци. През април 1924 г. във Виена ЦК на ВМРО се среща със съветски представители. Коминтернът поставя неприемливи условия за сътрудничество. В отсъствието на Т. Александров, обаче се стига до подписване на Майския манифест на 6 май 1924 г. Независимо, че след публикуването на манифеста Т. Александров и ген. Ал. Протогеров дават опровержение от името на ВМРО , Организацията губи доверието на българското правителство. 1913 г.  \r\nВ хода на Балканската война (1912-1913 г.) главното командване издава директива № 21, с която на Втора армия се заповядва да атакува Одринската крепост. На 13 март българската армия, подсилена от две сръбски дивизии, овладява крепостта. Шукри паша се предава с целия си щаб. Пленени са около 80 000 турски войници и 524 оръдия. В ръцете на балканските съюзници падат и крепостите Янина и Шкодра. При това положение османското правителство е принудено да поиска примирие. Преговорите започват в Лондон и приключват на 17 май 1913 г. с подписването на мирен договор. С този акт е сложен официално край на войната. Турция отстъпва на съюзниците всички земи на запад от линия Мидия - Енос и Егейските острови. 1909 г.  \r\nПриет е Закон за насърчение на местната промишленост. Привилегиите се разпростират и върху земеделските производителни кооперации. С него се покровителстват 390 предприятия с 95 000 000 лв. капитал. 1908 г.  \r\nВ Асеновград е основано Лозарско дружество \"Станимака\". 1906 г.  \r\nВестник \"Мир\" разкрива корупция при доставката на патрони за българската армия от страна на Рачо Петров (на снимката) и ген. Михаил Савов. Главен редактор на вестника е Михаил Маджаров. Той разплита аферата \"Шарл- Жан\", като изобличава министър-председателя генерал Рачо Петров (\"Шарл\"), министъра на войната генерал Михаил Савов (\"Жан\") и други високопоставени личности. Злоупотребите свързани с военните доставки са за милиони. Управляващите дават под съд за клевета вестник \"Мир\". Няколко месеца по-късно, през ноември, правителството пада от власт. 1906 г.  \r\nЕкзарх Йосиф I изпраща Такрир (обръщение) до Портата за възстановяване на Светия синод и на Екзархийския смесен съвет. Екзарх Йосиф I завършва френския католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието и в смесените епархии. През 1876 г. е ръкоположен за епископ и избран за ловчански митрополит, а на следващата година за екзарх. След Освобождението работи активно за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Стефан Стамболов и Константин Стоилов екзарх Йосиф I успява да запази седалището на Българската екзархия в Цариград и да издейства нови берати за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война 1912–1913 г. екзарх Йосиф I премества седалището на Българската екзархия в българската столица. 1905 г.  \r\nПриключва Обща стачка на печатарските работници в София, започнала на 17 януари с.г. и завършила с частичен успех. 1897 г.  \r\nПриет е първият Правилник за учебниците на Министерството на народното просвещение. 1872 г.  \r\n“Млада България” е създадена през 1969 г. като наследник на Тайния централен български комитет и на Българското общество. Възглавена е от Ив. Касабов, К. Цанков и др. Ратува за дуалистично решаване на българския въпрос по примера на Австро-Унгария. Заедно с това подпомага и някои акции на българската революционна емиграция, сред които е и втората обиколка на В. Левски из българските земи. 1870 г.  \r\nВ канцеларията на Великия везир е изготвен султанският ферман за възстановяване на самостоятелната българска църква. 1842 г.  \r\nГеорги Раковски е разпитан от специална следствена комисия в Букурещ. \r\nНа 6 февруари 1842 г. руският вицеконсул в Галац Карнеев запознава руския генерален консул в Букурещ (Я. Дашков) с тайните намерения на българите в Браила да предизвикат въстание на юг от р. Дунав. На 10 февруари 1842 г. полицията в Браила узнава, че в дома на Георги Раковски има значително количество оръжие и прави опит да го арестува. Избухва престрелка, след която намиращите се при Георги Раковски заговорници се опитват да избягат. Властите успяват да арестуват 15 души. Георги Раковски се укрива при свои приятели в Браила. На 3 март той отива доброволно при руския вицеконсул в Галац Карнеев. На следващия ден руският вицеконсул го предава на румънските власти. Първият разпит на Г. Раковски е воден лично от влашкия министър на вътрешните работи Михаил Гика. Късно вечерта Раковски е изпратен под конвой към Букурещ. На 12 юни 1842 г. Георги Раковски и още 6 души са осъдени на смърт. На следващия ден поради това, че има гръцко гражданство подава молба до гръцкото генерално консулство в Букурещ да бъде предаден на Гърция. Поради гръцкото си поданство е необходимо да бъде изпратен в Атина, където да бъде изпълнена присъдата. Гръцкият посланик в Цариград Ал. Маврокордатос вместо за Атина тайно го изпраща във Франция – Марсилия, където той престоява година и половина. Поради липсата на средства и невъзможността да замине да учи в Париж, през 1844 г. се връща в Котел под името Георги Раковски. На тази дата са родени: 1970 г.  \r\nРоден е Иван Ласкин - български актьор. През 1994 г. той завършва НАТФИЗ \"Кръстьо Сарафов\", специалност \"Актьорско майсторство\" в класа на проф. Н. Люцканов. През 1995 г. е номиниран за “Аскеер” за ролята Джими Портър в \"Обърни се с гняв назад\" .Участва във филмите: “Васко да Гама от село Рупча”, \"Буре барут\" (1998 г.), \"Магьосници\" (1999 г.), \"Дунав мост\" (1999 г.), \"Хайка за вълци\" (2000 г.), \"Най-важните неща\" (2001 г.), \"Колобър\" (2001 г., тв), \"Вълци\" (2001 г., тв), \"Отвъд чертата\" (2003 г.). 1964 г.  \r\nРоден е Иван Минчев Габеров - български издател и историк. Автор е на: \"Въпроси\" (1990 г. , 2001 г.), \"Шезлонг за самотници\" (1992 г.), \"Хронологична енциклопедия на света\" (1994 г., съавторство), \"Съвременен тълковен речник на българския език\" (1996 г.), \"Речник на чуждите думи в български\" (1997 г.), \"Светът след Иисус\" (1999 г.), \"Български енциклопедичен речник\" (1999 г., 2001 г.), \"Учебен тълковен речник\" (2000 г.), \"Речник на чуждите думи\" (2001 г., в съавторство с Диана Стефанова). Габеров е собственик на издателствата: \"Елпис\", \"Е\" и \"GABEROFF\", специализирани в издаването на речници, енциклопедии и научна литература. 1960 г.  \r\nРодена е Венета Рангелова - българска естрадна изпълнителка. През 1981 г. тя завършва Естрадния отдел на БДК в класа на Г. Кордов. Работи като солистка на Естрадния оркестър към Профсъюзния дом на културата в Пловдив. В периода 1980-1984 г. е във вокалната група \"Стил\". Записва първата си песен през 1984 г. - \"Обещай ми светло минало\" (муз. Ю. Ступел). Първата си малка грамофонна плоча издава в \"Балкантон\" през 1985 г. 1950 г.  \r\nРодена е Федя Райкова Филкова - българска поетеса. Завършва немска филология в СУ “Св. Климент Охридски” (1972 г.). Работи като преводач в немската редакция на “София-прес”, преподавател е в Катедрата по немска филология на СУ и редактор в литературния отдел на в. “АБВ”, редактор и завеждащ отдел “Поезия и драматургия” в издателство “Народна култура” (1982-1991 г.). От 1992 г. е културен аташе в Австрия. Превежда творби от Й. Бахман, Новалис, Кр. Волф, Х. Кант и др. Редактор е на преводни книги от немски език. Съчинения: “Цветя с очите на жени” (1982 г.), “Нежен въздух” (1988 г.), “Рисунки в мрака” (1990 г.). 1934 г.  \r\nРоден е Атанас Косев - български композитор. През 1964 г. той завършва Теоретичния факултет на БДК. Работи като главен редактор на редакция “Музика” при БНТ (1978-1984 г.), а от 1986 г. завежда редакция в направление “Забавна музика” при БНР. Косев композира забавна музика от 60-те години. Автор е на детски песни, камерна, симфонична и филмова музика. 1879 г.  \r\nРоден генерал-майор Георги Вълков, инспектор на инженерните войски (1928 –1930 г.). 1874 г.  \r\nРоден е генерал-майор Иван Рачев Шкойнов. През 1895 г. той завършва Военното училище в София, след което постъпва в Николаевската академия на Генералния щаб в Санкт Петербург. За периода 1909-1912 г. Шкойнов служи в артилерията и преподава тактика във Военното училище. През Балканската война е началник на разузнавателна секция в щаба на Втора армия и участва в боевете за Одрин. По време на Междусъюзническата война (1913 г.) е началник щаб на 11 пехотна дивизия, а по-късно е началник на секция в щаба на армията (1913-1914 г.). По време на Първата световна война е началник щаб на 4 пехотна дивизия (1915-1916 г.), командир на 26-ти пехотен полк (1916 г.) и началник на оперативен отдел в щаба на Първа армия (1917 г.). Помощник е на директора на прехраната в Дирекцията за стопански грижи и обществена предвидливост. Шкойнов преминава в запаса в края на 1919 г. Той е председател на Съюза на запасните офицери. 1869 г.  \r\nВ Струга е роден Христо Матов. Христо Апостолов Матов е един от първите възпитаници на Солунска българска мъжка гимназия, а по-късно и преподавател в нея (1898-1901). Учителствува в Сяр, Скопие, София и Стара Загора. училищен инспектор в Скопската епархия (1895-1898). Деец на македоно-одринското революционно движение - член на ЦК на ВМОРО (1896-1901) и член на Задграничното представителство(1902), окръжен ръководител на революционната организация в Скопие, заточен в Подрум кале, Мала Азия(1901-1902. Доброволец е в Балканската война(1912). През Първата световна война служи в щаба на българската войска и е главен редактор на излизащия в Скопие вестник \"Родина\". Изследовател фолклорист, филолог и публицист. Родственик на Царевна Миладинова.Родителите му Апостол Матов и съпругата му Петра имали 11 деца, но до пълнолетие достигнали шестима: Димитър, Христо, Милан, Мария, Агния и Царева. Христо Матов е особено близък с брат си Милан , който е шест години по-млад от него, също виден революционен деец в Македония. През 1896 година, като директор на Солунска българска мъжка гимназия, посвещава 15 годишния тогава Тодор Александров във ВМОРО.Тезисите на Матов представляват гръбнака на македонската революционна система. Той е главен теоретик на ВМОРО и автор на общия план на Илинденско-Преображенското въстание, изработен по време на заточението му в Подрум кале. След Междусъюзническата война Христо Матов формулира и исканията на ВМРО, с които македонска делегация обикаля Европа.През 1917 година Матов издава студия, в която се казва в дванадесет отделни пункта, че възприетата от българската дипломация позиция не само по македонския въпрос, но и по българския национален въпрос като цяло е объркана и вредна за каузата на освободителното движение.Христо и Милан Матови са приятели с Пейо Яворов. Знае се, че Яворов е тършувал в квартирата на Матови за револвер, с който да се самоубие, след като братята веднъж отказват да му предоставят оръжие.Михаил Герджиков казвал за Христо Матов: \"Пише като стена - не можеш да изхвърлиш нито дума.\" Умира в София през 1922 г. 1858 г.  \r\nРоден е генерал-майор Георги Иванов. През 1877 г. завършва Военнопехотното училище в Одеса и по време на Руско-турската война (1877-1878 г.) е в състава на Българското опълчение като командир на Трета рота от Седма дружина. След Освобождението служи в инженерните войски. През 1884 г. завършва Военноинженерната академия в Санкт Петербург. До 1909 г. Иванов служи във Военното министерство на различни длъжности: началник е на инженерно отделение, член е на Комитета за държавна отбрана, началник е на инженерното отделение в Щаба на армията, началник е на Военноинженерната инспекция , на военностроителната част и военните съобщения. След 1909 г. излиза в запаса. По време на Сръбско-българската война (1885 г.) той участва в избора на мястото и ръководи укрепяването на Сливнишката позиция. През Балканската война (1912-1913 г.) е заместник-инспектор на инженерните войски в Министерство на войната. Дълги години преподава фортификация във Военното училище и щаб офицерски курсове. 1850 г.  \r\nРоден е Иван Димитров - български художник, един от най-значителните български портретисти след Освобождението. Син и ученик е на иконописеца от Тревненската художествена школа Димитър Кънчев. През 1865 г. Димитров заминава за Румъния. Там работи при зографа Георги Стоянеску. През периода 1870 - 1875 г. учи в Художественото училище в Букурещ при Т. Аман и Дж. Татареску. През 1881 г. постъпва в Академията за изящни изкуства в Париж като ученик на Ал. Кабанел. Завръща се в България през 1884 г. и работи като учител по рисуване в Габрово (1884-1886 г.) и в София (1886-1921 г.). Сред известните му портрети са: \"Автопортрет\" (1884 г.), \"Детски портрет\" (1884 г.), \"Портрет на жена\" (1885 г.), \"Портрет на млада жена\" (1885 г.), \"Портрет на Ст. Стамболов\" (1886 г.), \"Портрет на Мария Стоилова\" (1888 г.). Рисува и икони за църкви в София, Созопол и др. Създава и битови композиции - \"Тревненка\" (1885 г.), \"Калайджии\" (около 1890 г.). През 1885 г. в София той организира първата в България индивидуална художествена изложба. Награден е със златен медал за участието си в Пловдивското изложение през 1892 г. На тази дата умират: 1960 г.  \r\nУмира Матей Спасов Икономов - български драматург, театрален деец. През 1887 г. той постъпва като любител в столичната драматична трупа \"Основа\". В периода 1892-1896 г. играе в трупата \"Сълза и смях\" и в създадената от него в Русе трупа \"Живот\". През 1899 г. излиза първата му драма \"Последната молба\". През 1900 г. Икономов специализира в Италия. След уволняването му от \"Сълза и смях\" създава пътуваща трупа \"Съвременен театър\" (1902-1920 г.). Пръв популяризатор е на драмите на Горки в България. Икономов е автор на 14 драми със сюжети от историческото минало. Оттегля се от театралното поприще през 1923 г. 1944 г.  \r\nУмира Карел Вацлав Шкорпил - български археолог от чешки произход. Той е един от основоположниците на българската археологическа наука. От 1881 г. учителства в редица градове на България, а през 1894 г. се установява във Варна. Работи в областта на географията, праисторията, античната и средновековната археология на България. През 1901 г. основава и е пръв председател на Варненското археологическо дружество, а от 1906 г. е директор на създадения от него Варненски археологически музей. Развива голяма дейност за откриване, изследване, съхраняване и популяризиране на античните и средновековните паметници. През 1899-1900 г. съвместно с Ф. И. Успенски Шкорпил ръководи, започнатите по негова инициатива, разкопки на първата българска столица Плиска. Автор е на трудовете “Могили” (1898 г., в съавторство с брат си Х. Шкорпил ), “Материали за българските старини. Абоба - Плиска” (1905 г.), “Опис на старините по течението на река Русенски Лом” (1914 г.), “Паметници на столицата Преслав” (1930 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.10", "title": "Денят 10 март в българската история"}
{"url": "http://www.focus-news.net/news/2019/03/10/2632730/denyat-10-mart-v-svetovnata-istoriya.html", "text": "През 1435 г. испански мореплаватели откриват архипелага Галапагос, намиращ се на 965 километра на запад от Еквадор, съставен от 13 основни вулканични острови, 6 средни по големина острови и 107 скали. Джеймс Кук открива остров Стюарт, южно от Нова Зеландия през 1770 г. През 1876 г. в Бостън Александър Бел провежда първия телефонен разговор. През 1893 г. Кот д`Ивоар става френска колония. 1099 души, сред тях и деца, загиват в Северна Франция при най-голямата производствена авария в мина в Европа (1906 г.). През 1910 г. в Холивуд е заснет първият филм, а в Китай е забранено робството. През 1919 г. в Москва е създаден Комунистическият интернационал (Коминтерн). В Пирея, Гърция, е основан гръцкият футболен клуб „Олимпиакос” (1925 г.). Индианците в Канада получават избирателни права през 1960 г. През 1996 г. кубинецът Франциско Ферерас поставя световен рекорд по дълбочина на гмуркане без специални средства – 130 метра.  \r\nНа 10 март са родени: кралят на Арагон – Фердинанд Арагонски, първият крал на Бохемия и Унгария от династията на Хабсбургите – Фердинанд І Хабсбургски, руският император Александър ІІІ.  \r\nНа тази дата умират: украинският поет Тарас Шевченко, Джузепе Мацини – един от идеолозите на италианското националноосвободително движение, писателят Михаил Булгаков   2017 г. \r\nСаудитската коалиция нанася въздушен удар в Ал Хъдхаджа, Йемен, убивайки 20 цивилни и шест бойци от Хюти. 2017 г. \r\nХеликоптер се разбива в Истанбул, убивайки 7 души. 2017 г. \r\nПапата Франсис дарява 100 000 евро за бедните в Алепо. 2016 г.   \r\nСеверна Корея е изстреляла две балистични ракети с малък обсег в морето край град Вонсан. Двете ракети са прелетели около 500 километра, преди да паднат във водата. \r\n2015 г.  \r\nВ американския град Фергюсън е уволнен съдия поради предубеждения към тъмнокожите. 2014 г.  \r\nМинистър-председателят на Нова Зеландия Джон Кей съобщава за провеждане на референдум по въпроса за смяната на държавното знаме, който ще се проведе на 20 септември 2014 г. 2013 г.   \r\nНа Фолкландските острови се провежда референдум за независимост от Великобритания. 2012 г.   \r\nВ Абхазия се провеждат парламентарни избори. 2012 г. \r\nНа парламентарните избори в Словакия социалдемократическата партия Смер-СД на бившия премиер Роберт Фицо печели абсолютно мнозинство вкарвайки 83 депутати в 150-местния парламент. 2012 г.  \r\nВ Москва 10 хиляди човека протестират срещу Путин. 2012 г.  \r\nРейтинговата агенция Moody's обявява Гърция в дефолт по дълга, след осъществената сделка на обща стойност 172 милиарда евро, при която инвеститорите губят 74% от техните притежания. 2012 г.  \r\nИзраел нанася три авиационни удара по ивицата Газа в резултат, на което загиват над 10 човека. 2006 г. \r\nПолша ратифицира договора за присъединяване на България и Румъния към ЕС по време на председателството на италианското правителство. \r\nКостас Караманлис става министър-председател на Гърция. \r\nКубинецът Франциско Ферерас поставя световен рекорд по дълбочина на гмуркане без специални средства – 130 метра.   \r\nВ Москва е създаден Фонд на славянската писменост и славянските култури. \r\nПолякинята Кристина Хойновска става първата жена отправила се на самостоятелно околосветско плаване. \r\nДжеймс Рей, убиецът на Мартин Лутър Кинг, е осъден на 99 години затвор. Кинг е борец за граждански права в Америка. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. След конкурс той е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те год. През 1964 г. е носител на Нобелова награда за мир. Застрелян е по време на реч на балкона на хотел “Лорейн” в Мемфис. През 1974 г. , по време на църковна служба, до гроба му е убита и майка му – Олбърта Кинг. Посмъртно Кинг е награден с “Медала на свободата” през 1977 г. \r\nИндианците в Канада получават избирателни права. \r\nГенерал Фулхенсио Батиста застава начело на Куба след извършения от него преврат. Батиста поема властта в Куба след държавен преврат и налага диктаторски режим, който е олицетворение на корупция, упадък и неравенство. Скоро след преврата Фидел Кастро дейно участва в антиправителствени действия, поради което се укрива. На 26 юли 1953 г. Кастро е начело на неуспешното въоръжено нападение срещу казармата Монкада 69 от 111-те души, участващи в атаката се убити, а Фидел Кастро е арестуван. Осъден е на 15 години затвор и пратен в затвора. През 1955 г. поради всеобща амнистия е освободен и емигрира в Мексико, където подготвя нова група революционери за следващия етап от борбата срещу диктаторския режим на Батиста. На 2 декември 1956 г. се връща нелегално в Куба заедно с осемдесет свои последователи, сред които е и Че Гевара. Осемнадесет месеца Кастро води партизанската съпротива от базата в планината Сиера Маестра. През март 1958 г. публикува манифест, с който призовава кубинците на всенародна борба срещу Батиста. Избухналото въстание е толкова успешно, че той триумфално влиза в Хавана на 8 януари 1959 г. и след един месец става министър-председател на Куба. \r\nВ Германия официално е отменена забраната за публични изяви на Хитлер. След Първата световна войната той влиза в Националсоциалистическата партия. Активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на 5 години затвор. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. \r\nВ Москва е създаден ІІІ Интернационал. Комунистическият интернационал (известен под съкращението Коминтерн) е обединение на комунистически партии от цял свят, припознаващи марксизма-ленинизма за своя водеща идеология. Съществува от 1919 до 1943 година, базиран в Москва. Обявява се за продължител на Първия интернационал и на марксисткото крило във Втория интернационал. Поставя като свои цели мобилизиране на мнозинството от работническата класа за постигане на целите на комунизма, установяване на диктатура на пролетариата, ликвидиране на капитализма и изграждане на социализъм и комунизъм. \r\nВ Китай е забранено робството. \r\nКот д'Ивоар става френска колония. Кот д'Ивоар (на френски Côte d'Ivoire - Бряг на слоновата кост) е държава в Западна Африка. Столица от 1983 г. е град Ямусукро. Поради гъстите тропически гори страната в миналото е слабо заселена. Предимно в северната и североизточната част на страната са съществували търговски центрове през XIV век. Първите европейци, които опознават крайбрежието на страната са португалските търговци. Те са изтласкани от французите, които построяват през 1843 г. военноморското укрепление \"Гранд Басам\" и през 1893 г. страната е обявена официално за френска колония под името Кот д'Ивоар. През 1895 г. Кот д'Ивоар става част от Френска Западна Африка. На 7 август 1960 г. страната получава пълната си независимост. В последвалите години страната води прозападна политика. През 1986 г. парламентът приема решение, с което се забранява преводът на името на страната на чужди езици. Оттогава повечето държави изписват Кот д`Ивоар, а не Бряг на слоновата кост, въпреки отделни случаи, в които продължава да се превежда името на африканската република. \r\nРуският физик Александър Столетов открива фотоефекта. \r\nВ Бостън физикът Александър Бел провежда първия телефонен разговор. Телефонът е изобретен от американския учен и изобретател Александър Греъм Бел. Първите думи, предадени по телефон от Александър Бел, са до съседната стая, където е бил помощникът му, Томас Уотсън: „Господин Уотсън, елате, нужен сте ми“. Първата телефонна връзка в България е проведена в сегашния град Пордим. Това става през 1877 г. по време на Руско-турската война при обсадата на Плевен. Връзка е осъществена между крал Карол I от щаба на румънската армия и княз Николай Николаевич от щаба на руската армия. Днес и двете сгради са музеи.   \r\nВ САЩ влизат в употреба първите банкноти. \r\nВ Париж Карл Маркс е избран за президент на Комунистическата Лига. Карл Маркс е германски философ, икономист, общественик и политик. През 1843 г. в Париж се запознава с представители на социалистически и демократически движения. Маркс смята, че капитализмът и неговите производителни сили са изчерпали своите възможности. На тази основа развива теорията за преход към ново общество и за историческата роля на пролетариата в него. От 1844 г. със сътрудничеството на Ф. Енгелс Маркс разработва основните положения на теорията, обобщени в \"Икономическо-философски ръкописи\", \"Светото семейство\", \"Немската идеология\", \"Тезиси на Фойербах\" и \"Нищета на философията\". През 1847 г. в Брюксел Маркс се присъединява към тайното пропагандистко дружество \"Съюз на справедливите\" (наречено по предложение на Маркс и Енгелс Съюз на комунистите). Заедно с Енгелс написва програмата на съюза - \"Манифест на комунистическата партия\". От 1849 г. живее в Лондон. През 1864 г. създава и ръководи I интернационал. Маркс и Енгелс са основоположници на диалектическия материализъм и историческия материализъм. Теориите на Маркс и Енгелс предизвикват спорове в международното социалистическо движение, но стават идеологическа основа на комунистическото движение в началото на XX в. \r\nИспански мореплаватели откриват архипелага Галапагос. Галапагоските острови са архипелаг в Тихият океан, намиращ се на 965 километра на запад от Еквадор. Състои се от 13 основни вулканични острови, 6 средни по големина острови и 107 скали които образуват територията му. Счита се че първият остров е формиран преди 5 - 10 милиона години в резултат на тектонична активност. Най-младите острови са Изабела и Фернандина. Галапагоските острови териториално принадлежат на Еквадор. Населението на архипелага наброява около 12,000 жители (неофициално около 30,000). Разположен е на площ от 7880 км². Архипелага е известен с уникалните местни видове фауна и проведените тук изследвания от Чарлз Дарвин, на основанието на които е написана Теория за еволюцията, за произхода на видовете. \r\n1958 г.  \r\nРодена е Шарън Стоун - американска актриса. Завършва философия и изящни изкуства в университета в Пенсилвания, след което става един от най-известните топмодели на САЩ. В киното дебютира през 1980, открита е от Уди Алън. Участва в: “Спомени от звезден прах” (1980 г.), “Безкрайна любов” (1981 г.), “Болеро” (1984 г.), “Мините на цар Соломон” (1985 г.), “Полицейска академия IV” (1987 г.), “Акция “Джаксън” (1988 г.), “Над закона” (1988 г.), “Кръв и пясък” (1989 г.), “Зов за завръщане” (1990 г.), “Личен избор” (1991 г.), “Хитмен” (1991 г.), “Спящите кучета” (1992 г.), “Ножици” (1992 г.), “Първичен инстинкт” (1992 г.), “Дневникът на един наемен убиец” (1993 г.), “Последният екшън герой” (1993 г.), “Сливър” (1993 г.), “Пресечка” (1994 г.), “Специалистът” (1994 г.), “Казино” (1995 г.), “Бърз и мъртъв” (1995 г.), “Диаболично” (1996 г.), “Последен танц” (1996 г.), “Сфера” (1998 г.), “Музата” (1999 г.), “Симпатико” (1999 г.), “Могъщият” (1998 г.), “Глория” (1999 г.), “Красавецът Джо” (2000 г.), “Дяволското гърло” (2003 г.).   \r\nРоден е Осама Бин Ладен - ислямски фундаменталист от Саудитска Арабия, основател на терористичната групировка Ал Кайда. Бин Ладен е в списъка на американските власти за заподозрените за терористичните атаки срещу кулите близнаци и на Пентагона. От 11 септември Бин Ладен е един от 10-те най-издирвани човека от ФБР за предполагаемата му връзка с други атентати срещу интересите на САЩ. Според описанието на ФБР Бин Ладен е слаб и ходи подпирайки се на пръчка или бастун. Класифициран е като “милионера на терора” или като “враг номер едно на САЩ”. Неговият баща Муамар Бин Ладен е с йеменски произход. Осама получава научна степен от Университета Крал Абду Азис в областта на икономиката и религия. Осама Бин Ладен публично обявява, че неговата група разглежда тероризма като инструмент за постигането на няколко цели: налагане на исляма като държавна форма на управление във всички мюсюлмански държави и очистването им от западното влияние и корупция; изгонването на американските въоръжени сили от Арабския полуостров, отстраняване от власт на управляващата саудовска фамилия и \"освобождаването на Палестина\". По данни на разузнавателните служби армията от ветерани на Бин Ладен наброява около 5000 саудитски бойци, 3000 йеменци, 2800 алжирци, 2000 египтяни и приблизително 2000 палестинци, йорданци, ливанци и иранци. \r\nРоден е Чък Норис - американски актьор. През 1957 г. той е в Корея, а през 1962 г. е преподавател по карате в армията. През 1964 г. създава собствена школа в Холивуд. От 1968 до 1974 г. защитава титлата си на световен шампион по карате. Партнира на Брус Лий във \"Влиза драконът\" (1973 г.). Дебютира през 1968 г. с \"Разрушителю, разрушителю\". Филмографията му включва: \"Героят и страшилището\", \"Силата на един\" (1979 г.), \"Октагон\" (1980 г.), \"Око за око\" (1981 г.), \"Принудително отмъщение\" (1982 г.), \"Вълкът единак Макуейд\" (1983 г.), \"Безследно изчезналите I, II, III\" (1983 г., 1984 г., 1988 г.), \"Инвазия в САЩ\" (1985 г.), \"Огненият валс\" (1986 г.), \"Законът на мълчанието\" (1986 г.), \"Огненият пешеходец\" (1989 г.), \"Неудържимият\" (1990 г.), \"Възкръснал за възмездие\" (1991 г.), \"Уолкър\" (1993 г.), \"Изчадие на ада\" (1993 г.), \"Суперкуче\" (1995 г.), \"Горският воин\" (1996 г.), \"Войната на Лоугън\" (тв, 1998 г.), \"Президентски човек\" (тв, 2000 г.), \"The Bells of Innocence\" (2002 г.). \r\nРоден е Борис Виан - френски писател, драматург, автор и изпълнител на песни. Голямо е влиянието на джаза върху прозата му. Виан е предводител на традицията на А. Жар, на дадаистите и сюрреалистите. Предшественик е на редица процеси и явления в съвременната френска литература. Автор е на романите: \"Ще се изхрача на гробовете ви\" (1946 г.; на български език 1992 г.), \"Пяната на дните\" (1947 г.; на български език 1997 г.), \"Есен в Пекин\" (1947 г.; на български език 1996 г.), \"Червената трева\" (1950 г.; на български език 1984 г.), \"Сърца за изтръгване\" (1953 г.; на български език 1981 г.). Пише пиесите: \"Последна от професиите\" (1950 г.), \"Строители на империята\" (1959 г.), \"Закуската на генералите\" (1962 г.) \r\nРоден е Александър III - руски император (от 1 март 1881 г.), от династията Романови. Наричан от народа Миротвореца. Втори син е на Александър II. Става император на Русия след смъртта на по-големия си брат Николай Александрович (1843 – 1865 г.). Жени се (1866 г.) за дъщерята на датския крал Кристиян IХ Луиза София Фредерика Дагмара, приела името Мария Фьодоровна (26 ноември 1847 г. – 13 октомври 1928 г.). Негови учители са известни проф. от Московския и Петербургския университети. Привърженик е на изключително реакционни и консервативни убеждения. Участва в Руско-турската война (1877-1878 г.) като командир на Русенския отряд. За бойни заслуги е награден с ордена \"Свети Георги\" четвърта и трета степен. Заема престола след убийството на баща му от крайните радикали. Александър III живее в Гатчино (затова съвременниците му го наричат \"гатчинския пленник\"). В началото на царуването си се опитва да лавира между либерализма, обхванал руското общество в началото на 80-те години, и консервативните си разбирания за устройството на империята. По-късно с манифест утвърждава самодържавието (29 април 1881 г.). В първата половина на 80-те години въвежда редица реформи (обезателно откупване на земята от селяните, намаляване на откупните вноски и др.). В края на 80-те и началото на 90-те години провежда т. нар. контрареформи (въвежда института на земските началници, ограничава земското и градското самоуправление и др.). Завършва присъединяването на цяла Средна Азия. Започва сближаване с Франция, което завършва със сключването на Френско-руския договор (1891-1893 г.). Умира на 1 ноември 1894 г.   \r\nРоден е Фридрих Шлегел - германски критик, филолог, философ-идеалист, писател, теоретик на романтизма. Той изучава класическа филология, право и философия в Лайпциг. Започва да публикува от 1791 г. Първите му произведения са написани под влиянието на И. И. Винкелман. Рязко критикува литературата и изкуство на онова време, заради господството на “маниерното, характерното и индивидуалното” смесване на жанровете, непрекъснатия стремеж към “новото, пикантното и поразителното”. Заедно с брат си А. Шлегел създава кръжока на йенските романтици, който изиграва голяма роля в оформянето на романтизма в Германия. Двамата издават списанието “Атенеум” (1798 - 1800 г.), в което са формулирани програмните идеи на кръжока. Шлегел създава няколко повести и романа “Люцинда”. След разпадането на Йенския кръжок на романтиците (1802 г.) той заминава за Париж. Там изучава древноевропейска и източна литератури. За периода 1803-1805 г. издава сп. “Европа” , проповядващо идеята за духовна общност на европейската култура. През 1808 г. Шлегел приема католическата вяра, заминава за Виена и постъпва на австрийска държавна служба. В произведенията си “Философия на живота” (1828 г.), “Философия на историята” (т. I и II, 1829 г.), “Философия на езика и словото” (1830 г.) развива идеята за универсалната “християнска” философия. Идеите на Шлегел оказват влияние върху литературата и изкуството на ХIХ в. Теорията за “романтичната ирония” намира отражение в творчеството на Хофман и Хайне. Шлегел е един от създателите на немската санскритология и сравнителното езикознание. \r\nРоден е Фердинанд I Хабсбургски - пръв крал на Бохемия и Унгария от династията на Хабсбургите. По-малък брат е на Карл V, от когото според договорите от 1521 и 1522 г. получава австрийските територии. В отсъствието на брат си е негов наместник в Германия. Фердинанд I се утвърждава като крал само в част от Унгарското кралство след продължителна борба с трансилванския войвода Я. Запойяи и войските на Османската империя. Той провежда редица административни реформи, насочени към усилване на централната власт. Става император след отричането на Карл V през 1556 г., а официално е коронован през 1558 г. \r\nРоден е Фердинанд Арагонски - крал на Арагон от 1479 г., на Сицилия от 1468 г. Като съпруг на кастилската кралица Исабела I от 1479 г. е крал и на Кастилия под името Фердинанд V. Чрез династична уния обединява Арагон и Кастилия, с което поставя началото на единна испанска държава. Фердинанд Арагонски си възвръща Гранада от арабите през 1492 г., а чрез Барселонския договор с френския крал присъединява към Испания Русильон и Сирдан. Той завоюва Горна Навара (1512 г.), а по време на Италианските войни (1494-1559 г.) завладява Неаполитанското кралство (1509 г.), където става крал под името Фердинанд III. Стреми се да наложи абсолютизма, като централизира държавния апарат - ограничава правата на едрите феодали и привилегиите на градовете. Кралят води активна прокатолическа политика и през 1480 г., заедно с Изабела I, учредява съд на Инквизицията в Кастилия. През 1492 г. издават указ за изгонване на евреите, засилват се гоненията и на маврите. По време на управлението на Фердинанд Арагонски е открита Америка и е поставено началото на испанската колонизация.   \r\nУмира Константин Устинович Черненко - руски партиен и държавен деец. Роден е на 24 септември 1911 г. Завършва Висшето училище за партийни организатори към ЦК на КПСС (1945 г.) и Кишиневския педагогически институт (1953 г.). Завежда Агитационния отдел към ЦК на Комунистическата партия на Молдавия (от 1948 г.), Отдела за агитация и пропаганда към ЦК на КПСС (1956-1960 г.). През 1960-1965 г. е началник на Секретариата на Президиума на ВС на СССР. От 1976 г. е секретар на ЦК на КПСС. Депутат във Върховния съвет на СССР на VII и IХ конгрес. След смъртта на Л. И. Брежнев и краткотрайното управление на Ю. Андропов, Черненко заема неговото място. След смъртта му на власт идва радикалният реформатор М. С. Горбачов.   \r\nУмира Фриц Цернике - холандски физик. От 1915 г. е доктор на науките. Изследванията му са в областта на оптиката, математическата статистика и др. Разработва теорията за оптическите прибори, в частност за телескопа и микроскопа, открива метода на фазовия контраст и създава първия фазово-контрастен микроскоп (1935 г.). Член е на Кралската холандска академия на науките (1946 г.). Цернике е лауреат на Нобелова награда за физика през 1953 г. \r\nУмира Михаил Афанасиев Булгаков - руски писател и драматург, майстор на гротеската. Син е на професор от Киевската духовна академия. Завършва медицина в Киевския университет (1909-1916 г.), след това работи като лекар в Смоленския край и в Киев. Започва да пише през 1919 г. През 1920 г. и 1921 г. живее във Владикавказ, а през 1921 г. се преселва в Москва, където сътрудничи на вестници и списания. Първият му роман \"Белая гвардия\" е отпечатан в сп. \"Россия\" (1924 г.), но не изцяло. Единствената публикувана приживе на автора книга е сборника \"Дьяволиада\" (1925 г., 5 разказа). По инициатива на МХАТ М. Булгаков създава на основата на романа \"Белая гвардия\" драмата \"Дни Турбинûх\". Втората драма на М. Булгаков \"Бег\" (1927-1928 г.) е забранена преди премиерата. Много прозаични и драматични съчинения на М. Булгаков не са публикувани. На 28 март 1930 г. той се обръща с писмо в пресата до Сталин, Ягода и още петима видни политици, с което моли за разрешение да емигрира или да работи в театъра. Лично Сталин се разпорежда М. Булгаков да продължи работа в театъра. През 1930-1936 г. работи като асистент-режисьор в МХАТ (пиесата \"Кабала святош\" (1930-1936 г.), изопачена при поставянето и снета от репертоара. След 1932 г. на сцена се задържа само постановката по \"Мъртви души\" от Гогол). През 1936 г. Михаил Булгаков преминава в Болшой театър, където е оперен либретист и преводач. Всичко, написано от него, остава в ръкопис. Вече ослепял и на легло той диктува поправките към романа \"Майстора и Маргарита\" (1928-1940). През 1941 в Ленинград и в Москва за кратко се играе пиесата му \"Дон Кихот\" (1938 г.), а през 1943-1948 г. - драмата \"Последние дни\" (1934-1935 г.). След смъртта му М. Булгаков е заличен от литературните истории и плановете на издателствата. Съпругата му Елена Сергеевна Булгакова запазва литературното му наследство до 1955 г., когато в печата и на театралната сцена се появяват творбите на М. Булгаков. Творби: \"Дьяволиада\" (публ. 1925 г., 1970 г.), \"Письмо Советскому правительство\" (1930 г., публ. сп. \"Грани\", 1967 г., сп. \"Огон¸к\", 1990 г.), \"Дни Турбинûх\" (драма, 1926 г., публ. 1955 г.), \"Последние дни\" (драма, 1934-1935 г., публ. 1955 г.), \"Бег\" (драма, 1927-1928 г., поставена 1957 г., публ. 1962 г.), \"Майстора и Маргарита\" (1928-1940 г., публ. сп. \"Москва\", 1966 г.), \"Белая гвардия\" (1924 г., публ. 1969 г., London), \"Собачье сердце\" (повест, 1925 г., публ. сп. \"Грани\", 1968 г., самост. изд. Paris, 1969 г.) и др. \r\nУмира Евгений Иванович Замятин - руски писател, който започва да печата през 1908 г. До 1917 г. творчеството му се развива в традициите на руската реалистична литература. Най-добрата му повест от този период е \"Уездно\" (1913 г.). През 1914 г. Замятин публикува антивоенната повест \"Много далече\", заради която е предаден на съд. Писателят заминава за Англия и есента на 1917 г. се връща в Русия. След завръщането си издава сатиричната повест \"Островитяни\" Негови произведения са \"Драконът\" (1918 г.), \"Пещерата\" (1920 г., изд. 1921 г.), \"Ловецът на хора\" (1921 г.), \"Посланието на Замутий, маймунският епископ\" (1921 г.), \"За това как беше излекуван отрокът Еразъм\" (1922 г.) и др. Автор е на сборниците \"Приказки за големи деца\" (1922 г.), \"Нечестиви разкази\" (1927 г.), на пиесата \"Огньовете на св. Доминик\", 1923 г., на романа антиутопия \"Ние\" (1921 г., публикуван 1924 г. в Англия.) През 1932 г. Замятин емигрира. \r\nУмира Джузепе Мацини - италиански революционер и борец за обединение на Италия. Основател е на патриотичната организация \"Млада Италия\" (1831 г.), която си поставя за цел освобождението на италианските земи от австрийско владичество и създаване на независима италианска държава. Това сдружение се разпада след събитията през 1859 г. Джузепе Мацини взема дейно участие в революцията 1848 - 1849 г. и в самото обединение на Италия през 1860 г. Идеите му проникват и на Балканския полуостров. Възприемат се и от някои среди на българската емиграция в Румъния с либерална идеология, които създават организацията “Млада България”. \r\nУмира Тарас Григориевич Шевченко - украински поет, художник, мислител, демократ. Роден е на 9 март 1814 г. От 1829 г. живее във Вилнюс. В началото на 1831 г. пристига в Петербург, където учи при различни живописци. Първите стигнали до нас негови произведения са от около 1837-1838 г. (“Тече вода в синьото море”, “Вечна памет на Котляревски” и др.). През 1840 г. издава поетичния сб. “Кобзар”. Ранното му творчество е в духа на романтизма. Пише поемата “Хайдамаки” (1841 г.). Художник е в Киевската археологическа комисия. Издава албума “Три години”. През 1846 г. влиза в тайното Кирило-Методиево общество. Автор е на поемите “Сън” (1844 г.), “Кавказ” (1845 г.). Стихове: “В килията” (1847 г.), “Царе” (1848 г.) и други. Повести: “Княгиня” (1853 г.), “Музикант” (1854-1855 г.), “Нещастният”, “Капитанша”, “Близнаци” (1855 г.), “Художник” (1856 г.), триптиха “Долина”, “Муза” и “Слава” (1858 г.) и др. От 1838 до 1845 г. учи в Петербургската художествена академия при К. П. Брюлов. Картините му се отличават с реализъм: “Катерина” (1842 г.), “Живописна Украйна” (1844 г.), “Автопортрет” (1840-1841 г.), “Притча за блудния син” (1856-1857 г.) и др. Шевченко е основоположник на критическия реализъм и революционно-демократичното направление в украинската литература и живопис. Неговото име носят Институтът за литература при Украинската академия на науките и Киевският университет. \r\nУмира Муциу Клементи - пианист, педагог, композитор и диригент. От 1766 г. той живее и работи в Англия. Негови ученици са И. Крамър, И. Мошелес, Дж. Фийлд и др. Клементини е основател и ръководител на т. нар. Лондонска пианистка школа. В началото на ХIХ в. работи в различни европейски страни. Той е един от създателите на класическата форма на сонатите за пиано. От педагогическия му репертоар са съхранени етюдите му. Своя изпълнителски и педагогически опит Клементини обобщава в труда “Методи за пиано”. Собственик е на няколко музикални издателства и фабрики за производство на пиана. \r\nУмира Йохан Рудолф Глаубер - немски химик и медик. Открива натриевия сулфат, наречен глауберова сол, усъвършенства производството на стъклото и др. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.10", "title": "Денят 10 март в световната история"}
{"url": "http://www.focus-news.net/news/2019/03/10/2632728/kaloyan-pargov-deputati-i-obshtinski-savetnitsi-ot-bsp-shte-se-vklyuchat-v-shestvieto-na-tolerantnostta-v-sofiya.html", "text": "Председателят на БСП - София Калоян Паргов с членове на Изпълнителното бюро на Градската организация, народни представители и общински съветници от социалистическата партия ще се включат в Шествието на толерантността и единението на българския народ \"Заедно за България. Заедно за Европа\". Това съобщиха от  БСП - София . Инициативата е по повод Деня на спасението на българските евреи - 10 март и е организирана от Организация на евреите в България \"Шалом\" и Столична община. Шествието тръгва в 11.00 часа от храм \"Света София\", ще мине покрай паметника на Незнайния воин, Народното събрание, храм-паметник \"Св. Александър Невски\" и ще завърши в 12.00 часа с официална церемония пред Паметника на спасението в парка между Народното събрание и Националната художествена академия. \r\nВ 17.00 часа Калоян Паргов ще участва и в заключителната церемония по повод Деня на спасението на българските евреи в Централната софийска синагога.", "date": "2019.03.10", "title": "Калоян Паргов, депутати и общински съветници от БСП ще се включат в Шествието на толерантността в София"}
{"url": "http://www.focus-news.net/news/2019/03/10/2632721/pravoslavnata-tsarkva-otbelyazva-nedelya-na-proshkata-sirni-zagovezni.html", "text": "Днес Православната църква отбелязва Неделя на прошката или Сирни заговезни. Датата на празника е подвижна – той се отбелязва седем седмици преди Великден и една седмица след Месни Заговезни, а след него - от утре, започва Великият пост. \r\nНа днешния празник християните искат прошка от своите ближни и се подготвят да встъпят в „дните на светлата” печал – 40-дневния пост преди най-големия празник Възкресение Христово.  \r\nНа този ден се припомнят Христовите думи: „Ако не простите на човеците съгрешенията им и вашият небесен Отец няма да прости съгрешенията ви.” (Мат. 6:15) Традицията изисква всеки да поиска прошка от хората около себе си - близки и познати - за огорченията и обидите, които волно или неволно им е причинил, както и сам да потърси в себе си сили да прости на тези, които са го наранили. На Сирни Заговезни прошка си вземат по-млади от по-стари, деца от родители, младоженци от кумове - целуват ръка и изричат: \"Прощавай, мамо, тате..\" - \"Господ да прощава, простен да си!\", е задължителният отговор. \r\nВечерта в църквата се извършва „ритуала на прошката”.  \r\nХарактерни обичаи за празника са „хамкането“ и Сирнишките огньове. При „хамкането“ след вечеря се завързва парче халва, сирене или сварено яйце в края на червен вълнен конец и се разклаща, а децата са насядали на пода и се стремят с уста да захапят парчето храна. Сирнишките огньове се палят от момчета и ергени, като се използва \"мамуляк\" (слама от царевица) и \"черешовина\" (кори от черешово дърво). Огънят се прескача от всички. \r\nДните на поста са предназначени за размисъл и усъвършенстване на християнското достойнство на човека и за все по-пълното приемане и уподобяване на Христовия образ.", "date": "2019.03.10", "title": "Православната църква отбелязва Неделя на прошката (Сирни заговезни)"}
{"url": "http://www.focus-news.net/news/2019/03/10/2632735/sport-milan-pobedi-kato-gost-posledniya-kievo-s-21.html", "text": "Милан победи като гост последния Киево с 2:1 в мач от 27-ия кръг на италианската Серия „А“. Головете за гостите отбелязаха Билия и Пьонтек, а за домакините точен бе Хетемай. С победата Милан се затвърди на третото място с 51 точки, като тимът не е губил мач от 16 януари, когато загуби за Купата на Италия от Ювентус. Киево твърдо заема последното място в класирането със само десет точки.", "date": "2019.03.10", "title": "Спорт: Милан победи като гост последния Киево с 2:1"}
{"url": "http://www.focus-news.net/news/2019/03/10/2632737/burgas-v-turisticheski-kompleks-akve-kalide-shte-se-provede-initsiativata-art-i-fakti.html", "text": "В Туристически комплекс „Акве Калиде“ във Ветрен ще се проведе инициативата „Арт-И-Факти“. Това съобщиха от пресцентъра на  Община Бургас . Ателието за детски работилнички ще се състои от 11.00 до 13.00 часа.  \r\nМалките посетители ще могат да си изработят сами шарена кукла, еднорог, клоун от плат, хартия, мъниста и ширити, смешно човече върху молив и много други. „Арт-И-Факти“ ще се организира всяка неделя през пролетта, когато времето го позволява. Таксата за участие е 3 лв. за 1 изделие, 4 лв. за двете изделия. Освен изработеното, за спомен от „Акве Калиде“ децата получават безплатно посещение на музея с прожекция на 3D мапинг филм.", "date": "2019.03.10", "title": "Бургас: В Туристически комплекс „Акве Калиде“ ще се проведе инициативата „Арт-И-Факти“"}
{"url": "http://www.focus-news.net/news/2019/03/10/2632739/afp-turbulentsiya-po-vreme-na-polet-na-turskite-aviolinii-ostavi-30-raneni.html", "text": "Пътнически самолет на Турските авиолинии, който пътува от Истанбул до Ню Йорк, попадна в силна турболенция, приближавайки американския континент и 30 души са претърпели различни травми, преди машината да се приземи безопасно, съобщиха служители на летището,цитирани от  AFP . \r\nРанените бяха отведени до местни болници от Нюйоркското международно летище Джон Кенеди, главно за лечение на натъртвания, порязвания и други дребни наранявания.. \r\nЕдна стюардеса e със счупен крак, според говорителя на летищната администрация. \r\nОт авиокомпанията уточниха, че на борда на самолета не е имало български граждани. От пострадалите пътници 18 души са прегледани и освободени, а 10 са оставени под медицинско наблюдение. \r\nСамолетът, „Боинг“ 777 с 326 пътници и 21 души екипаж на борда е попаднал в турбуленция над Атлантическия океан, около 45 минути преди кацането, уточни говорителят. Авиокомпанията не е коментирала инцидента. \r\nПо-рано в събота, самолет на канадската авиокомпания Air Transat, направи аварийно кацане на друго летище в Ню Йорк - в Нюарк, Ню Джърси - след като в багажното отделение е станало задимяване, съобщиха от компанията. „Боинг\" 737-800, със 189 пътници на борда, е пътувал от Монреал до Форт Лодърдейл, Флорида. Никой не е пострадал, заяви говорител на Air Transat.  Юлиян Марков", "date": "2019.03.10", "title": "AFP: Турбуленция по време на полет на Турските авиолинии остави 30 ранени"}
{"url": "http://www.focus-news.net/news/2019/03/10/2632733/mosv-prizovava-za-vnimanie-pri-palene-na-ognyove-za-sirni-zagovezni.html", "text": "Заради традицията за палене на огньове на християнския празник Сирни заговезни, МОСВ и Регионалните инспекции по околната среда и водите (РИОСВ) в страната напомнят, че нерегламентираното изгаряне на отпадъци е нарушение на Закона за управление на отпадъците (ЗУО). Това съобщиха от пресцентъра на  Министерството на околната среда и водите . Забранено е да се изгарят автомобилни гуми, масла и други лесно запалими материали, които при горене отделят вредни емисии в атмосферата. \r\nМОСВ напомня на кметовете на общини и кметства да извършат необходимия превантивен контрол и предприемат мерки за предотвратяване изгарянето на гуми и други отпадъци при отбелязване на празника. Според разпоредбите на ЗУО глобите за нерегламентирано изгаряне на неопасни отпадъци са от 2000 до 5000 лв., а за маловажни случаи се налагат глоби на местонарушението в размер от 10 до 50 лв. срещу издаване на фиш по реда на Закона за административните нарушения и наказания. За неупражнен контрол от страна на кметовете глобата е от 1400 до 4000 лева. \r\nМОСВ напомня и за опасността от възникване на пожари в защитените територии и заетите от естествени екосистеми с висока природозащитна стойност територии. Затова призоваваме да не се пали огън извън определените и обозначени за това места, да не се разпалват и хвърлят в огъня леснозапалими изкуствени материи, масла и други запалителни течности. За да се избегне възникването на пожари, не трябва да се горят също сухи треви и растителни отпадъци извън определените места.", "date": "2019.03.10", "title": "МОСВ призовава за внимание при палене на огньове за Сирни заговезни"}
{"url": "http://www.focus-news.net/news/2019/03/10/2632729/pazardzhik-praznichen-ogan-po-sluchay-sirni-zagovezni-shte-bade-zapalen-vav-velingrad.html", "text": "Празничен огън по случай Сирни заговезни ще бъде запален във Велинград, съобщиха от  общината . Празникът е винаги в неделя и се променя спрямо Великден. На този ден по-младите си вземат прошка от по-старите, деца от своите родители, и всеки който иска да му се прости. Характерен обичай във Велинград, на този празник е запалването на огън, наричан Сирнишки или Гаганица. Тази година ритуалите и в двата квартала ще започнат от 19:00 часа. В квартал „Каменица“, с празнична програма на съставите при НЧ „ Васил Левски 1904“, празничният огън ще бъде запален в махала „Орището”, а в кв. „Чепино“ пред хотел „Клептуза“ с участието на оркестър „Якоруда”. Община Велинград напомня на всички граждани, че нерегламентираното изгаряне на автомобилни гуми, отработени масла и синтетични материали е забранено. При горенето им се  отделят вредни емисии с висока концентрация на диоксини и фурани, което води до значително замърсяване на атмосферния въздух. „Нека всички граждани да празнуваме разумно, без да вредим на здравето си и да не замърсяваме околната среда“, призовават от общината.", "date": "2019.03.10", "title": "Пазарджик: Празничен огън по случай Сирни заговезни ще бъде запален във Велинград"}
{"url": "http://www.focus-news.net/news/2019/03/10/2632736/smolyan-s-kukeri-narodna-muzika-i-ognyove-v-chepelare-shte-bade-otbelyazan-praznikat-sirni-zagovezni.html", "text": "От 19.00 часа в района на бившата автогара в Чепеларе ще се проведат традиционните пустове за Сирни заговезни. Това съобщиха от пресцентъра на  Община Чепеларе . И тази година общината организира традиционния празник съвместно с местни хотелиери, ресторантьори и търговци. Кукери от село Орехово ще пресъздадат автентични обичаи и да прогонят злите сили. По традиция на Сирни заговезни се палят и огньове, които се прескачат за здраве.", "date": "2019.03.10", "title": "Смолян: С кукери, народна музика и огньове в Чепеларе ще бъде отбелязан празникът Сирни заговезни"}
{"url": "http://www.focus-news.net/news/2019/03/10/2632732/plovdivskiyat-mitropolit-nikolay-shte-oglavi-arhiereyska-vechernya-s-china-na-vzaimnoto-oproshtenie-na-nedelya-siropustna-v-mitropolitski-hram-sv-marina.html", "text": "Негово високопреосвещенство Пловдивският митрополит Николай ще оглави Архиерейска вечерня с чина на взаимното опрощение на Неделя Сиропустна, предаде репортер на  Агенция „Фокус“ . Вечернята ще бъде отслужена в митрополитски храм „Св. Марина” в Пловдив. Начало: 18.00 часа.  \r\nНикола ПЕТКОВ", "date": "2019.03.10", "title": "Пловдивският митрополит Николай ще оглави Архиерейска вечерня с чина на взаимното опрощение на Неделя Сиропустна в митрополитски храм „Св. Марина”"}
{"url": "http://www.focus-news.net/news/2019/03/10/2632734/negovo-visokopreosveshtenstvo-mitropolit-grigoriy-shte-oglavi-bogosluzheniyata-vav-vratsa.html", "text": "От 9.00 часа Негово високопреосвещенство Врачански митрополит Григорий ще оглави Архиерейска света Литургия в катедралния  храм „Св. 12 апостоли“ във Враца, предаде репортер на  Агенция „Фокус“ . Oт 16.00 часа в храм „Св. Възнесение\" митрополит Григорий ще оглави Архиерейска вечерня с чина на взаимното опрощение. \r\nНикола ПЕТКОВ", "date": "2019.03.10", "title": "Негово високопреосвещенство митрополит Григорий ще оглави богослуженията във Враца"}
{"url": "http://www.focus-news.net/news/2019/03/10/2632738/blagoevgrad-sas-zapoved-na-kmeta-d-r-atanas-kambitov-se-zabranyava-paleneto-na-ognyove-na-sirni-zagovezni.html", "text": "Със заповед на кмета на Община Благоевград д-р Атанас Камбитов се забранява паленето на огньове на празника Сирни заговезни. Това съобщиха от пресцентъра на  Община Благоевград . Забраната важи за огньове в опасна близост (разстояние не по-малко от 50 м) до сгради, постройки, съоръжения, горими материали, както и изгарянето на автомобилни гуми и лесно запалими горива и материали. Забранява се  още и паленето на огньове при силен вятър, както и оставянето им без наблюдение. Огньовете задължително трябва да се изгасят до 21.00 часа при непрекъснато наблюдение. Екипи от експерти от Община Благоевград, РСПБЗН - Благоевград, 01 и 02 РУ на МВР - Благоевград и РИОСВ - Благоевград ще следят за реда и сигурността в града. Община Благоевград апелира жителите и гостите на града да бъдат внимателни и да не предприемат опасни действия, застрашаващи живота на околните.", "date": "2019.03.10", "title": "Благоевград: Със заповед на кмета д-р Атанас Камбитов се забранява паленето на огньове на Сирни заговезни"}
{"url": "http://www.focus-news.net/news/2019/03/10/2632731/ramush-haradinay-kosovo-e-gotovo-da-obsadi-svobodna-targoviya-sas-sarbiya.html", "text": "„Косово е готово да обсъди свободна търговия със Сърбия.“ Заяви косовският премиер Рамуш Хардинай след срещата с заместник-държания секретар по политическите въпроси на САЩ Дейвид Хейл, пише англоезичното издание на базирания в Прищина вестник  Gazeta Express . \r\nПремиерът на Косово Рамуш Харадинай каза, че са обсъдили  с американския дипломат необходимостта от диалог между Косово и Сърбия. \r\nАмериканският пратеник Дейвид Хейл се срещна с президента Хашим Тачи, председателя на парламента Кадри Весели и премиера Рамуш Харадинай. След срещата Харадинай в пост в социалната мрежа „Фейсбук“ заяви, че е казал на Хейл, че Косово е готово да продължи диалога със Сърбия. \"Потвърдих, че сме готови за диалог и призоваваме Сърбия да се върне на масата за преговори, за да обсъдим всички открити въпроси, включително свободната търговия и да постигнем споразумение, което да доведе до признаване на настоящите граници\", пише Харадинай в социалната мрежа. \r\nХарадинай в публикацията не спомена въпроса за митата, които бяха въведени от правителството на Косово върху целия внос на Сърбия и Босна и Херцеговина. Посещението на Хейл в Косово беше широко коментирано като опит на висш официален представител на САЩ да убеди Прищина да отмени митата за сръбските стоки, така че диалогът със Сърбия да може да се възобнови. Харадинай се противопоставя на искането на САЩ за суспендиране на митата, заявявайки, че те ще бъдат отменени едва след като Сърбия признае независимостта на Косово.  Юлиян Марков", "date": "2019.03.10", "title": "Рамуш Харадинай: Косово е готово да обсъди свободна търговия със Сърбия"}
{"url": "http://www.focus-news.net/news/2019/03/10/2632743/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта, видимостта е добра. Това съобщиха за  Радио „Фокус“ – Бургас  от Областно пътно управление. Няма затворени пътни участъци. До 28 юни са въведени ограничения за движение на територията на областта поради частични ремонтни дейности на асфалтови настилки, полагане на хоризонтални маркировки и изпълнение на земни работи. Едното ограничение важи за участъка Трояново – Аспарухово от км 3+000 до км 6+500, а другото е в сила за пътя Лозарево – Чубра от км 0+000 до км 19+000. Посочените пътни участъци са сигнализирани с пътни знаци. Спокойно се осъществява движението на моторни превозни средства в сутрешните часове на неделния ден по пътищата в областта. Няма образувани колони от автомобили, както по входно-изходните пътни артерии на Бургас, така и в районите на централните градски кръстовища. \r\nМария ПОПЧЕВА", "date": "2019.03.10", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/03/10/2632741/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Спокоен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча, се извършва в една лента в района на 35 км, поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.03.10", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2019/03/10/2632740/plovdiv-kukersko-karnavalno-shestvie-shte-se-provede-v-asenovgrad-na-sirni-zagovezni.html", "text": "Кукерско карнавално шествие ще се проведе в Асеновград на Сирни заговезни. Това каза за  Радио „Фокус“ – Пловдив  Боян Алексиев, ръководител на Сдружение „Клуб за танцово изкуство Везеница“ в Асеновград, което е организатор на събитието. Шествието ще се проведе за пета поредна година и ще започне в 10.30 часа от ул. „Булаир“ в Асеновград. Кукерите ще преминат през Етнографската къща, през Железния мост, през улиците на кв. „Свети Георги“, през Главната улица и ще завърши на централния площад „Акад. Николай Хайтов“. „Това е една много стара традиция, която е била прекъсната преди около 60-70 години. Точно преди 5 години няколко души се наехме да я възстановим. Срещнахме доста разбиране и интерес у хората. Личи си липсата на един такъв карнавал, което води до насочване на децата към други празници и обичаи, които не са чисто български, които нямат нашите корени и не са били по нашите земи\", посочи Боян Алексиев. \"Поизменихме някои от нещата, свързани с карнавала, тъй като всичко във фолклора и в традицията винаги търпи развитие, за да може да бъде актуално и интересно, както за участниците, така и за зрителите“, каза Алексиев. Той обясни, че първоначално участниците в карнавала са били около 30 души, като миналата година броят им е достигнал над 70 души, което е доказателство за развитието на това събитие.  \r\n„Тази година очакваме да има още повече участници. Заявки за участие има дори от съседните на общината населени места и села. За да бъдем актуални, тази година сме подготвили много колоритни образи. На зрителите ще им бъде интересно“, смята Боян Алексиев. Той добави, че Сдружение „Клуб за танцово изкуство Везеница“ в Асеновград ще се опита да помогне с намирането или с изработката на кукерски костюм на всеки, който желае да се включи в карнавала. „Досега винаги сме се справяли, ще се справим и този път. За нас най-важното е участието на децата, защото те са двигателят, който трябва да поеме щафетата и да продължи да съхранява традицията, възникнала дори още преди да се приеме християнството по нашите земи“, посочи Боян Алексиев. \r\nТони МИХАЙЛОВ", "date": "2019.03.10", "title": "Пловдив: Кукерско карнавално шествие ще се проведе в Асеновград на Сирни заговезни"}
{"url": "http://www.focus-news.net/news/2019/03/10/2632742/veliko-tarnovo-dvizhenieto-v-uchastak-ot-ul-kliment-ohridski-se-osashtestvyava-v-ednata-lenta-poradi-svlachishte.html", "text": "Сухи са пътните настилки във Велико Търново, предаде репортер на  Радио „Фокус“ – Велико Търново . Времето е предимно слънчево. Температурата  на въздуха е 7 градуса.  Трафикът в почивния ден e спокоен. С нормална интензивност се осъществява движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. По-интензивно е движението по ул. „Магистрална“ – част от главен път София – Варна, в района на пътен възел  „Качица“ и Южен пътен възел. В едната лента се осъществява движението в участък от ул. „Климент Охридски“, причината е свлачище. В отсечката под крепостта Царевец трафикът се пренасочва в едното платно.  \r\nСухи са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.03.10", "title": "Велико Търново: Движението в участък от ул. „Климент Охридски“ се осъществява в едната лента поради свлачище"}
{"url": "http://www.focus-news.net/news/2019/03/10/2632744/gabrovo-propadnal-uchastak-zatrudnyava-dvizhenieto-mezhdu-sevlievskite-sela-selishte-i-stokite.html", "text": "Сухи са пътните настилки на територията на област Габрово. Това съобщиха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 7 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.10", "title": "Габрово: Пропаднал участък затруднява движението между севлиевските села Селище и Стоките"}
{"url": "http://www.focus-news.net/news/2019/03/10/2632745/deyvid-heyl-nay-vazhnoto-v-dialoga-mezhdu-sarbiya-i-kosovo-e-vzaimnoto-priznavane.html", "text": "Най-важното в диалога между Сърбия и Косово е взаимното признаване, заяви американският държавен секретар по политическите въпроси Дейвид Хейл, който в събота посети Косово,цитира думите му базираният в Прищина вестник  Gazeta Express . \r\nТой призова косовските политически лидери да говорят с един глас, добавяйки, че единството засилва позицията на Прищина в диалог със Сърбия. В съвместно интервю с три косовски медии Хейл заяви, че ангажиментът на САЩ към Косово не се е променил. Високопоставеният дипломат  не коментира дали САЩ ще подкрепят решения, включващи промяна на границите по етнически признак. \r\nПосещението на Хейл бе на фона на дебата в Косово дали да се премахнат митата  за сръбски стоки, както е поискано от САЩ и спекулациите на медиите, че Вашингтон обмисля оттеглянето на войските си от Косово и въвеждането на други санкции поради съпротивата на косовското правителство към искането на САЩ. Но в интервюто си Хейл беше много внимателен и далеч от спекулациите, съобщени от медиите миналата седмица. Хейл не е заявил, че американските войски ще се изтеглят от Косово. Той не зае твърда позиция  дори по въпроса с митата. Говорейки за окончателното споразумение, като резултат от диалога между Косово и Сърбия, Хейл каза, че същността на диалога е взаимното признаване между Косово и Сърбия. В интервюто той даде краен срок за постигане на окончателно споразумение между Косово и Сърбия. Медиите спекулират, че САЩ искат от Прищина и Белград да постигнат правно обвързващо споразумение до края на тази година. \"Косово и Сърбия трябва да постигнат споразумение, което трябва да допринесе за стабилността в региона\", каза Хейл. \"Досега страните искаха да покажат силата си, сега е време да покажат мъдрост\", каза Хейл. Той не обвини нито Косово, нито Сърбия за блокирането на процеса на диалог, добавяйки, че САЩ и ЕС са съгласни по повечето теми, свързани с този въпрос. \r\nКогато бе помолен да коментира коригирането на границите или обмена на територии между Косово и Сърбия, Хейл каза, че Косово и Сърбия трябва да вземат решение по този въпрос. \"Ние не сме страна в този процес,\" каза той, добавяйки обаче, че САЩ ще подкрепят споразумение, постигнато от двете страни, като не споменават \"червени линии\". Когато говорим за отношенията на Косово със САЩ, Хейл каза: \"Американският ангажимент към Косово остава непроменен“ \r\nНа 8 март Дейвид Хейл посети Сърбия и проведе разговори със сръбското държавно ръководство.  Юлиян Марков", "date": "2019.03.10", "title": "Дейвид Хейл: Най-важното в диалога между Сърбия и Косово е взаимното признаване"}
{"url": "http://www.focus-news.net/news/2019/03/10/2632750/v-kyustendil-se-organizira-otkrit-turnir-po-shahmat-v-pamet-na-mezhdunarodniya-maystor-bogomil-andonov.html", "text": "В Кюстендил се организира открит турнир по шахмат в памет на международния майстор Богомил Андонов. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Шахматното състезание ще се проведе от 10.00 часа в „Голямата зала” на читалището. Организатори на турнира са Община Кюстендил, читалище „Братство”, Шахматен клуб „Богомил Андонов” и Българска федерация по шахмат. Първият турнир, в памет на починалия през 2010 година международен майстор Богомил Андонов, се проведе през 2012 година и вече е традиция в областта на шахмата. \r\nВенцеслав ИЛЧЕВ", "date": "2019.03.10", "title": "В Кюстендил се организира открит турнир по шахмат в памет на международния майстор Богомил Андонов"}
{"url": "http://www.focus-news.net/news/2019/03/10/2632746/dobrich-v-etnografskiya-kompleks-v-kavarna-shte-se-sastoi-vazstanovka-na-traditsionni-obredi-i-obichai-svarzani-s-praznika-sirni-zagovezni.html", "text": "В Етнографския комплекс в Каварна от 11.00 часа ще се състои възстановка на традиционни обреди и обичаи, свързани с българския празник Сирни заговезни, известен още като Прошка, Поклади, Сирница, Масленица. Това съобщиха от пресцентъра на  Община Каварна . Ще бъде отигран и обичаят „хамкане“ - на червен конец се завързва и се спуска от тавана парче бяла халва или варено яйце. Най-възрастният мъж завърта конеца в кръг и всеки член от семейството, главно децата, се опитва да хване халвата или яйцето с уста. Който успее, ще бъде жив и здрав през цялата година. Типични за празника традиционни ястия ще напълнят трапезата в деня на Сирни заговезни. Кукери ще танцуват по улиците, за да изплашат лошите сили и да прогонят студа, а за плодородие и здраве ще извършват обредни действия като оране и сеитба. Община Каварна кани всички граждани и гости на града да се присъединят към традиционния български празник Сирни Заговезни.", "date": "2019.03.10", "title": "Добрич: В Етнографския комплекс в Каварна ще се състои възстановка на традиционни обреди и обичаи, свързани с празника Сирни заговезни"}
{"url": "http://www.focus-news.net/news/2019/03/10/2632749/sofiya-vavezhda-se-vremenna-organizatsiya-na-dvizhenieto-zaradi-remont-na-relsite-po-tramvayna-liniya-6.html", "text": "Въвежда се временна организация на движението заради ремонт на релсите по трамвайна линия 6. Това съобщиха от пресцентъра на  Столична община . Във връзка с извършването на основен ремонт на релсовия път и съоръженията му от „Трансремонтстрой“ ЕАД за времето на ремонтите „Център за градска мобилност“ ЕАД  променя маршрута на трамвайна линия 6.  \r\nДо 16.00 часа трамваите от линия 6 ще се движат от жк. „Иван Вазов“ до трамвайно обръщателно колело „Хюндай България”. След 16.00 часа маршрутът да се възстанови до жк. „Обеля 2“.", "date": "2019.03.10", "title": "София: Въвежда се временна организация на движението заради ремонт на релсите по трамвайна линия 6"}
{"url": "http://www.focus-news.net/news/2019/03/10/2632751/burgas-praznichna-iturgiya-shte-bade-otsluzhena-v-hram-sv-sv-kiril-i-metodiy-za-denya-na-sv-galina.html", "text": "Празнична Литургия ще бъде отслужена в храм „Св. св. Кирил и Методий“ в Бургас по повод деня на св. Галина. Това съобщиха за  Радио „Фокус“ – Бургас  от храма. Богослужението се отслужва от отец Игнатий. Празнична Литургия ще бъде отслужена и в храм „Св. Богородица“ от отец Велик. В днешния ден православната църква отбелязва и празника Неделя Сиропустна, известен като Сирни заговезни, или ден за прошка, поради което тази вечер в храмовете в града ще бъде отслужена вечерня с чина на взаимното опрощение. \r\nМария ПОПЧЕВА", "date": "2019.03.10", "title": "Бургас: Празнична итургия ще бъде отслужена в храм „Св. св. Кирил и Методий“ за деня на св. Галина"}
{"url": "http://www.focus-news.net/news/2019/03/10/2632753/pazardzhik-dvizhenieto-po-avtomagistrala-trakiya-ot-88-do-89-km-pri-paten-vazel-pazardzhik-se-osashtestvyava-dvuposochno-v-edna-lenta-v-platnoto-v-posoka-sofiya-poradi-remontni-deynosti.html", "text": "Временно движението по автомагистрала „Тракия“ в участъка от 88 до  89 км в района на пътен възел „Пазарджик“ се осъществява двупосочно в една лента в платното в посока София поради ремонтни дейности в платното в посока Бургас. Това съобщи за  Радио „Фокус“ – Пазарджик  дежурният в Областно пътно управление – Пазарджик. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Предвидено е двупосочно преминаване, като се обособяват една лента за движение в посока Бургас и две ленти за движение в посока София от 88 до 89 км за периода от 17.00 часа всяка събота до 10.00 часа всеки понеделник. Часовият диапазон на реверсивното движение може да се променя при необходимост. \r\nВаня НИКОЛОВА", "date": "2019.03.10", "title": "Пазарджик: Движението по автомагистрала „Тракия“ от 88 до 89 км при пътен възел „Пазарджик“ се осъществява двупосочно в една лента в платното в посока София поради ремонтни дейности"}
{"url": "http://www.focus-news.net/news/2019/03/10/2632752/a1-on-makedoniya-savetat-na-evropa-otrazi-promyanata-na-imeto-na-makedoniya.html", "text": "Съветът на Европа официално регистрира страната под новото й име Северна Македония, съобщи кореспондентът на Македонската информационна агенция (МИА) от Страсбург, цитиран от македонското електронно издание  A1 On . \r\nНа уебсайта на най-старата общоевропейска организация - Съвета на Европа, чието седалище е в Страсбург, страната вече е официално регистрирана като Северна Македония, по азбучен ред на английския език на държавите-членки. \r\nСеверна Македония, като държава-членка, сега се намира между Нидерландия и Норвегия,  след като името на страната е променено от  \"Бивша югославска република Македония\" и се е намирала между Швейцария и Турция. Промяната на името бе направена и на сайта на Парламентарната асамблея на Съвета на Европа, \r\nДелегацията на парламента е представена като делегация на Република Северна Македония. Интересно е да се отбележи, че ПАСЕ е единствената общоевропейска и международна организация, която обсъжда на пленарно заседание използването на конституционното име на Република Македония или препратката, но без да взема решение; \r\nНа картата на държавите-членки на Съвета на Европа и техните столици все още не е променено  името. \r\nРепублика Северна Македония стана член на Съвета на Европа на 9 ноември 1995 г. като 38-та държава-членка. Тогава Комитетът на министрите на Съвета на Европа изпрати покана до страната да стане член, но в поканата не е посочено името на страната.  Юлиян Марков", "date": "2019.03.10", "title": "А1 Оn (Македония): Съветът на Европа отрази промяната на името на Македония"}
{"url": "http://www.focus-news.net/news/2019/03/10/2632747/burgas-maskarad-za-sirni-zagovezni-shte-se-provede-v-pomorie.html", "text": "Маскарад за Сирни заговезни ще се проведе в залата на Народно читалище „Просвета 1888“ в Поморие. Това съобщиха от пресцентъра на  община Поморие . Сирни заговезни, известен още като Прошка, е един от най-важните празници в българския народен календар. Поморие стриктно спазва повелите на този ден и години наред в града се организира атрактивен карнавал с маски. „Целта на цветното събитие е не само злото да бъде прогонено, а заедно да поканим доброто в душите и в домовете си“, посочват още от Общината. Тазгодишният бал с маски ще се проведе от 18.00 часа в залата на Народно читалище „Просвета 1888”. Всички кукери, фантастични същества, исторически личности и филмови звезди са добре дошли в читалището.", "date": "2019.03.10", "title": "Бургас: Маскарад за Сирни заговезни ще се проведе в Поморие"}
{"url": "http://www.focus-news.net/news/2019/03/10/2632756/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Единствено по билото на Стара планина духа бурен вятър, на върха се е образувал мъгла. Температурите в планините са положителни. На места има разкъсана облачност. Снежната покривка все още е достатъчна за практикуване на зимни спортове. Лифтовите съоръжения навсякъде работят спрямо зимния си график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.10", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/10/2632757/sofiya-105-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "105 души са нощували в Центъра за кризисно настаняване на бездомни хора в кв. „Захарна фабрика” в София. Това съобщи за  Агенция „Фокус”  директорът на центъра Йорданка Темелкова. По думите ѝ нощта е преминала спокойно, без проблеми и извънредни ситуации. Центърът ще работи до края на март. \r\nЦветилена СИМЕОНОВА", "date": "2019.03.10", "title": "София: 105 души са нощували в Центъра за кризисно настаняване на бездомни хора"}
{"url": "http://www.focus-news.net/news/2019/03/10/2632758/blagoevgrad-bez-zabavyane-se-preminava-prez-granichnite-punktove-kulata-ilinden-zlatarevo-i-logodazh.html", "text": "Без забавяне се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Кулата“ и „Илинден“ на българо-гръцката граница, както и „Златарево“ и „Логодаж“ на границата със Северна Македония движението е с нормална интензивност. Няма образували се колони от автомобили. \r\nЛивия НИНОВА", "date": "2019.03.10", "title": "Благоевград: Без забавяне се преминава през граничните пунктове „Кулата“, „Илинден“, „Златарево“ и „Логодаж“"}
{"url": "http://www.focus-news.net/news/2019/03/10/2632759/kardzhali-mokri-na-mesta-sa-patnite-nastilki-v-oblastta.html", "text": "Мокри на места са пътните настилки в областта. Това съобщиха за  Радио „Фокус“  от  Областно пътно управление-Кърджали . В Крумовград и селата Чал, Звездел, Мост, Овчево и Кирково има мъгли. Пътищата са мокри на места. Видимостта е от 5 до 150 метра. Има разкъсана облачност, без вятър. Температурите са между 2  и 9 градуса.  \r\nДарина ДЕЕНИЧИНА", "date": "2019.03.10", "title": "Кърджали: Мокри на места са пътните настилки в областта"}
{"url": "http://www.focus-news.net/news/2019/03/10/2632760/kyustendil-dvizhenieto-po-patya-mezhdu-selo-pastra-i-rilskiya-manastir-se-osashtestvyava-v-ednata-lenta-zaradi-avariyno-vazstanovitelni-deynosti.html", "text": "Движението по пътя между село Пастра и Рилския манастир се осъществява в едната лента заради аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е въведена в участък от 50 метра, сигнализиран с пътни знаци. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Поради свличане на земна маса е въведена временна организация на движението в участък от пътя Бобов дол – Жедна. Преминаването при 15 км от пътя трябва да се извършва само в една лента. Мястото е сигнализирано с пътни знаци. Срокът за трите ограничения е 29 март. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.03.10", "title": "Кюстендил:  Движението по пътя между село Пастра и Рилския манастир се осъществява в едната лента заради аварийно-възстановителни дейности"}
{"url": "http://www.focus-news.net/news/2019/03/10/2632764/blagoevgrad-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev-e-s-normalna-intenzivnost.html", "text": "До 30 март движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линията София – Кулата. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут, който заобикаля съоръжението, и се регулира от светофарна уредба. Ограничено е движението на товарни автомобили с тегло над 12 тона по третокласен път 108 автомагистрала Струма – село Рибник заради аварийни ремонтни дейности, за срок до 31 юли. Към момента трафикът по автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност. Няма образували се вколони от автомобили. Не са регистрирани тежки пътни инциденти в региона. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nРемонтни дейности се извършват по улица „Славянска“ в Благоевград, като движението там трябва да се осъществява с повишено внимание. Пътните настилки в града са сухи и нормално проходими. Трафикът е спокоен. По-натоварено е движението по булевардите „Св. св. Кирил и Методий“, „Васил Левски“ и „Св. Димитър Солунски“, особено при жп гарата и автогарата. Няма регистрирани тежки пътни инциденти в областния център. Градският транспорт се движи по разписание. \r\nЛивия НИНОВА", "date": "2019.03.10", "title": "Благоевград: Трафикът по автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност"}
{"url": "http://www.focus-news.net/news/2019/03/10/2632748/pazardzhik-sveta-liturgiya-po-povod-sirni-zagovezni-se-otsluzhva-v-hramovete-v-grada.html", "text": "В православните храмове в Пазарджик се отслужва литургия по повод християнския празник Неделя Сиропустна, известен в народната традиция като Сирни заговезни, предаде репортер на  Радио „Фокус“ – Пазарджик . Негово Преосвещенство Константийският епископ Яков – викарий на Пловдивския митрополит и архиерейски наместник на Пазарджишка духовна околия отслужва Архиерейска света литургия в храм „Света Богородица“.  \r\nПразникът се чества седем седмици преди Великден. На празничната трапеза се слагат млечни и яйчени продукти. На този ден Църквата призовава вярващите да пречистят душите си, да изпълнят с мир и любов сърцата си, за да посрещнат възкръсналия Христос. Поздравът между християните в този ден е „прости – простено е“. Със Сирни заговезни поставя началото на най-големия пост през годината. Характерен символ на Сирни заговезни са запалените огньове, които младите хора трябва да прескачат за здраве. \r\nВаня НИКОЛОВА", "date": "2019.03.10", "title": "Пазарджик: Света литургия по повод Сирни заговезни се отслужва в храмовете в града"}
{"url": "http://www.focus-news.net/news/2019/03/10/2632765/varna-spokoyna-e-patnata-obstanovka-v-oblastta.html", "text": "Спокойна е пътната обстановка във Варна и областта към момента, въпреки продължаващите строително-ремонтни дейности по бул. „Васил Левски“ в областния град, предаде репортер на  Радио „Фокус“ – Варна . В участъка се работи по изпълнение на ремонтни дейности по пешеходен подлез „Дубровник“ и по изграждане на дъждовна канализация на кръстовището на бул. „Васил Левски“ с ул. „Дубровник“. Все още е затворена и част бул. „Цар Освободител“. Временна организация на движение е въведена при кръстовището на булевардите „Васил Левски“ и „Цар Освободител“. Целта е да бъдат избегнати максимално транспортни задръжки по ул. „Отец Паисий“, която e основен обходен маршрут. Водачите трябва да шофират с повишено внимание и съобразена скорост по автомагистрала „Черно море“. Поради продължаващите ремонтни дейности движението от км 0 до км 8 се осъществява двупосочно в едно платно посока Варна – Бургас. Придвижването по път І-9 в участъка Кранево – Варна при км 83 е ограничено за моторни превозни средства над 10 т. \r\nСияна БУХЛАРСКА", "date": "2019.03.10", "title": "Варна: Спокойна е пътната обстановка в областта"}
{"url": "http://www.focus-news.net/news/2019/03/10/2632767/pazardzhik-17-godishen-velosipedist-e-blasnat-ot-lek-avtomobil-v-grada-mladezhat-nyama-seriozni-naranyavaniya.html", "text": "Пътнотранспортно произшествие е станало в района на пощата в Пазарджик на 9 март, съобщи за  Радио „Фокус“ – Пазарджик  говорителят на ОДМВР – Пазарджик Мирослав Стоянов. Той уточни, че сигнал за инцидента е получен в около 17.20 часа. „По първоначални данни дете с велосипед е било блъснато от лек автомобил, управляван от млада жена. Незабавно на мястото е изпратен автопатрул на сектор „Пътна полиция“. Велоситедистът - 17-годишен младеж от областния град, е транспортиран от екип на „Спешна помощ“ в МБАЛ – Пазарджик. Младежът ще остане в болницата за наблюдение, но няма сериозни травми и наранявания.  \r\nЖената, която е управлявала автомобила, е на 26 години, също от Пазарджик, правоспособен шофьор е и не е употребила алкохол. \r\nВаня НИКОЛОВА", "date": "2019.03.10", "title": "Пазарджик: 17-годишен велосипедист е блъснат от лек автомобил в града, младежът няма сериозни наранявания"}
{"url": "http://www.focus-news.net/news/2019/03/10/2632755/prof-albena-georgieva-etnolog-na-sirni-zagovezni-zapochva-truden-period-v-koyto-horata-tryabva-da-prechistyat-dushata-i-tyaloto-si.html", "text": "На Сирни заговезни започва труден период, в който хората трябва да пречистят душата и тялото си. Това каза етнологът проф. Албена Георгиева в интервю за  Агенция „Фокус“  по повод празника Сирни заговезни. „Празникът е много важен, защото е в един преходен аграрен момент от годишния цикъл – преходът от зима към пролет и към следваща земеделска година. От християнска гледна точка е обвързан с Великия пост – велик, защото е свързан с Великден и е много продължителен – 7 седмици. По тези две причини и в предхристиянския период, и в християнско време той е означен от важни представи и вярвания на хората. Като преходен период, както при всички преходни периоди, трябва да се осигури добро начало – т.е. преходът да мине безболезнено, по магически начин да започне годината на чисто, да започне с хубави събития“, обясни проф. Георгиева. Тя посочи, че на този ден се палят огньове, които се прескачат се младежи и от по-смелите момичета, защото се е вярвало, че по този начин се пречиства както и самото място, така и хората. „На места са се правили и специални обреди с огъня – ергените са изработвали стрелички, които са запалвали и са изстрелвали по специфичен начин към двора на момата, която младежът е харесвал. Това понякога е било опасно, защото ако падне на сламен покрив или на някоя друга запалителна част от двора, може да стане пожар. Домашните са очаквали готови с кофи с вода, така че да не се получат нежелани явления“, коментира етнологът. „От друга страна, мома, в чийто двор не са паднали никакви стрели, се е считала за по-нещастна отколкото тази, при която има опасност от запалване. Защото това означава, че никой не я харесва, никой не мисли за нея и никой не я желае за бъдеща невеста“, допълни Георгиева. По думите й чрез огъня се е пречиствало мястото, а чрез искането и даването на прошка – и душата на хората. \r\nПроф. Георгиева припомни и друг важен обичай за този ден – т.нар. хамкане, което в миналото е било своеобразно гадание за това каква ще бъде годината. „На края на конец, който се е закачал на гредата на тавана, се е връзвало яйце и сирене. И всъщност децата, които са заставали около конеца, е трябвало да захапят яйцето без да си помагат с ръце. И след като се види кой е победителят – т.е. кой ще е късметлията през годината, самият конец се е запалвал и се е наричал за различни култури като пшеница, просо, ръж, в зависимост от това, което е гледал стопанинът. И според това как гори конецът – дали бързо, дали с ярък пламък, дали по-бавно, се е гадаело дали тази култура ще бъде успешна през следващата година на полето“, каза още тя и посочи, че за този обичай се е събирало цялото семейство, за да покаже, че ще бъде заедно в предстоящия труден период.  \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.03.10", "title": "Проф. Албена Георгиева, етнолог: На Сирни заговезни започва труден период, в който хората трябва да пречистят душата и тялото си"}
{"url": "http://www.focus-news.net/news/2019/03/10/2632766/", "text": "Игор Симич, заместник-ръководител на \"Сръбска листа\", политическа организация, която представлява сърбите в Косово, заяви, че неговата партия ще се координира с Белград и ще реши дали да се оттегли от всички институции на Косово, пише базираният в Прищина вестник  Gazeta Express . \r\nСимич направи изявленията си в интервю за сръбската обществена телевизия (РТС), като добави, че ще се консултират с Белград. Според Симич властите в Прищина са взели много решения, които са засегнали живота на сърбите в Косово, споменавайки арести, нападения срещу сръбски бежанци и митата, който правителството на Косово въведе върху всички сръбски продукти миналата година. Симич също критикува платформата за диалог със Сърбия, която беше одобрена от парламента на Косово, като заяви, че този документ е последен удар върху продължаването на диалога между Прищина и Белград с посредничеството на  ЕС. „Приемането на платформата прави диалога безсмислен. Това е опит да се поеме контрол над икономическия потенциал и изпраща ясно послание към косовските сърби. Затова искаме оттегляне от институциите, заради тези безсмислени действия, които правят живота ни труден,“ каза Симич.  Юлиян Марков", "date": "2019.03.10", "title": "Gazeta Express: Косовските сърби обмислят оттегляне от всички институции"}
{"url": "http://www.focus-news.net/news/2019/03/10/2632768/sport-blagoy-ivanov-bagata-s-parva-pobeda-v-ufc.html", "text": "Благой Иванов-Багата постигна първата си победа в най-престижната организация за смесени бойни изкуства в света UFC. Българският боец спечели срещу американеца Бен Ротуел след единодушно съдийско решение.  Американецът се завърна в октагона след изтърпяно наказание от 2 години заради допинг. \r\nТова беше втора среща за Иванов в UFC. Сега ще се изкачи в ранглистата на тежка категория, където заемаше 15-а позиция преди днешната битка в Уичита, Канзас (САЩ).", "date": "2019.03.10", "title": "Спорт: Благой Иванов-Багата с първа победа в UFC"}
{"url": "http://www.focus-news.net/news/2019/03/10/2632754/veliko-tarnovo-v-pravoslavnite-hramove-v-grada-se-otsluzhva-sveta-liturgiya-po-povod-sirni-zagovezni.html", "text": "В православните храмове във Велико Търново се отслужва света литургия по повод Сирни заговезни, предаде репортер на  Радио „Фокус” – Велико Търново . Рано тази сутрин църковните камбани в града възвестиха началото на църковната служба. \r\nНа днешния празник християните искат прошка от своите близкии и се подготвят да встъпят в „дните на светлата печал” – 40-дневния пост преди най-големия празник Възкресение Христово. Сутринта се четат думите от Евангелието: „Ако простите на човеците съгрешенията им, и вам ще прости Небесният ви Отец; ако ли не простите на човеците съгрешенията им, и вашият Отец няма да прости съгрешенията ви“ (Мат. 6:14 – 15). След отпуста на вечернята се извършва специален чин на прошката. На солея се изнасят и полагат на аналоя напрестолният кръст и иконите на Спасителя и св. Богородица. Всички свещенослужители и миряни се покланят пред кръста и иконите и взаимно си искат прошка. \r\nНадежда КРЪСТЕВА", "date": "2019.03.10", "title": "Велико Търново: В православните храмове в града се отслужва света литургия по повод Сирни заговезни"}
{"url": "http://www.focus-news.net/news/2019/03/10/2632770/varna-44-godishen-mazh-e-zaginal-pri-katastrofa-na-ul-cherno-more-v-dolni-chiflik.html", "text": "44-годишен мъж е загинал при катастрофа на ул. \"Черно море\" в Долни чифлик, която е станала около 23.10 часа на 9 март. Това съобщиха от  ОДМВР - Варна . Мъжът е изгубил контрол над лекия си автомобил и е излязъл извън пътя, блъснал се е последователно в стълб и бетонна стена, след което колата се е преобърнала. Вследствие на инцидента мъжът е загинал на място. \r\nПо случая е образувано досъдебно производство.", "date": "2019.03.10", "title": "Варна: 44-годишен мъж е загинал при катастрофа на ул. \"Черно море\" в Долни чифлик"}
{"url": "http://www.focus-news.net/news/2019/03/10/2632771/zam-kmetat-dots-d-r-todor-chobanov-okolo-40-sgradi-v-sofiya-sa-v-izklyuchitelno-tezhko-sastoyanie-i-se-nalaga-nezabavna-namesa-za-tyahnoto-spasyavane.html", "text": "Около 40 сгради в София са в изключително тежко състояние и се налага незабавна намеса за тяхното спасяване. Това каза зам.-кметът на София по направление „Култура, образование и превенция от зависимости“ доц. д-р Тодор Чобанов в интервю за предаването „Европа сутрин“ по  Телевизия Европа . „Работна група, назначена от кмета на Столична община, изработи няколко предложения за промени в Закона за паметниците на културата, които са изпратени официално на Националното сдружение на общините и неофициално на народни представители от съответните комисии в парламента. Те са насочени за решаването на реално съществуващи проблеми в закона и най-вече за това, че механизмът за принудителен ремонт за реставрация и консервация, извършван от местните власти, не работи“, заяви доц. д-р Чобанов и посочи, че в момента този механизъм е изключително тромав. „Той изисква три пъти да е глобен собственикът на един имот, а това се случва много бавно, защото се водят дела. Разработили сме нова версия на текста, която е много по-гъвката и която позволява без да се чакат тези дела за глобите и веднага след изтичане на сроковете за съответните ремонтни работи, общината да може да пристъпи към ремонт и после да събира сумите, които е инвестирала в това да бъде спасен даден паметник на културата“, коментира той и изрази убеденост, че и други общини в България ще се възползват от този облекчен режим. Доц. д-р Чобанов обясни, че ще бъдат направени и други промени в закона. „В момента независимо от състоянието на сградата, собствениците са освободени от данък сгради. Смятаме, че освобождаването от данък трябва да бъде само условно. Ако сградата се руши, няма как обществото да се съгласи да освобождава собственика от това, което той дължи“, подчерта зам.-кметът на София. Той обясни, че сред промените има и предложение всяка община да създаде свой регистър на обектите в риск. „В София неофициално е създаден такъв регистър на обекти в риск. В столицата проблеми са около 40 сгради, те са добре известни и общественото внимание е фокусирано върху тях. За тях се нуждаем от нови законови инструменти за справянето със собствениците, които по някакъв начин възпрепятстват съхраняването на тези старини“, каза още доц. д-р Чобанов. Той посочи, че очаква до есента предложените промени да бъдат приети от Народното събрание.", "date": "2019.03.10", "title": "Зам.-кметът доц. д-р Тодор Чобанов: Около 40 сгради в София са в изключително тежко състояние и се налага незабавна намеса за тяхното спасяване"}
{"url": "http://www.focus-news.net/news/2019/03/10/2632773/aktsenti-v-predavaneto-chudesata-na-severozapada.html", "text": "В предаването  „Чудесата на Северозапада“  - издание на  Радио „Фокус“ , всяка седмица ви представяме личности, борили се за освобождението, културното и духовното въздигане на този край. Днес си спомняме за Софроний Врачански. Български духовник, врачански епископ, народен будител и пръв последовател на делото на Паисий Хилендарски. На 11 март Българската православна църква чества неговата памет. Три години Софроний Врачански се задържа във Видин - в периода 1800 - 1803 г., и написва своите два Видински сборника, които днес се съхраняват в Националната библиотека „Кирил и Методий“. За това ще разкаже в предаването Маргарита Радулова от Регионалния исторически музей във Видин.  \r\nПреди 140 години, през март 1879 г. в Берковица пристига  Иван Вазов и остава там 17 месеца - до 18 септември 1880 година, като председател на Окръжния съд. За това как берковчани посрещат младия писател, за къщата, в която е живял, и за творбите, написал в този период от живота си патриарха на българската литература, ще ни разкаже Калина Петрова, уредник в къща музей „Иван Вазов“ в Берковица.  \r\nГраждански диалог на тема образование се проведе във Видин. За качественото образование, което е приоритет на общините от Видинския регион, за мотивацията на учителите и проектите, които се реализират в Община Видин, ще ви представим информация в наш репортаж.  Всяка седмица в „Чудесата на Северозапада“ ви разказваме за Северозападния регион, за хората, свързали живота си с този край и допринасящи с делата си за неговия просперитет и развитието му. Предаването „Чудесата на Северозапада“ се излъчва всяка неделя от 13 до 14 часа. Водещ е Анна Лозанова.", "date": "2019.03.10", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/03/10/2632775/", "text": "Голямо множество от хора се събра пред  храма на Далай Лама в Индия в неделя, за да отбележат 60 години от неуспешното тибетско въстание срещу китайското управление, което принуди тибетския духовен водач да живее в изгнание, предава  AFP . \r\nПоддръжниците на 83-годишния предводител  на тибетците, като скандираха и се молеха в будистката светиня в планинския град Дхарамсала, където Далай Лама създаде правителство в изгнание, след като избяга от китайските репресии в Тибет през 1959 година. \r\nСамият Далай Лама не присъства на юбилейната церемония, но главните представители на тибетската администрация в изгнание и чуждестранни представители се събраха за тържествения повод. \r\nС минута мълчание бяха почетени загиналите при потушаването на въстанието, които се оценяват на десетки хиляди от администрацията в изгнание.  Юлиян Марков", "date": "2019.03.10", "title": "AFP: Отбелязаха 60 години от въстанието в Тибет срещу китайското управление"}
{"url": "http://www.focus-news.net/news/2019/03/10/2632774/sofiya-do-1700-ch-shte-e-ogranicheno-e-dvizhenieto-v-izprevarvashtata-lenta-ot-km-45-do-47-na-avtomagistrala-trakiya-v-posoka-burgas-poradi-remontni-deynosti.html", "text": "До 17.00 ч. ще е ограничено е движението в изпреварващата лента от км 45 до 47 на автомагистрала \"Тракия\" в посока Бургас поради ремонтни дейности. Трафикът се осъществява в активната лента. Това съобщиха от пресцентъра на  Агенция \"Пътна инфраструктура\"  (АПИ). Поради ремонтни работи е ограничено движението в двете ленти при км 262, също в посока Бургас. До 13.00 ч. трафикът ще се пренасочва в аварийната лента. \r\nШофьорите е необходимо да се движат с повишено внимание и съобразена скорост като спазват стриктно поставената сигнализация.  \r\nВсички граждани и транспортни фирми могат да получават информация за актуалната пътна обстановка от  , както и по всяко време от денонощието на тел. 0700 130 20 в АПИ.", "date": "2019.03.10", "title": "София: До 17.00 ч. ще е ограничено е движението в изпреварващата лента от км 45 до 47 на автомагистрала \"Тракия\" в посока Бургас поради ремонтни дейности"}
{"url": "http://www.focus-news.net/news/2019/03/10/2632762/aleksandar-vuchich-sarbiya-ne-e-slaba-kakto-predi.html", "text": "„Сърбия не е толкова слаба, както през 2004 и 2008 г., не е толкова отчаяна, както през 2010 г., когато поискахме решение от Международния съд и не се държи арогантно, но е достатъчно силна, за да защити всички наши деца и граждани, това трябва да се има предвид в международната общност, каза Вучич в сръбския град Смедерево, цитиран от македонското издание  “Слободен печат“ . \r\nСръбският президент Александър Вучич заяви днес, че външният министър на Косово Беджет Паколи е прибягнал до нов трик, когато обявява премахването на таксите за сръбски продукти, които трябва да бъдат обсъдени от преговарящите екипи на Белград и Прищина. \r\nТой каза, че платформата за диалог на Прищина предвижда, че \"трябва да направим всичко, което искат и че трябва да се задоволяваме с това, което са ни направили преди това\". \r\n„Какво искате, да ни изнудвате, да ни смятате за будали, няма такъв филм, каза Вучич. \r\nТой заяви на гражданите в Косово, че не трябва да се притесняват, защото зад тях стои държавата Сърбия. \r\nДнес неговият кабинет съобщи, че утре, с министър-председателя Ана Бърнабич и външния министър Ивица Дачич, те ще се срещнат с Патриарх Ириней и Синода на Сръбската православна църква, като се очаква темата да бъде нововъзникналата ситуация с приетата преди два дни платформа за преговори в Прищина и позицията на Белград.  Юлиян Марков", "date": "2019.03.10", "title": "Александър Вучич: Сърбия не е слаба както преди"}
{"url": "http://www.focus-news.net/news/2019/03/10/2632761/zam-predsedatelyat-na-gerb-tsvetan-tsvetanov-shte-se-vklyuchi-v-shestvie-na-tolerantnostta-i-edinenieto-po-povod-denya-na-spasenieto-na-balgarskite-evrei.html", "text": "Председателят на ПГ на ГЕРБ и зам.-председател на партията Цветан Цветанов ще се включи в шествие на толерантността и единението „Заедно за България, заедно за Европа“. Това съобщиха от пресцентъра на  ПП ГЕРБ . Събитието се провежда по повод Деня на спасението на българските евреи и се организира съвместно от Организацията на евреите в България „Шалом“ и Столична община. \r\nШествието ще тръгне в 11.00 часа от Паметника на Незнайния войн и ще премине през Храм-паметника „Св. Александър Невски“, Народно събрание и ще завърши на Паметника на спасението с церемония и поднасяне на венци и цветя. \r\nСпециално за това значимо събитие в България пристига лично президентът на Световния еврейски конгрес Н. Пр. Роналд С. Лаудер.", "date": "2019.03.10", "title": "Зам.-председателят на ГЕРБ Цветан Цветанов ще се включи в шествие на толерантността и единението по повод Деня на спасението на българските евреи"}
{"url": "http://www.focus-news.net/news/2019/03/10/2632772/prof-albena-georgieva-etnolog-v-masovoto-saznanie-nyama-dostatachno-znaniya-za-balgarskite-traditsii-i-obichai.html", "text": "В масовото съзнание няма достатъчно знания за българските традиции и обичаи. Това каза етнологът проф. Албена Георгиева в интервю за  Агенция „Фокус“  по повод празника Сирни заговезни и българските традиции и обичаи. „Западната култура няма как да не окаже влияние на нашето общество и заради интернет, и заради това, че ние по принцип сме свикнали, че образците са някъде извън нас, че доброто и по-хубавото винаги е някъде навън“, коментира тя. „От друга страна, се вижда една много силна тенденция хората да се връщат назад, да се питат какво е било, как е било, защо е било. За съжаление, в масовото съзнание няма достатъчно знания. А и начинът, по който се представят знанията в интернет и дори и в училище, не винаги е точен, не винаги е пълен“, заяви проф. Георгиева и уточни, че когато се представи само една малка част от образа, няма как да се създаде впечатление за цялото.  „И в този смисъл картината не е точна, не е както би трябвало да бъде. Но пък и хората не са много склонни да се ровят вече в старите сборници, в старите изследвания. Избледняват старите представи, вече не се предават по естествен път. Самите възрастни хора вече не помнят по-стария слой от традицията“, посочи етнологът. „Но така върви времето, трябва да го приемем и да се радваме, че все пак има желание миналото да се спазва отчасти – доколкото хората го знаят и доколкото могат. Когато питат специалисти, също е приятно, защото се вижда, че усилията на хората, които събират тези парченца от миналото и се опитват да им дадат смисъл, не са напразни. Така че мисля, че всичко, което се случва, си е нормално. И се надявам българите да продължат да се интересуват от своето минало, защото то ги прави особени, специфични и различни от другите“, каза още Албена Георгиева.  \r\nЦветилена СИМЕОНОВА", "date": "2019.03.10", "title": "Проф. Албена Георгиева, етнолог: В масовото съзнание няма достатъчно знания за българските традиции и обичаи"}
{"url": "http://www.focus-news.net/news/2019/03/10/2632776/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-mart.html", "text": "„Софийска вода” временно ще прекъсне водоснабдяването в някои части на столицата на 11 март 2019 г. (понеделник), съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Калина Малина“ в ж.к. „Гео Милев“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: \r\n- по ул. „Хемус“ от ул. „Симеонов век“ до ул. „Светлоструй“, ул. „Калина Малина“, ул. „Горазд“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калина Малина“, ъгъла с ул. „Хемус“. \r\nВъв връзка с монтаж на спирателен кран на бул. „Луи Пастьор“ в ж.к. „Люлин“ 9 се налага спиране на водоподаването от 09.00 до 17/00 часа на клиентите на „Софийска вода”, живеещи в района на: \r\n- по  бул. „Луи Пастьор“ от ул. „Майски ден“ до бул. „Сливница“; \r\n- по ул. „Майски ден“ от ул. „Бръшлянска равнина“ до ул. „Цветница“                 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Пастьор“, ъгъла с ул. „Майски ден“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.03.10", "title": "„Софийска вода” временно ще прекъсне водоснабдяването в някои части на столицата на 11 март"}
{"url": "http://www.focus-news.net/news/2019/03/10/2632780/sport-ivaylo-ivanov-specheli-titlata-ot-seriite-gran-pri-po-dzhudo.html", "text": "Българинът Ивайло Иванов спечели златен медал, а Янислав Герчев завоюва бронз на турнира от сериите Гран при по джудо в Маракеш (Мароко). Надпреварата носи точки за ранглистата за олимпийските квоти в Токио 2020. \r\nВ категория до 81 кг Иванов постигна пет поредни победи по пътя си до титлата, а на финала се наложи над Ведат Албайряк (Турция) с ипон в третата минута на двубоя. \r\nЯнислав Герчев в категория до 60 кг завоюва бронзово отличие. Той спечели четири двубоя и допусна една загуба, а в мача за третото място надделя над Йоре Верстратен (Белгия) с \"вазари\". \r\nОще трима българи участват в турнира. Валентин Алипиев допусна загуба в първия кръг в категория до 60 кг. \r\nПри 66-килограмовите Божидар Темелков стартира с поражение от Синан Сандал (Турция). \r\nПо-късно днес в категория до 100 кг ще участва българинът Даниел Дичев.", "date": "2019.03.10", "title": "Спорт: Ивайло Иванов спечели титлата от сериите Гран при по джудо"}
{"url": "http://www.focus-news.net/news/2019/03/10/2632779/mvr-chetirima-dushi-sa-zaginali-pri-katastrofi-v-stranata-prez-izminaloto-denonoshtie.html", "text": "Четирима души са загинали при катастрофи в страната през изминалото денонощие. Това съобщиха от пресцентъра на  МВР . В София са станали 2 тежки и 20 леки пътни произшествия. От началото на месеца загиналите на пътя са 9, а от началото на годината- 76. В сравнение със същия период на миналата година, загиналите са с 9 по-малко.", "date": "2019.03.10", "title": "МВР: Четирима души са загинали при катастрофи в страната през изминалото денонощие"}
{"url": "http://www.focus-news.net/news/2019/03/10/2632763/rumen-petkov-abv-ako-prezidentat-nalozhi-veto-varhu-zakona-za-veroizpovedaniyata-tova-mozhe-da-dade-shans-na-bsp-da-se-varne-v-parlamenta-ne-tolkova-pozorno.html", "text": "Ако президентът наложи вето върху промените в Закона за вероизповеданията, това може да даде шанс на БСП да се върне не толкова позорно в Народното събрание. Това каза председателят на АБВ Румен Петков в предаването „Европа сутрин“ по  Телевизия Европа . „Решението на парламента за опростяване на дълговете на вероизповеданията е много грозно. Не може да оставиш някой да затъне с толкова борчове и накрая да кажеш, че парламентът ще оправи работата“, заяви той. „Ако гражданинът Петков не си плаща тока, какво го правим? Спираме му тока“, коментира лидерът на АБВ. „Така че този подход е порочен, той казва на хората, че държавата може да извършва такива действия, които противоречат на приличието и на човешкия морал“, подчерта Румен Петков. Според него БСП са съучастници в това, защото с отсъствието си от пленарна зала, те са позволили решението да бъде прието без дебат. „Мисля, че в случая президентът Румен Радев ще се държи естествено и ще наложи вето върху този закон, което може да даде шанс на БСП да се върне не толкова позорно в Народното събрание. Защото когато постоянно излизаш от органите, в които гражданите са ти дали задължението да отстояваш техния интерес, е много лош знак“, изтъкна лидерът на АБВ. Той припомни, че БСП излезе и от Управителния съвет на Националното сдружение на общините, когато са се решавали въпросите за болниците. „Още през май миналата година казахме, че това управление на ГЕРБ е престъпно за обществения и националния интерес и търсим всички инструменти и средства то да бъде свалено“, каза още Румен Петков.", "date": "2019.03.10", "title": "Румен Петков, АБВ: Ако президентът наложи вето върху Закона за вероизповеданията, това може да даде шанс на БСП да се върне в парламента не толкова позорно"}
{"url": "http://www.focus-news.net/news/2019/03/10/2632778/tass-miting-v-podkrepa-na-nikolas-maduro-sabra-okolo-25-hilyadi-dushi.html", "text": "Най-малко 20-25 хиляди души в събота взеха участие в митинг в подкрепа на венецуелския президент Николас Мадуро в двореца Мирафлорес, съобщава кореспондентът на  ТАСС . \r\nМитингът се проведе под лозунги в защита на мира и правото на страната самостоятелно да определи бъдещето си.  Сред тези, които дойдоха на митинга, бяха много групи държавни служители, както и членове на народната милиция. Това са доброволни формирования, подкрепяни от държавата, които в случай на агресия срещу Венецуела трябва да се застъпват за отбраната на страната си. Всъщност в народната милиция обикновено има възрастни хора, информира кореспондентът. \r\nПо броя на участниците проправителствения митинг този път се оказа приблизително сравним с този на опозицията. По-рано митингите на опозицията привличаха повече участници, уточняват от агенцията. Сигурността на събитието осигури армията. След речта на президента поддръжниците му се разотидоха за около половин час. \r\nСитуацията в Каракакас остава спокойна. Въпреки слуховете, които се появиха сред привържениците на опозицията, че в други области ще бъдат организирани нови митинги, това не се случи. Инцидентът с димните гранати, хвърлени  в района на Лас Мерседес, не получи развитие.  Юлиян Марков", "date": "2019.03.10", "title": "ТАСС: Митинг в подкрепа на Николас Мадуро събра около 25 хиляди души"}
{"url": "http://www.focus-news.net/news/2019/03/10/2632769/rumen-hristov-sds-veroizpovedaniyata-tryabva-da-poluchavat-podpomagane-ne-e-dobre-religiozno-obvarzani-hora-da-sa-zavisimi-ot-chuzhdi-finansiraniya.html", "text": "Без да съм специалист в тази област, смятам, че на основните вероизповедания, а защо не и на другите е редно да получават подпомагане, за да развиват дейността си. Това каза лидерът на СДС Румен Христов в предаването „Европа сутрин“ по  Телевизия Европа  във връзка с последните промени в Закона за вероизповеданията. „Има религиозно обвързани хора и е добре те да не бъдат зависими от чужди финансирания“, заяви той. За опрощаването на дълговете на вероизповеданията, Христов коментира: „Това, което се направи в парламента е спорно от гледна точка на коалицията, която се образува между ГЕРБ и ДПС. От друга страна не е добре вероизповеданията ни да получават финансиране отвън“. „Има доказателства, че крайни радикални ислямистки движения подпомагат развитието на исляма в България, това не е добре. От тази гледна точка може би легалната структура- Мюфтийството би било добре да получи подкрепа, за да няма нужда от външно финансиране“, обясни той и изтъкна, че влиянието отвън, особено от радикални движения, е вредно и пагубно за България. Попитан как ще коментира думите на говорителя на главния мюфтия, че през последните 5 години се получават по 2 млн. лева от Турския дианет и опрощаването на дълговете няма да повлияе на получаването на тези средства, лидерът на СДС посочи: „Най-вероятно има форма, под която получават тези средства. Ако сега получават 2 млн. лева и не им бяха опростени дълговете, може би щяха да получават повече. Тогава зависимостта щеше да бъде по-голяма“. В отговор на въпрос смята ли, че има коалиция между ГЕРБ и ДПС, и за гласуването на Закона за вероизповеданията, и за Изборния кодекс, Румен Христов каза: „Тези коалиции в парламента вероятно са спорадични и понякога се налагат“. „По отношение на Изборния кодекс, където десните хора, които предпочитаме да има преференциално гласуване, бяхме засегнати, беше очевидно, че предложението на ДПС за отпадане на преференциите беше подкрепено. Това ни притесни, защото отнема вече постигнато право“, подчерта лидерът на десницата. „От СДС смятаме, че прагът на преференциите трябва да бъде занижен, даже премахнат“, обяви Христов.", "date": "2019.03.10", "title": "Румен Христов, СДС: Вероизповеданията трябва да получават подпомагане- не е добре религиозно обвързани хора да са зависими от чужди финансирания"}
{"url": "http://www.focus-news.net/news/2019/03/10/2632783/ministar-nikolina-angelkova-otkri-balgarskiya-shtand-na-izlozhenieto-inturmarket-v-moskva.html", "text": "Министърът на туризма Николина Ангелкова откри българския щанд на международната туристическа борса Интурмаркет 2019. Това съобщиха от пресцентъра на  министерството . Форумът се провежда в периода 9-11 март в Москва и се организира със съдействието на Федералната агенция по туризъм, Федералната агенция по въздушен транспорт, Руската хотелиерска асоциация и други водещи структури в областта на туризма.  \r\nТази година България се представя със щанд от 100 кв. м. Заедно с Министерството на туризма, участие в него вземат общините София, Варна, Велико Търново, Стара Загора, Приморско и Казанлък. Очаква се изложителите в тазгодишното издание да са над 1 400 фирми от над 130 страни и всички руски региони и национални туристически представителства. Прогнозите са броят на посетителите да надвиши 74 хил. души.  \r\nРусия е сред най-важните генериращи пазари за входящия туризъм на България, заяви министър Ангелкова. И посочи, че се работи активно за насърчаване на пътуванията на граждани от Руската федерация у нас. Провеждаме активна маркетингова кампания за популяризиране на разнообразния туристически продукт сред руските туристи , информира още министърът. Тя уточни, че се търсят и иновативни проекти, които да отговарят на търсенето на посетителите от федерацията.    \r\nВ първия ден на туристическата борса беше проведена и специализирана презентация на тема „България – повече от море“. Руски туроператори, туристически агенции, медии и гости на изложението ще имат възможността да се запознаят с националната туристическа реклама за настоящата година. \r\nНа българския щанд ще могат да се запознаят с българския фолклор и да видят редица атрактивни презентации. Гостите ще научат за най-интересното, което предлага България, за морски туризъм, поклоннически туризъм, гурме и винени дестинации, младежки пакети, спортен и приключенски туризъм, културни и исторически забележителности и много други.", "date": "2019.03.10", "title": "Министър Николина Ангелкова откри българския щанд на изложението Интурмаркет в Москва"}
{"url": "http://www.focus-news.net/news/2019/03/10/2632786/blagoevgrad-okolo-50-dushi-sa-se-sabrali-na-miren-protest-pred-hram-uspenie-bogorodichno-v-petrich-v-podkrepa-na-otets-angel-kochev.html", "text": "Около 50 души са се събрали на мирен протест пред храм „Успение Богородично“ в Петрич в подкрепа на отец Ангел Кочев, предаде репортер на  Радио „Фокус“ – Пирин . Протестиращите обявиха, че тъй като днес е Сирни заговезни, те ще изразят недоволството си мирно, като и тази неделя няма да влязат в храма. „Фокус“ припомня: на 3 март е Петрич се проведе протест в защита на отец Ангел Кочев. Гражданското недоволство бе организирано в социалните мрежи. Събитието се състоя в църквата „Света Богородица“, където се очакваше Неврокопският митрополит Серафим да извърши служение, а след края на службата той трябваше да представи официално новия архиерейски наместник отец Павел. Първоначално се очакваше петричани да не присъстват на неделната служба в тази църква, а пред вратите на храма да изразят несъгласието си с решението на митрополита, настоявайки за връщането на отец Ангел Кочев на длъжността. Няколко от недоволните граждани обаче влязоха със скандирания „Мафия“ в църквата, където се стигна до физическо стълкновение със свещенослужителите. Освен това бяха изпратени две писма до Светия синод с искане за намеса в случая. Остра критика получи обяснението на Неврокопския митрополит Серафим, че отец Ангел Кочев е освободен от длъжността архиерейски наместник заради възрастта си – 75 години. По повод отворено писмо от кмета на Община Петрич Димитър Бръчков, народния представител Георги Динев, зам. областният управител Антоанета Янчева и председателя на Общински съвет – Петрич Георги Тренчев, Неврокопският митрополит Серафим отговори, че действията му са изцяло съобразени с каноничните правомощия и Устава на Българската православна църква-Българска патриаршия. \r\nЛивия НИНОВА", "date": "2019.03.10", "title": "Благоевград: Около 50 души са се събрали на мирен протест пред храм „Успение Богородично“ в Петрич в подкрепа на отец Ангел Кочев"}
{"url": "http://www.focus-news.net/news/2019/03/10/2632782/a1-on-makedoniya-v-belgrad-se-provede-poreden-antipravitelstven-protest.html", "text": "Снощи в Белград се проведе 14-ият граждански протест \"Един от пет милиона\" срещу властта на президента Александър Вучич и неговата Сръбска прогресивна партия (СПП), пише македонският информационен портал  A1 On . \r\nОсвен в Белград, в четвъртък и петък традиционно се провеждат в Нови Сад, Ниш, Крагуевац, Ужице и в много други градове в Сърбия, като там за първи път говорят представители на опозицията. \r\nПротестиращите блокираха сградата на обществената телевизия \r\nПредставители на Радио Телевизия Сърбия обявиха по-рано, че с обявената блокада на сградата на РТС организаторите \"пресичат границата между законните протести и незаконния натиск върху служители в държавната администрация\". Отговорът на организаторите на протеста беше, че това не е натиск върху служителите, а срещу  управлението на обществената телевизия.  Юлиян Марков", "date": "2019.03.10", "title": "А1 Оn (Македония): В Белград се проведе пореден антиправителствен протест"}
{"url": "http://www.focus-news.net/news/2019/03/10/2632777/rumen-hristov-sds-v-petak-shte-reshim-po-koy-pat-prodalzhavame-za-evropeyskite-izbori.html", "text": "На дебата, който ще проведем в петък, смятаме да решим по кой път продължаваме. Това каза лидерът на СДС Румен Христов в предаването „Европа сутрин“ по  Телевизия Европа  в отговор на въпрос докъде е стигнала подготовката за евроизборите. „15 април е крайната дата за регистрация на коалиции. Все още има време“, коментира той и уточни, че няма да се чака крайната дата. „Засега сме провели преговори само с „Демократична България“ в лицето на лидерите на формациите и част от разширеното ръководство. Това бяха първите преговори, които проведохме“, обясни Румен Христов. „Съобразно разговорите, които проведохме с тях в сряда, поех ангажимент, че ще разгледаме обсъдените въпроси на Националния ни съвет идния петък. Тогава ще вземем решение“, обяви лидерът на СДС. Той обърна внимание, че партията много държи да оползотвори ЕНП вота. „Иска ни се да успеем да изпратим в ЕНП същия брой, а защо не и повече, наши евродепутати“, коментира Христов. Според него Европа във вида, в който беше създадена, е застрашена от крайни националисти, от евроскептици, от крайно леви. По думите му ЕС има нужда от реформи, но първо трябва да бъде съхранен, а после да го реформираме. В отговор на въпрос вярно ли е, че от другите формации в дясно е поставено условие СДС категорично да изясни позицията си към ГЕРБ и българските националисти, Румен Христов поясни: „Не искам да коментирам преди да премине обсъждането в СДС. Всяка казана дума би могла да натежи в една или друга посока“. „Истината е, че СДС е търсен за коалиции. Заявили сме коя е разделителната линия между нас и останалите формации. С БСП и ДПС не можем и няма как да преговаряме. Отказахме категорично поканата на Веселин Марешки. Не преговаряме и с „Атака““, заяви лидерът на СДС и уточни, че идеята за сформиране на консервативнопатриотична коалиция все още има привърженици.", "date": "2019.03.10", "title": "Румен Христов, СДС: В петък ще решим по кой път продължаваме за европейските избори"}
{"url": "http://www.focus-news.net/news/2019/03/10/2632784/pazardzhik-riosv-prizovava-kmetovete-da-zasilyat-kontrola-pri-palene-na-ognyove-na-sirni-zagovezni.html", "text": "РИОСВ-Пазарджик призовава кметовете да засилят контрола при палене на огньове на Сирни заговезни, съобщи за  Радио „Фокус“-Пазарджик  Цветана Чочева от РИОСВ. „Заради традицията за палене на огньове на християнския празник Сирни заговезни РИОСВ-Пазарджик напомня, че изгарянето на автомобилни гуми и други лесно запалими материали е нарушение на Закона за управление на отпадъците (ЗУО). Това е процес, при който се отделят вредни емисии в атмосферата, които са канцерогенни. РИОСВ напомня на кметовете на общини и кметства в област Пазарджик да извършат необходимия превантивен контрол и предприемат мерки за предотвратяване изгарянето на гуми и други отпадъци при отбелязване на празника“, обясни Чочева. Тя уточни, че според разпоредбите на ЗУО глобите за нерегламентирано изгаряне на неопасни отпадъци са от 2000 до 5000 лева, а за неупражнен контрол от страна на кметовете от 1400 до 4000 лева. \r\nВаня НИКОЛОВА", "date": "2019.03.10", "title": "Пазарджик: РИОСВ призовава кметовете да засилят контрола при палене на огньове на Сирни заговезни"}
{"url": "http://www.focus-news.net/news/2019/03/10/2632788/ministar-nikolina-angelkova-se-sreshtna-v-moskva-s-mayya-lomidze-izpalnitelen-direktor-na-asotsiatsiyata-na-turoperatorite-v-rusiya.html", "text": "Министърът на туризма Николина Ангелкова се срещна с изпълнителния директор на Асоциацията на туроператорите в Русия (АТОР) Майя Ломидзе. Те разговаряха в рамките на работното посещение на българския министър в Русия по време на международната туристическа борса Интурмаркет 2019. Това съобщиха от пресцентъра на  министерството . Акцент на дискусията бяха възможностите за насърчаване на двустранните пътувания.    \r\nНа срещата беше обсъдена и възможността за провеждане на съвместна конференция между туроператори, членове на АТОР и представители на българския бизнес. Това домакинство ще даде допълнителни възможности  представителите на туристическия бизнес на Русия да видят на място разнообразните възможности, които предлага страната ни за почивка и пътувания, заяви министър Ангелкова. Майя Ломидзе определи като много успешна и ползотворна българо-руската конференция в областта на туризма в София, която бе открита от премиерите на България Бойко Борисов и на Русия Дмитрий Медведев.", "date": "2019.03.10", "title": "Министър Николина Ангелкова се срещна в Москва с Майя Ломидзе, изпълнителен директор на Асоциацията на туроператорите в Русия"}
{"url": "http://www.focus-news.net/news/2019/03/10/2632792/", "text": "Балканският път на дрогата става по-малко привлекателен, пише македонският вестник  “Нова Македония“ .  \r\nВ световния доклад на Организацията на обединените нации за наркотиците и престъпността (UNODC) 2018 г. се изчислява, че около 450 000 души са починали през 2015 г. в резултат на употребата на наркотици. От тези смъртни случаи 167 750 са пряк резултат от разстройства, причинени от употребата на различни наркотични вещества. Според други проучвания на UNODC световното производство на опиум през 2016 г. се е увеличило с една трета в сравнение с предходната година. Различни проучвания обаче показват, че количеството конфискуван хероин в световен мащаб се е увеличило драстично от 2015 г. насам. В докладите се посочва, че наред с големия брой конфискации, смъртните случаи, свързани с употребата на хероин, също се увеличават. Тези данни показват, че наркотиците представляват голяма заплаха за здравето и благосъстоянието, безопасността, сигурността и устойчивото развитие на обществото. Поради тази причина е необходим незабавен отговор за справяне с пазара на наркотици и неговото намаляване в световен мащаб. \r\nОт основните маршрути, през които преминават наркотиците, балканският маршрут става по-малко привлекателен. Чрез увеличаване на търсенето на пазара на наркотици се увеличава и количеството, което се транспортира. \r\nМакът, който е от ключово значение за производството на хероин, се отглежда незаконно в три от най-големите региони на света - Югозападна Азия, Югоизточна Азия и Латинска Америка. \r\nАфганистан и Пакистан снабдяват Югозападна Азия, Близкия изток и Европа. Мианмар и Лаос доставят в Югоизточна Азия и Океания, а Мексико, Колумбия и Гватемала доставят в Америка. \r\nСлед рязкото намаляване на производството в Югоизточна Азия през последните години - около 85%, световното производство на опиум до голяма степен идва от Афганистан, а тези данни се потвърждават от проучване на Европейския център за мониторинг на наркотиците и наркоманиите. \r\nДанните от доклада на Европейския център за мониторинг на наркотиците и наркоманиите от 2015 г. показват, че производството на хероин се увеличава. Маршрутът, който свързва Афганистан с Иран, а след това и през Турция, е най-краткото разстояние до европейските пазари на потребителите. По-голямата част от конфискациите по този стар маршрут се извършват в Иран и Турция. Иран е най-големият конфискатор на хероин в света в продължение на няколко години. От Турция трасето е минава на юг през Гърция, Македония, Албания, Италия, Сърбия, Черна гора и Босна и Херцеговина и на север България, Румъния, Унгария, Австрия, Германия и Холандия. Хероинът влиза и преминава през Европа през Балканския, Северния и Южния маршрут. Балканският маршрут губи инерцията си поради актуализирането на южния път и присъединяването на няколко държави към Европейския съюз от Югоизточна Европа, така че престъпните организации полагат усилия за намиране на нови начини за преминаване през северния път. \r\nТранспортирането на  хероин се осъществява чрез пътнически и товарни превозни средства или редовни автобусни линии, организирани от престъпни групи. По време на транспортирането се използват различни начини за скриване на хероина в превозното средство: скрити между различни стоки или залепени към различни части от превозното средство, според проучвания на Европол.   Юлиян Марков", "date": "2019.03.10", "title": "„Нова Македония“ (Македония): Балканският път на дрогата става по-малко привлекателен"}
{"url": "http://www.focus-news.net/news/2019/03/10/2632787/sofiya-desetki-grazhdani-uchastvat-v-shestvieto-po-povod-denya-na-spasenieto-na-balgarskite-evrei.html", "text": "Десетки граждани участват в шествието по повод Деня на спасението на българските евреи, предаде репортер на  Агенция „Фокус“ . Инициативата се организира от Организация на евреите в България \"Шалом\" и Столична община. Шествието започна пред храм \"Света София\". В него се включиха и вицепремиерът Екатерина Захариева, зам.-кметът на Столична община доц. д-р Тодор Чобанов, председателят на ПГ на ГЕРБ Цветан Цветанов, лидерът на БСП – София Калоян Паргов, народни представители и др. Програмата включва отдаване на почит с минута мълчание пред Паметника на Незнайния войн, среща с представители на Светия синод на Българската православна църква пред храм-паметник \"Св. Александър Невски\", среща с народни представители пред сградата на Народното събрание. Ще завърши в 12.00 часа с официална церемония пред Паметника на спасението в парковото пространство между Народното събрание и Националната художествена академия, на която ще бъде почетена и паметта на 11 343 евреи от Беломорска Тракия, Вардарска Македония и гр. Пирот, депортирани в нацистките лагери на смъртта. По време на церемонията слово ще произнесе председателят на Народното събрание Цвета Караянчева. Агенция „Фокус“ припомня:  Днес отбелязваме 76 години от предотвратяването на депортацията на над 48 хил. български евреи. След присъединяването на България към Тристранния пакт на 1 март 1941 г. българското правителство е принудено да следва антиеврейската политика на своя съюзник Нацистка Германия. След началото на депортирането до широката българска общественост достига информация за случващото се и това предизвиква силна реакция на негодувание сред много видни български обществени, религиозни и политически дейци. Начело на протеста против антиеврейската политика на правителството застава подпредседателят на Народното събрание Димитър Пешев. В своето писмо до властите в България той остро критикува депортациите и настоява те да бъдат спрени. Изправени пред такава опозиция и след указание на цар Борис III, министър-председателят Богдан Филов и вътрешният министър Петър Габровски спират влаковите композиции. От Македония и Тракия са депортирани общо около 11 хил. души., но над 48 хил. евреи от пределите на Царство България са спасени от лагерите на смъртта. \r\nЦветилена СИМЕОНОВА", "date": "2019.03.10", "title": "София: Десетки граждани участват в шествието по повод Деня на спасението на българските евреи"}
{"url": "http://www.focus-news.net/news/2019/03/10/2632781/adelina-stefanova-hram-vavedenie-bogorodichno-blagoevgrad-obichayat-palene-na-sirnishki-ognyove-e-tyasno-svarzan-sas-sirni-zagovezni.html", "text": "Обичаят палене на сирнишки огньове е тясно свързан със Сирни заговезни. Това каза за  Радио „Фокус“ – Пирин  Аделина Стефанова, уредник в храм „Въведение Богородично“ в Благоевград. По думите ѝ ритуалът е много разпространен в Пиринския край. „Рано сутринта младежите ходят на малки групи да събират хвойнови клонки. Натрупват ги на високи камари на най-високите места в селото, като се надпреварват кой ще направи най-висока купчина. Вечерта след залез слънце всички клади се запалват. Около тях се събират млади и стари, играят около ритуалния огън, прескачат го по три пъти, за да няма гадинки по хората и добитъка, за да не бие градушка по лозята и сградите, за здрава и плодовита година“, каза още тя. Аделина Стефанова посочи, че това е всъщност и подготовка за Тодоровата седмица, която е първата седмица от Великденския пост. „През първите 3 дни се пие само вода, и то по една глътка, без никаква храна. И помнете, че каквото видят очите ни, където водят краката ни, каквото говори устата ни, каквото видят ръцете ни, също трябва да бъде включено в поста, защото постът е духовен подвиг и затова ние трябва да постим не само телесно, но и духовно“, добави Стефанова. \r\nТя заяви още, че със Сирни заговезни се свързва обичаят „хамкане“ или „лашкане“, като Сирница или Прошки се отбелязва седем седмици преди Великден, а обичаите и вярванията, свързани с празника, предхождат Великденския пост. Стефанова отбеляза, че в навечерието на Сирни заговезни целият род се събира в дома на възрастните, където се нарежда прекрасна празнична трапеза, на която се слагат само млечни продукти – баница със сирене, варени яйца и халва, а домакинята задължително е приготвила обреден хляб с мая. Тя добави, че преди вечерята трапезата се прикадява от най-възрастната жена в рода и всеки хапва залък от хляба, натопен във вино за здраве. „След тържествената вечеря започна най-тържествената част на празника. Стопанката връзва на вълнен конец, закачен на тавана или на полюлея, бяло яйце или парченце халва. Тук ми се иска да попитам възрастните хора дали се спомнят, че става дума не за обикновената такава, а за бялата халва с фъстъци. Обичаят се нарича „хамкане“ или „лашкане“, посочи църковният уредник. Аделина Стефанова обясни, че около масата сядат на колене всички дечица с ръце зад гърба си, за да не пипат конеца, стопанката залюлява яйцето в посока на часовниковата стрелка, а малките се опитват да го захапят без ръце, като същото се повтаря и с халвата. Тя уточни, че старо поверие гласи, че който успее да захапе яйцето или халвата, ще е здрав през цялата година, точно така, както и този, на който се е паднала паричката от бъднишката пита. „Преди да си тръгнат, по-младите искат прошка от по-възрастните роднини и близки, а мъжете излизат на двора и гърмят с пушки, за да оповестят началото на поста“, добави Стефанова.  \r\nТя подчерта, че от Сирни заговезни до Томина неделя се забраняват всякакви хора, люлеене на люлки и сватби. \r\nЛивия НИНОВА", "date": "2019.03.10", "title": "Аделина Стефанова, храм „Въведение Богородично“ – Благоевград: Обичаят палене на сирнишки огньове е тясно свързан със Сирни заговезни"}
{"url": "http://www.focus-news.net/news/2019/03/10/2632793/ivaylo-gotsev-obshtina-simitli-predstoi-podpisvane-na-sporazumenie-s-ministerstvoto-na-truda-i-sotsialnata-politika-po-edna-ot-merkite-na-programata-krasiva-balgariya.html", "text": "До броени дни предстои подписването на споразумение между Община Симитли и Министерството на труда и социалната политика по една от мерките на програмата „Красива България“. Това каза за  Радио „Фокус“ – Пирин Ивайло Гоцев , ръководител на Социалното звено към Община Симитли. Той поясни, че става дума за мяркат 02/01 - за подобряване социалните услуги от резидентен тип. „Нашият проект, с който Община Симитли кандидатства, бе с идеята да се използва вече готова база, която имаме, но не функционира по предназначение, какъвто е и случаят в село Железница. Там става дума за сградата на бившата детска градина. Материалната база е сравнително добре съхранена и запазена. За целите на проекта, но и на база нашата идея – да я превърнем в Център за настаняване от семеен тип, се налагат някои конструктивни промени“, каза още Гоцев. Той обясни, че те са свързани с промяна на предназначението на съществуващата сграда и строително-монтажни работи в самата сграда, за да може тя да бъде адаптирана спрямо целите и условията на услугата.  \r\n„Както се знае, самата база трябва да отговаря на определени критерии и стандарти за предоставяне на услугата. Така че, след подписване на споразумението, до месец юни е необходимо да се избере изпълнител, който да извършва строително-ремонтните дейности. Съответно има и заложено обучение, което ще трябва да проведе самият изпълнител“, отбеляза Гоцев. По думите му обучението е насочено към безработни лица, които след това трябва да бъдат ангажирани с определените дейности. Крайният срок за приключването на ремонтните дейности е 29 ноември 2019 година. „След което Община Симитли, както предварително вече знаем, тъй като имаме подкрепа от страна на Агенция „Социално подпомагане“ за разкриване на тази услуга и финансирането ѝ като държавна делегирана, ще кандидатстваме за разкриването на социалната услуга“, допълни Гоцев. \r\nЛивия НИНОВА", "date": "2019.03.10", "title": "Ивайло Гоцев, Община Симитли: Предстои подписване на споразумение с Министерството на труда и социалната политика по една от мерките на програмата „Красива България“"}
{"url": "http://www.focus-news.net/news/2019/03/10/2632795/sport-naomi-osaka-zapochna-s-pobeda-v-indian-uels.html", "text": "Световната № 1 Наоми Осака започна с победа защитата на титлата си в Индиън Уелс. Японката се наложи с 6:3, 6:4 над Кристина Младенович, като по този начин взе реванш за загубата си от французойката в Дубай.   \r\nТова беше първи мач за Осака след триумфа на Australian Open и като № 1 в света. В следващия кръг тя ще играе срещу американката Даниел Колинс, която надигра с 6:4, 6:1 Кирстен Флипкенс от Белгия.", "date": "2019.03.10", "title": "Спорт: Наоми Осака започна с победа в Индиън Уелс"}
{"url": "http://www.focus-news.net/news/2019/03/10/2632796/pencho-milkov-bsp-kontsesiyata-na-letishteto-e-chast-ot-sdelkata-mezhdu-gerb-i-dps.html", "text": "Сделката между ГЕРБ и ДПС не е от тази седмица. Голяма е вероятността летището да бъде взето от голяма компания с турски интереси. Това е част от сделката, заяви народният представител от ПГ на „БСП за България“ Пенчо Милков пред БНР. Това съобщиха от пресцентъра на  БСП . Той подчерта, че въпросът за концесиите е вкаран в деловодството на НС на 27.02, десет дни по-късно вече е приет на първо четене. „Това е вреден за страната законопроект, който разчиства пътя към предоставяне на летището на частни фирми. Българското летище не е ли национална сигурност?“, попита Милков. По неговите думи с общи законопроекти, гласуване, осигуряване на кворум, ДПС участва в управлението от самото начало на това Народно събрание. Той е на мнение, че от време на време вкарват текстове, за да имитира опозиционност. „Не е страшно да кажат, че има коалиция ГЕРБ-ДПС, но да е основана на принципи, да има споразумение, което обществото да вижда. Когато се крие и непрекъснато се лъже, че това не е така, хората го усещат. То е повече от видно“, коментира народният представител.  \r\n„Ако патриотите бяха излезли от зала, както направихме ние, законопроектът за мюфтийството нямаше да стане закон. Ставайки и говорейки по закона и канейки колегите си да влязат в зала, те фактически легитимираха приемането на закона. Осигуриха кворум, за да се приеме това вредно за страната решение“, каза още Милков. Според него това е поредното безумие, което е приело Народното събрание.", "date": "2019.03.10", "title": "Пенчо Милков, БСП: Концесията на летището е част от сделката между ГЕРБ и ДПС"}
{"url": "http://www.focus-news.net/news/2019/03/10/2632785/afp-razbil-se-e-etiopski-samolet-sas-157-dushi-na-borda-na-pat-za-nayrobi.html", "text": "Самолет на Етиопските авиолинии „Боинг“ 737 се разби в неделя сутринта по пътя от Адис Абеба до Найроби със 149 пътници и осем души екипаж, съобщиха от Етиопските  авиолинии, а премиерът на Етиопия е изказал съболезнования на семействата на жертвите, предава  AFP . \r\n\"С настоящото потвърждаваме, че нашият редовен полет ET 302 от Адис Абеба до Найроби е катастрофирал днес\", се казва в изявлението на авиокомпанията. \r\nАвиокомпанията заяви, че в момента се провеждат  \"операции по издирване и спасяване и нямаме потвърдена информация за оцелелите или за евентуални жертви\". \r\nСамолетът излетя в 8:38 местно време (съвпада с българското) от международното летище \"Боле\" и е \"загубен контакт\" с него шест минути по-късно. \r\nОфисът на премиера Аби Ахмед пише \"бих искал да изразя най-дълбоките си съболезнования на семействата на тези, които са загубили своите близки \"в редовния редовен полет до Найроби, Кения тази сутрин.\" \r\nМашината е произведена преди четири месеца, показва справка в регистрите.  Юлиян Марков", "date": "2019.03.10", "title": "AFP: Разбил се e етиопски самолет със 157 души на борда на път за Найроби"}
{"url": "http://www.focus-news.net/news/2019/03/10/2632797/pleven-voennosluzheshti-ot-suhopatnite-voyski-transportiraha-za-obezvrezhdane-nevzriven-boepripas-otkrit-v-chasten-imot-v-selo-yasen.html", "text": "Военнослужещи от формированието за овладяване и/или преодоляване на последствията от бедствия за разузнаване, транспортиране и унищожаване на невзривени боеприпаси от състава на 55-и инженерен полк с ръководител капитан Мартин Станчев извършиха разузнаване и транспортиране на силно корозирал метален предмет с овална форма, наподобяващ ръчна граната, открит в частен имот в село Ясен, област Плевен. Това съобщиха от пресцентъра на  Министерството на отбраната . Боеприпасът бе транспортиран до район на военното формирование за безопасно съхранение, където утре, 11 март, ще бъде унищожен при стриктно спазване на мерките за безопасност.   \r\nВоеннослужещите действаха след отправено искане на главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.03.10", "title": "Плевен: Военнослужещи от Сухопътните войски транспортираха за обезвреждане невзривен боеприпас, открит в частен имот в село Ясен"}
{"url": "http://www.focus-news.net/news/2019/03/10/2632790/varna-arhiereyska-sveta-liturgiya-be-otsluzhena-v-hram-sveta-petka.html", "text": "Архиерейска света литургия бе отслужена в храм „Света Петка“ във Варна, предаде репортер на  Радио „Фокус“ – Варна . Българската православна църква отбелязва Неделя Сиропустна. Това е последният ден преди началото на Великия пост, седем седмици преди Великден и седмица след Месни заговезни. В народните традиции празникът е известен като Сирни заговезни, Прошка, Поклади, Сирница, Масленица.  \r\nТрадицията повелява всеки да поиска прошка от своите близки и познати. За трапезата се приготвят баница със сирене, варени яйца, варено жито, халва с ядки. На този ден за последен път преди строгите Великденски пости на масата на православните християни присъстват животински продукти, но без месо. Традициите за празника включват и обичая хамкане - ловене на бяла халва или на варено яйце с уста. Вярването е, че който успее да хване халвата или яйцето, което е завързано на червен конец, ще бъде жив и здрав през цялата година. \r\nСияна БУХЛАРСКА", "date": "2019.03.10", "title": "Варна: Архиерейска света литургия бе отслужена в храм „Света Петка“"}
{"url": "http://www.focus-news.net/news/2019/03/10/2632794/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от екипа на предаването  „Беновска пита“  по „Канал 3”. Нейни събеседници в днешното издание на предаването, което започва с коментар на Илиана Беновска, ще бъдат:  \r\n- за изборите и медиите - Ивайло Крачунов, БЛИЦ; \r\n- за бизнеса и политиката - Николай Вълканов, „Минстрой холдинг“, КРИБ; \r\n- За Изтока и Запада в парите - Емил Караниколов, министър на икономиката; \r\n- ще вземе ли БСП властта - Сергей Станишев, лидер на ПЕС, Георги Гергов, лидер на БСП - Пловдив; \r\n- За законите и Народното събрание - Данаил Кирилов, ГЕРБ. \r\nПовторението се излъчва по Канал 3 и по К2 от 23.15 часа в неделя вечер. Адресът на предаването е benovskapita@gmail.com.", "date": "2019.03.10", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/03/10/2632789/ministar-ekaterina-zaharieva-denyat-na-spasenieto-na-balgarskite-evrei-pokazva-che-smelostta-i-humanizmat-mogat-da-preboryat-silata-i-bezrazsadstvoto.html", "text": "На тази дата – Денят на спасението на българските евреи, трябва да помним защо беше създаден ЕС – за да не се повтаря най-мрачният период от историята. Това каза вицепремиерът и министър на външните работи Екатерина Захариева на шествието по повод Деня на спасението на българските евреи, предаде репортер на  Агенция „Фокус“ . „Днес е една забележителна дата – една от най-светлите дати в световната история. Дата, на която особено се гордея с българския народ. Дата, която показва, че смелостта и хуманизмът могат да преборят силата и безразсъдството“, заяви Захариева. По думите й на тази дата всички трябва да помним, да даваме пример и да не забравяме, че толкова години по-късно има прояви на антисемитизъм и религиозна и етническа омраза. „На тази дата българският народ показа и даде пример на целия свят, че смелостта, приятелството и добросъседството могат да спасят българските евреи“, коментира външният министър. „На тази дата освен смелостта, трябва да запомним безразсъдството и лудостта на народа. Да бъдем безкомпромисни с религиозната нетолерантност. На тази дата трябва да си припомним защо беше създаден ЕС – за да не се повтаря най-мрачният период от вековната история и за запазване на човешките права. И искам да кажа, че България ще бъде най-гласовитият член на ЕС за борба с омразата и антисемитизма“, подчерта Екатерина Захариева. \r\nЦветилена СИМЕОНОВА", "date": "2019.03.10", "title": "Министър Екатерина Захариева: Денят на спасението на българските евреи показва, че смелостта и хуманизмът могат да преборят силата и безразсъдството"}
{"url": "http://www.focus-news.net/news/2019/03/10/2632798/ekzakta-risarch-grup-28-ot-balgarite-vaznameryavat-da-glasuvat-preferentsialno-na-evroizborite-15-nyama-da-se-vazpolzvat-ot-tova-pravo.html", "text": "28% от българите интервюирани от „Екзакта” в края на февруари заявяват, че възнамеряват да гласуват преференциално на предстоящите евроизбори. 15% не смятат да се възползват от правото си на преференциален вот. Това сочат  данни от изследване в рамките на собствената изследователска програма на „Екзакта Рисърч Груп” . Преференциално искат да гласуват половината от избирателите на „Обединени патриоти“, както и по една трета от избирателите на ГЕРБ и на БСП. Сред твърдо решилите да гласуват на предстоящия евровот, желаещите да отбележат преференция са два пъти повече от нежелаещите. Това показва, че преференциалният вот се е утвърдил в изборната практика у нас и мотивира немалко избиратели за участие. Ако евроизборите се провеждаха в края на февруари, ГЕРБ биха ги спечелили с резултат от 22.2% от имащите право на глас българи, а БСП биха останали втори с 19.4%. Трети са ДПС с 6.9%, а четвърти са „Обединени патриоти“ с 6.4% (ако се явят в сегашния си коалиционен формат) . „Демократична България“ биха получили 2.5%, СДС – 1.3%, РБ, АБВ, Воля и Възраждане – по 1%. Трудно е да се коментират към момента шансовете на десницата, предвид неяснотите по формата, в който ще се явят на вота десните партии. Данните от настоящото изследване показват, че десните партии имат по-малки шансове за добро представяне, ако се явят поотделно. Националното представително проучване е проведено в периода 19 - 28 февруари 2019 г. По домовете им са интервюирани 1000 пълнолетни лица, подбрани чрез двустепенна гнездова извадка, в 125 гнезда, в 91 населени места.", "date": "2019.03.10", "title": "„Екзакта Рисърч Груп”: 28% от българите възнамеряват да гласуват преференциално на евроизборите, 15% няма да се възползват от това право"}
{"url": "http://www.focus-news.net/news/2019/03/10/2632801/el-confidencial-ispaniya-obir-v-posolstvoto-na-severna-koreya-v-madrid-mozhe-da-e-delo-na-amerikanskite-tayni-sluzhbi.html", "text": "Американските разузнавателни служби може би са участвали в нападението срещу посолството на Северна Корея в Мадрид на 22 февруари, по време на което бяха откраднати няколко компютърни устройства от сградата на дипломатическата мисия. Според вестник El Confidencial в неделя това е една от хипотезите, която обмислят  испанската полиция и Националният разузнавателен център, които провеждат паралелно разследване, предава  TACC . \r\nПреди това изданието съобщи, че група неизвестни лица са нахлули в посолството на Северна Корея в Мадрид и са откраднали компютри. В нападението са участвали  около  десетима мъже. Престъпниците са взели за заложници персонала в дипломатическата мисия и са останали там няколко часа. Полицията научила за инцидента поради факта, че един от заложниците е успял да избяга от сградата. \r\nКакто отбелязва El Confidencial охраната не изключва никакви версии на случилото се. Въпреки това, както съобщават източници на вестника, версията, според която разузнавателните служби на САЩ са планирали действието, набира скорост. Както се посочва от служителите на посолството, които са били в дипломатическото представителство по време на инцидента, нападателите са говорели корейски и буха могли да бъдат граждани на Южна Корея - стратегически съюзник на САЩ. \r\nИзданието напомня, че нападението е станало в навечерието на срещата на високо равнище в САЩ - КНДР в Ханой, която се проведе на 27-28 февруари. Вестникът отбелязва, че нападението може да бъде свързано с бившия посланик на Северна Корея в Мадрид, който е обявен за \"персона нон грата\" през 2017 г. или програмата за отбрана на Пхенян. \r\nСпоред El Confidencial друга хипотеза за случилото се, която проучват разследващите е вероятността службите за сигурност на Северна Корея да стоят зад атаката. \r\nПо-рано в Министерството на вътрешните работи на Испания са заявили, че посолството на Северна Корея не е подало никакви жалби до правоприлагащите органи във връзка с инцидента. От своя страна националната полиция обясни, че инцидентът е разследван. Въпреки това служителите на правоприлагащите органи могат да предоставят допълнителна информация.  Юлиян Марков", "date": "2019.03.10", "title": "El Confidencial (Испания): Обир в посолството на Северна Корея в Мадрид може да е дело на американските тайни служби"}
{"url": "http://www.focus-news.net/news/2019/03/10/2632791/tsvetan-tsvetanov-gerb-balgariya-spasi-svoite-evrei-i-mezhdunarodnata-obshtnost-otchita-che-stranata-ni-e-edna-ot-nay-tolerantnite.html", "text": "България спаси своите евреи и това, което се отчита от международната общност, показва, че страната ни е една от най-толерантните. Това каза пред журналисти председателят на ПГ на ГЕРБ Цветан Цветанов на шествието по повод Деня на спасението на българските евреи, предаде репортер на  Агенция „Фокус“ . „76 години са достатъчно дълъг период, към който трябва винаги да се връщаме и да не допускаме това да се случи отново“, заяви той. „И през всичките тези години сме съхранили този дух – да бъдем заедно. Трябва да преодоляваме всяко едно популистко изказване, което би могло да създаде напрежение. За да може хората да не изповядват ценности, които не са свързани с толерантността“, изтъкна председателят на ПГ на ГЕРБ. „Днес тук са много посланици и политици – нека това да ни направи по-единни и да покажем, че сме заедно за България и за Европа“, каза още той. \r\nЦветилена СИМЕОНОВА", "date": "2019.03.10", "title": "Цветан Цветанов, ГЕРБ: България спаси своите евреи и международната общност отчита, че страната ни е една от най-толерантните"}
{"url": "http://www.focus-news.net/news/2019/03/10/2632799/iliana-benovska-polititsi-poiskayte-proshka-ot-horata.html", "text": "Политици, поискайте прошка от хората! Това заявява журналистът Илиана Беновска в коментара си към днешното издание на предаването „Беновска пита” по Канал 3 и К2, съобщиха от екипа на  предаването . \r\n„Обявявам инициатива да посочим кои политици за какво да ни поискат прошка на нас, техните избиратели. Очакваме вашите предложения на мейл benovskapita@gmail.com.  \r\nПомечтавам си, днес, политиците да поискат прошка от българите. Дали, ще им я дадем? Ще си проличи на изборите. \r\nПредставям си, че прошка ни искат: \r\nПрезидентът Румен Радев, че 2-ра година не е обединител. \r\nПремиерът Бойко Борисов, че 2-ри мандат отстъпва на протести и удовлетворява капризи в коалиции. \r\nПредседателката на БСП Корнелия Нинова, че обезкървява лявата БСП. \r\nПочетният председател на ДПС Ахмед Доган, че се оттегли от видимата политика. \r\nПредседателят на ПЕС Сергей Станишев, че не е достатъчно полезен на БСП и левите избиратели. \r\nЕвропа, че ни лиши от селско стопанство, ядрена енергетика, Южен, а, може би и Турски поток, че ни държи на изтривалката пред  Шенген. \r\nСАЩ, че продължават да се отнасят  с нас така , както  Бойко Борисов го квалифицира 2015-та година: „Както казват американците, в един танц, танго, трябва да има двама партньори, не да ни мъкнат те под мишница и ние да се влачим след тях непрекъснато, а трябва да има равнопоставеност“. \r\nРусия, че не ни прощава, че сме на геополитически и икономически кръстопът, на който България няма регулировчик. \r\nДен на прошка е. Нека да я поискаме от душа. Нека дадем и прошка от сърце. И, нека, поне, с близките и обичани хора да живеем в хармония. \r\nАз съм Беновска. И питам”, се посочва още в коментара на Илиана Беновска.", "date": "2019.03.10", "title": "Илиана Беновска: Политици, поискайте прошка от хората"}
{"url": "http://www.focus-news.net/news/2019/03/10/2632804/stara-zagora-grazhdanski-dialog-na-tema-obrazovanie-shte-se-provede-v-grada-na-11-mart.html", "text": "Граждански диалог на тема образование ще се проведе от 17.00 часа на 11 март 2019 г. (понеделник) в конферентната зала на хотел „Мериан Палас“ в Стара Загора. Това съобщиха от пресцентъра на  ПП ГЕРБ . Форумът е част от платформата за граждански диалог „Европа в нашия дом”. Участие в събитието ще вземат Живко Тодоров - кмет на Стара Загора, Емил Христов – общински ръководител и зам.-председател на Народното събрание, и др. \r\nПоканени са и министърът на образованието и науката Красимир Вълчев и заместник-председателят на Комисията по образование в Народното събрание Галя Захариева.  \r\nФорумът е отворен за всички представители на образователните институции, неправителствените организации и гражданите.", "date": "2019.03.10", "title": "Стара Загора: Граждански диалог на тема образование ще се проведе в града на 11 март"}
{"url": "http://www.focus-news.net/news/2019/03/10/2632802/sotsialisti-ot-mladezhkata-struktura-na-bsp-v-rayon-lozenets-organiziraha-initsiativata-rezidentsiya-lozenets-za-vseki-pred-glavniya-vhod-na-rezidentsiyata.html", "text": "Социалисти от младежката структура на БСП в район „Лозенец“ организираха инициативата „Резиденция „Лозенец“ за всеки!“ пред главния вход на резиденцията. Това съобщиха от пресцентъра на  БСП – София . \r\nСпоред Министерството на отбраната, което стопанисва резиденция „Лозенец“, тя е секретен обект, но според ценоразпис, качен на сайта на министерството, срещу сумата от 14 400 лв. всеки може да покани над 500 души на частно парти. \r\nЦелта на инициативата на младите социалисти е паркът на резиденция „Лозенец\" да е достъпен през светлата част от деня за всички столичани и гости на столицата. \r\nСоциалистите поставиха пред главния вход на резиденция „Лозенец“ голяма арка, на която закачиха над 100 цветни пликове за писма. На пъстрия фон те поканиха всеки преминаващ или пристигащ на събитието да си направи снимка заедно с една от цветните табели, на които се четяха послания като „Резиденция „Лозенец“ за всеки“ и „СТОП на двойния стандарт“, както и с цветни очила и шапки. \r\n„Отстояваме нашата позиция за парка на резиденцията, но искахме и да създадем настроение и положителен заряд. Затова избрахме да проведем събитието по този начин. Вярваме, че с положителни инициативи можем да предизвикаме промяна към по-добро в живота на гражданите на София“, сподели Габриел Вълков, председател на Младежко обединение в БСП – Лозенец. \r\nВъв втората част на събитието социалистите раздаваха на преминаващите граждани листове и ги молеха да напишат защо според тях резиденция „Лозенец“ трябва да отвори врати за гражданите. Всички можеха да сложат своите послания в пъстрите пликове за писма, които организаторите бяха закачили пред входа на резиденцията. Младежите от БСП обещаха, че тези писма ще бъдат изпратени на министъра на отбраната Красимир Каракачанов. \r\n„Това, което се случва с резиденцията, е класически пример за паралелната държава, в която живеем. За едни може, а за голямата част от народа – не“, сподели Николай Велчев, председател на РС на БСП – Лозенец, който също участва в събитието. \r\nНа място дойде и районният кмет на „Лозенец“ Любомир Дреков. Той поговори с присъстващите, които споделиха, че искат една зелена и по-достъпна за всички хора София. \r\nСъбитието бе организирано под егидата на Младежко обединение в БСП – София като част от кампанията \"24х24\".", "date": "2019.03.10", "title": "Социалисти от младежката структура на БСП в район „Лозенец“ организираха инициативата „Резиденция „Лозенец“ за всеки!“ пред главния вход на резиденцията"}
{"url": "http://www.focus-news.net/news/2019/03/10/2632806/haskovo-grazhdanski-dialog-na-tema-obrazovanie-shte-se-provede-v-grada-na-11-mart.html", "text": "Граждански диалог на тема образование ще се проведе в Хасково от 11.00 часа на 11 март 2019 г. (понеделник). Това съобщиха от пресцентъра на  ПП ГЕРБ . Събитието е част от серията граждански диалози „Европа в нашия дом“ и ще се проведе в зала „Марица“ на Областна администрация-Хасково.  \r\nВъв форума ще участват министърът на образованието и науката Красимир Вълчев, представители на образователната комисия в Народното събрание, депутатите от ГЕРБ-Хасково, областният управител на Хасково Станислав Дечев, кметовете на общините от Хасковска област, експерти от Регионалното управление на образованието, директори и преподаватели от училищата от региона, както и представители на синдикатите и работодателите.", "date": "2019.03.10", "title": "Хасково: Граждански диалог на тема образование ще се проведе в града на 11 март"}
{"url": "http://www.focus-news.net/news/2019/03/10/2632807/a1-on-makedoniya-dvama-albanski-grazhdani-sa-zaloveni-na-letishteto-v-skopie-s-falshivi-gratski-lichni-karti.html", "text": "Двама души, граждани на Република Албания, са заловени  с фалшиви  лични карти на летището в Скопие в събота, пише македонският информационен портал  A1 On   \r\nKакто полицията съобщи, един от тях, след проверката е признал, че личната карта е била фалшифицирана и че я е закупил от неизвестно лице в Албания за сумата от 1000 евро. Полицията го е задържала. \r\nВъв втория случай друг албански гражданин е пътувал с фалшива лична карта. Той е бил задържан и предаден на полицейски служители за по-нататъшни действия. След проверката у него е намерена албанска лична карта на негово име.  Юлиян Марков", "date": "2019.03.10", "title": "А1 On (Македония): Двама албански граждани са заловени на летището в Скопие с фалшиви гръцки лични карти"}
{"url": "http://www.focus-news.net/news/2019/03/10/2632808/veliko-tarnovo-dva-tona-surovina-za-darveni-peleti-sa-izgoreli-pri-pozhar-v-tseh-v-gorna-oryahovitsa.html", "text": "Два тона суровина за дървени пелети са изгорели при пожар в цех в Горна Оряховица. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението – Велико Търново. Сигналът за пожар в цех за производство на дървени пелети на ул. „Иван Момчилов“ е получен малко преди 21.00 часа вчера. На място е изпратен екип на Районната служба в Павликени с един противопожарен автомобил и четирима пожарникари. Изгорели са 2 тона суровина и са опушени 200 кв. м стени. Пожарникарите успели да спрат разпространението на пожара и да спасят от пламъците сградата и останалите 50 тона материал. Причина за възникване на пожара е небрежност при боравене с открит огън. \r\nВ същият час е изгоряла и къща в село Миндя. Сигналът за пожар на ул. „13-та“ в селото е получен малко преди 21.00 часа. Унищожена е цялата сграда – 100 кв. м. Пожарникарите са успели да спасят от пламъците намиращите се в близост две сгради. Причина за възникването на пожара отново е небрежност при боравене с открит огън. На място се е отзовал екип на районната служба във Велико Търново с един противопожарен автомобил и трима пожарникари. За произшествието е уведомено Районно управление на МВР– Велико Търново за изясняване на собствеността и запознаване с обстоятелствата около пожара. \r\nНадежда КРЪСТЕВА", "date": "2019.03.10", "title": "Велико Търново: Два тона суровина за дървени пелети са изгорели при пожар в цех в Горна Оряховица"}
{"url": "http://www.focus-news.net/news/2019/03/10/2632810/dimitar-margaritov-kzp-vaznikvashtite-hibridni-formi-na-targoviya-sa-otgovor-na-izrazenata-potrebnost-ot-moderni-sposobi-za-pazaruvane.html", "text": "Потребителите все повече търсят хибридни модели между онлайн и офлайн пазаруването с иновативни форми, като безкасовите плащания например. Това е движещият мотив на световни онлайн гиганти в електронната търговия да търсят варианти за откриване и на такъв тип обекти, които имат физическо присъствие и които задължително да са снабдени с най-новите технологии по отношение отчитането на покупките. Хем можете да отидете да видите и да пипнете стоката, хем да си я набавите по начин, който много прилича на сделките във виртуалната реалност – поставяте в кошницата, излизате от обекта и всичко това вече е Ваше. Това коментира председателят на Комисията за защита на потребителите (КЗП) Димитър Маргаритов в ефира на телевизия „Европа” по повод дошлата преди дни от най-големия електронен магазин в света новина, че планира да разкрие физически магазини за хранителни стоки, съобщиха от пресцентъра на  КЗП .  \r\n„Ако погледнем какви са намеренията на този гигант в електронната търговия, по-скоро ще видим, че не става въпрос за „връщане на газта” от онлайн пазара, а за търсене на нови модели, при които този търговец да присъства още по-активно в пазарната обстановка като цяло”, добави Маргаритов. Като се позова на данни от проучвания и от наличната в КЗП информация, той отбеляза, че все повече и повече хора използват онлайн търговията като способ за набавяне на основни стоки, като същевременно почти няма потребител, който все още от време на време поне да не посещава и нормален магазин от търговската мрежа.  \r\nНа въпрос на водещата Диана Радева дали тази трансформация няма да доведе до повишаване на крайните цени, Маргаритов посочи, че на този етап по-скоро сме свидетели на търсене на иновативни модели за търговия, които не влияят пряко върху цените и дори са полезни за потребителите, предвид изразеното от тях мнение за предпочитаните начини за пазаруване.    \r\n„По отношение на ценообразуването няма да повлияе толкова пряко, освен ако не се стигне до един друг момент, за който също бяха поставяни въпроси при първите коментари на тази новина. Дали експанзията на подобен тип търговци, които набират все по-голяма популярност и заемат все по-голям пазарен дял, няма в някаква степен да се отрази на конкуренцията? Дали тези, разполагащи с огромни финансови ресурси компании, няма да започнат са „поглъщат” конвенционалните търговски вериги, които в момента имат своите магазини в целия свят и едно време „погълнаха” малките, за които все още има притеснения в държави, включително такива като България, че влияят негативно върху малкия и средния бизнес?”, каза още председателят на КЗП. Според него големият въпрос е доколко тази тенденция, ако тя се развива бурно през следващите години, няма да намали реалната конкуренция и оттам – потребителите да бъдат засегнати вече и като ценообразуване, и като предлагане на различните стоки и услуги, от които те имат потребност ежедневно.  \r\n„Не трябва да забравяме, че всички държави в цивилизования свят имат национални контролни органи, които в подобни случаи следят за концентрация, придобивания, сливания и се произнасят дали не се стига до монополизиране на пазара”, завърши Маргаритов.", "date": "2019.03.10", "title": "Димитър Маргаритов, КЗП: Възникващите хибридни форми на търговия са отговор на изразената потребност от модерни способи за пазаруване"}
{"url": "http://www.focus-news.net/news/2019/03/10/2632811/yambol-grazhdanski-dialog-na-tema-obrazovanie-shte-se-provede-v-grada-na-11-mart.html", "text": "Граждански диалог на тема образование ще се проведе в Ямбол от 17.30 часа на 11 март 2019 година (понеделник) в сградата на Културно-информационен център „Безистена“ в Ямбол. Това съобщиха от пресцентъра на  ПП ГЕРБ . Събитието е част от платформата за граждански диалози „Европа в нашия дом“. В рамките на форума ще бъдат дискутирани развитието на образователната инфраструктура в населените места, ролята на европейската солидарност, както и националните и местни политики в сферата на образованието. \r\nУчастие в срещата ще вземат заместник-министърът на образованието и науката Деница Сачева, народният представител от ГЕРБ и член на Комисията по образованието и науката в Народно събрание Ася Пеева, народният представител от ГЕРБ – Ямбол д-р Юлиян Папашимов, кметът на Ямбол и областен координатор на ГЕРБ Георги Славов, областният управител Димитър Иванов и др. \r\nПоканени да вземат участие в дискусионния форум са още директори и учители от училища и детски градини от Ямболска област, представители на неправителствени организации и граждани.", "date": "2019.03.10", "title": "Ямбол: Граждански диалог на тема образование ще се проведе в града на 11 март"}
{"url": "http://www.focus-news.net/news/2019/03/10/2632809/vidin-dvizhenieto-po-pat-i-1-vidin-montana-v-rayona-na-selo-skomlya-pri-km-52-se-izvarshva-v-edna-lenta-poradi-patnotransportno-proizshestvie-s-tezhkotovaren-avtomobil.html", "text": "Движението по път I-1 Видин – Монтана в района на село Скомля при км 52 се извършва в една лента поради пътнотранспортно произшествие с тежкотоварен автомобил. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание, съобразена скорост и да спазват указанията на сигналистите.", "date": "2019.03.10", "title": "Видин: Движението по път I-1 Видин – Монтана в района на село Скомля при км 52 се извършва в една лента поради пътнотранспортно произшествие с тежкотоварен автомобил"}
{"url": "http://www.focus-news.net/news/2019/03/10/2632812/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили, преминаването се осъществява без забавяне. \r\nМария ПОПЧЕВА", "date": "2019.03.10", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/03/10/2632816/pregled-na-mezhdunarodnite-novini-do-13-chasa-agentsiya-fokus.html", "text": "Най-старият музей на Алжир, в който се съхраняват изключително ценни произведения на алжирското и арабското изкуство, е разбит по време на протестите срещу президента Абделазис Бутефлика.   Информацията е обявена публично от министъра на културата на Алжир в събота, пише турският вестник  Hurriyet Daily News  на електронната си страница. \r\n\"Криминални лица\" са се възползвали от масовите демонстрации на 8 март и са проникнали в Националния музей за древно и ислямско изкуство в столицата, който е създаден през 1897 година, се казва в изявление на Министерството на културата.   \r\n\"Част от предметите са изпотрошени, има откраднати вещи, а административните офиси са опожарени, унищожени са документи“.   \r\nПожарникарите са дошли веднага и са предотвратили опасност от разпространение на пожара, а полицията е успяла да спаси ценни предмети от първите години на алжирската съпротива срещу френската колонизация на страната от началото на 19 в.  \r\nДесетки хиляди излязоха на 8 март на протести в цялата страна, за да изразят несъгласието си сегашният президент Бутефлика да се кандидатира за пети мандат в изборите през април.  Полицията е използвала сълзотворен газ, за да разпръсне участниците, но с падането на нощта те сами са си тръгнали от шествията.  \r\nПозицията на Министерството на културата на Алжир е, че нападението срещу Националния музей е \"престъпление срещу историческото наследство и памет на алжирския народ \". \r\nМузеят е основан по време на френската окупация (1830-1962). Той е един от най-старите в Африка и в него се съдържат артефакти на повече от 2 500 години. \r\nПолицията все още не е успяла да идентифицира престъпниците. Още на предишните протести, които се проведоха на 1 март, е имало опити да се проникне в залите му.   \r\n*** „Косово е готово да обсъди свободна търговия със Сърбия.“ Заяви косовският премиер Рамуш Хардинай след срещата с заместник-държания секретар по политическите въпроси на САЩ Дейвид Хейл, пише англоезичното издание на базирания в Прищина вестник  Gazeta Express . \r\nПремиерът на Косово Рамуш Харадинай каза, че са обсъдили  с американския дипломат необходимостта от диалог между Косово и Сърбия. \r\nАмериканският пратеник Дейвид Хейл се срещна с президента Хашим Тачи, председателя на парламента Кадри Весели и премиера Рамуш Харадинай. След срещата Харадинай в пост в социалната мрежа „Фейсбук“ заяви, че е казал на Хейл, че Косово е готово да продължи диалога със Сърбия. \"Потвърдих, че сме готови за диалог и призоваваме Сърбия да се върне на масата за преговори, за да обсъдим всички открити въпроси, включително свободната търговия и да постигнем споразумение, което да доведе до признаване на настоящите граници\", пише Харадинай в социалната мрежа. \r\nХарадинай в публикацията не спомена въпроса за митата, които бяха въведени от правителството на Косово върху целия внос на Сърбия и Босна и Херцеговина. Посещението на Хейл в Косово беше широко коментирано като опит на висш официален представител на САЩ да убеди Прищина да отмени митата за сръбските стоки, така че диалогът със Сърбия да може да се възобнови. Харадинай се противопоставя на искането на САЩ за суспендиране на митата, заявявайки, че те ще бъдат отменени едва след като Сърбия признае независимостта на Косово. \r\n*** Пътнически самолет на Турските авиолинии, който пътува от Истанбул до Ню Йорк, попадна в силна турболенция, приближавайки американския континент и 30 души са претърпели различни травми, преди машината да се приземи безопасно, съобщиха служители на летището,цитирани от  AFP . \r\nРанените бяха отведени до местни болници от Нюйоркското международно летище Джон Кенеди, главно за лечение на натъртвания, порязвания и други дребни наранявания.. \r\nЕдна стюардеса e със счупен крак, според говорителя на летищната администрация. \r\nОт авиокомпанията уточниха, че на борда на самолета не е имало български граждани. От пострадалите пътници 18 души са прегледани и освободени, а 10 са оставени под медицинско наблюдение. \r\nСамолетът, „Боинг“ 777 с 326 пътници и 21 души екипаж на борда е попаднал в турбуленция над Атлантическия океан, около 45 минути преди кацането, уточни говорителят. Авиокомпанията не е коментирала инцидента. \r\nПо-рано в събота, самолет на канадската авиокомпания Air Transat, направи аварийно кацане на друго летище в Ню Йорк - в Нюарк, Ню Джърси - след като в багажното отделение е станало задимяване, съобщиха от компанията. „Боинг\" 737-800, със 189 пътници на борда, е пътувал от Монреал до Форт Лодърдейл, Флорида. Никой не е пострадал, заяви говорител на Air Transat. \r\n*** Съветът на Европа официално регистрира страната под новото й име Северна Македония, съобщи кореспондентът на Македонската информационна агенция (МИА) от Страсбург, цитиран от македонското електронно издание  A1 On . \r\nНа уебсайта на най-старата общоевропейска организация - Съвета на Европа, чието седалище е в Страсбург, страната вече е официално регистрирана като Северна Македония, по азбучен ред на английския език на държавите-членки. \r\nСеверна Македония, като държава-членка, сега се намира между Нидерландия и Норвегия,  след като името на страната е променено от  \"Бивша югославска република Македония\" и се е намирала между Швейцария и Турция. Промяната на името бе направена и на сайта на Парламентарната асамблея на Съвета на Европа, \r\nДелегацията на парламента е представена като делегация на Република Северна Македония. Интересно е да се отбележи, че ПАСЕ е единствената общоевропейска и международна организация, която обсъжда на пленарно заседание използването на конституционното име на Република Македония или препратката, но без да взема решение; \r\nНа картата на държавите-членки на Съвета на Европа и техните столици все още не е променено  името. \r\nРепублика Северна Македония стана член на Съвета на Европа на 9 ноември 1995 г. като 38-та държава-членка. Тогава Комитетът на министрите на Съвета на Европа изпрати покана до страната да стане член, но в поканата не е посочено името на страната. \r\n*** Голямо множество от хора се събра пред  храма на Далай Лама в Индия в неделя, за да отбележат 60 години от неуспешното тибетско въстание срещу китайското управление, което принуди тибетския духовен водач да живее в изгнание, предава  AFP . \r\nПоддръжниците на 83-годишния предводител  на тибетците, като скандираха и се молеха в будистката светиня в планинския град Дхарамсала, където Далай Лама създаде правителство в изгнание, след като избяга от китайските репресии в Тибет през 1959 година. \r\nСамият Далай Лама не присъства на юбилейната церемония, но главните представители на тибетската администрация в изгнание и чуждестранни представители се събраха за тържествения повод. \r\nС минута мълчание бяха почетени загиналите при потушаването на въстанието, които се оценяват на десетки хиляди от администрацията в изгнание. \r\n*** Най-малко 20-25 хиляди души в събота взеха участие в митинг в подкрепа на венецуелския президент Николас Мадуро в двореца Мирафлорес, съобщава кореспондентът на  ТАСС . \r\nМитингът се проведе под лозунги в защита на мира и правото на страната самостоятелно да определи бъдещето си.  Сред тези, които дойдоха на митинга, бяха много групи държавни служители, както и членове на народната милиция. Това са доброволни формирования, подкрепяни от държавата, които в случай на агресия срещу Венецуела трябва да се застъпват за отбраната на страната си. Всъщност в народната милиция обикновено има възрастни хора, информира кореспондентът. \r\nПо броя на участниците проправителствения митинг този път се оказа приблизително сравним с този на опозицията. По-рано митингите на опозицията привличаха повече участници, уточняват от агенцията. Сигурността на събитието осигури армията. След речта на президента поддръжниците му се разотидоха за около половин час. \r\nСитуацията в Каракакас остава спокойна. Въпреки слуховете, които се появиха сред привържениците на опозицията, че в други области ще бъдат организирани нови митинги, това не се случи. Инцидентът с димните гранати, хвърлени  в района на Лас Мерседес, не получи развитие. \r\n*** Снощи в Белград се проведе 14-ият граждански протест \"Един от пет милиона\" срещу властта на президента Александър Вучич и неговата Сръбска прогресивна партия (СПП), пише македонският информационен портал  A1 On . \r\nОсвен в Белград, в четвъртък и петък традиционно се провеждат в Нови Сад, Ниш, Крагуевац, Ужице и в много други градове в Сърбия, като там за първи път говорят представители на опозицията. \r\nПротестиращите блокираха сградата на обществената телевизия \r\nПредставители на Радио Телевизия Сърбия обявиха по-рано, че с обявената блокада на сградата на РТС организаторите \"пресичат границата между законните протести и незаконния натиск върху служители в държавната администрация\". Отговорът на организаторите на протеста беше, че това не е натиск върху служителите, а срещу  управлението на обществената телевизия. \r\n*** Няма оцелели в самолетната катастрофа в Етиопия, предава  AFP .  \r\nСамолет на Етиопските авиолинии „Боинг“ 737-800 се разби в неделя сутринта след излитане  от Адис Абеба за Найроби с 149 пътници и осем души екипаж на борда,  съобщиха от авиокомпанията. \r\nАвиокомпанията заяви, че \"операции по издирване и спасяване са в ход и нямаме потвърдена информация за оцелелите или за евентуални жертви\". \r\nСамолетът излетя в 8:38 местно време (съвпада с българското) от международното летище „Боле“ и  с него е \"загубен контакт\" шест минути по-късно в близост до град Бишофту, на около 60 км югоизточно от столицата. \r\nОт авиокомпанията заявиха, че ще изпратят персонал на мястото на произшествието, за да \"направи всичко възможно, за да помогне на службите за спешна помощ\". \r\nСъщо така ще бъде създаден информационен център за пътниците и специален телефонен номер за семейството и приятелите на хора, които може да са били на полета. \r\n„Боинг“ 737-800 MAX е същият тип самолет като индонезийския на Lion Air, който се разби през октомври миналата година, 13 минути след излитане от Джакарта. Тогава загинаха всичките 189 души на борда. \r\nПоследният голям инцидент с пътнически самолет на Етиопските авиолинии бе „Боинг“ 737-800, който се взриви във въздуха след излитане от Ливан през 2010 г, като тогава загинаха 83 пътници и седем  души екипаж.", "date": "2019.03.10", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/03/10/2632800/mvnr-kam-tozi-moment-nyama-danni-za-natsionalnostta-na-patnitsite-na-borda-na-katastrofiraliya-samolet-na-etiopian-earlayns.html", "text": "По данни на посолството ни в Адис Абеба към 11.45 ч. българско време няма информация за националността на пътниците на борда на катастрофиралия самолет на етиопската авиокомпания „Етиопиан ейрлайнс“. Това съобщиха от пресцентъра на  Министерството на външните работи  (МВнР). Посолството в Адис Абеба в сътрудничество с други посолства прави опити да придобие списъка на пътниците в катастрофиралия самолет, разбил се на път от Адис Абеба за столицата на Кения - Найроби.  \r\nПри необходимост от съдействие българските граждани могат да се свържат с посолството ни в Адис Абеба на телефон +25116610032 и дежурни  телефони в извънработно време: +251911252514; +251913069999.", "date": "2019.03.10", "title": "МВнР: Към този момент няма данни за националността на пътниците на борда на катастрофиралия самолет на „Етиопиан еърлайнс“"}
{"url": "http://www.focus-news.net/news/2019/03/10/2632818/sport-nevyana-vladinova-parva-v-mnogoboya-katrin-taseva-na-vtoro-myasto-v-lisabon.html", "text": "Невяна Владинова и Катрин Тасева заеха първите две места на международния турнир по художествена гимнастика в Лисабон, а Боряна Калейн и Татяна Воложанина са пета и шеста. \r\nНевяна Владинова затвърди доброто представяне от Гран при на Москва и събра 80.250 точки за многобоя, пише beautyinsport.com.  \r\nТасева игра много силно в първия ден с лента и бухалки и получи най-силните оценки на двата уреда. Калейн беше изключителна на топка и получи най-силната оценка в турнира. Воложанина игра с болки в рамото. \r\nТрета и четвърта в многобоя са Кахо Мнагава (Япония) и Юлияна Телегина (Израел). \r\nФиналите днес започват в 16 часа българско време и са комбинирани девойки и жени. На въже, топка и бухалки играят Цонева и Николова, а на лента Цонева и Илиева.", "date": "2019.03.10", "title": "Спорт: Невяна Владинова първа в многобоя, Катрин Тасева на второ място в Лисабон"}
{"url": "http://www.focus-news.net/news/2019/03/10/2632814/otets-stiliyan-hram-sveti-nikola-chernomorets-na-sirni-zagovezni-tryabva-da-se-prostim-edin-s-drug-za-da-mozhem-da-poemem-po-trudniya-pat-na-vyarata.html", "text": "На Сирни заговезни трябва да се простим един с друг, за да можем да поемем по трудния път на вярата. Това каза за  Радио „Фокус“ – Бургас  отец Стилиян от храм „Свети Никола“ в град Черноморец. По думите му на днешния ден трябва всички християни да изповядат прошката помежду си, за да могат да поемат по „пътя през пустинята на човешката душа“. „Това е денят, в който трябва да се пречистим и да вземем за пример онези достойни мъже и жени, които смело са изповядвали вярата си без страх. Може би неслучайно денят съвпада с почитането паметта на девойката Галина, която безстрашно е загинала в името на вярата си. Дано да съумеем по същия начин да повдигнем духа си и следвайки същия пример, да продължим с вярата напред във Великия пост, който всички се надявам да преминем“, каза още отецът. Той добави, че наближава времето, в което всеки ще трябва да се вгледа в себе си, да направи своята равносметка и да прецени дали може достойно да се нарече християнин. „Това е времето, в което трябва да се запитаме дали спазваме Божия закон или продължаваме да се увличаме по съблазните на съвременния свят“, допълни отец Стилиян. \r\nТой коментира също, че житията на света Галина, която се почита в днешния ден от Православната църква, и свети апостол Кодрат са взаимносвързани и не трябва да бъдат разглеждани поотделно. „Света Галина е една от великомъчениците, които не са се поколебали да дадат душата си за нашата православна вяра. Смело я е изповядвала и не се е поколебала да загуби живота в нейно име. Нейното житие не може да бъде разглеждано отделно от житието на други светии, които са пряко свързани с нея“, каза отец Стилиян и добави, че на днешния ден православната църква чества и деня на свети великомъченик Кодрат. „По времето на император Деций Траян (249 г. – 251 г.) са се водили силни гонения срещу християните, които тогава почти са успели да завладеят духовно Римската империя. Християните по онова време смело са изповядвали вярата си, за разлика от сега, и не са желали да участват в езическите ритуали, които е налагала тогавашната власт. Кодрат е бил съвременен апостол, който с Божието слово, успял да увлече в християнството множество хора, между които попаднала и една девойка от знатен род – Галина. Слушайки словото, тя станала убедена християнка. Случило се така обаче, че императорът дал разпореждане да се подновят гоненията срещу християните, с което целял да пречупи волята им. В град Никодимия той изпратил пристав, който трябвало да осъди публично всеки от тях. Тогава Кодрат казал: „Ние се наричаме християни“, което означава, че той е обединил в едно целия образ на тази група, в която се намирала и Галина. Съдията решил, че няма да може да се справи с тях по друг начин, освен с най-тежкото наказание – смърт“, каза още отецът. Той обясни, че римските граждани по онова време не били наказвани с разпъване на кръст, а посичани с меч. „Единственото спасение за Галина било да се откаже от вярата си и да поднесе дарове на чуждите богове.Тя обаче не се отказала от християнството и е загинала мъченически в негово име“, добави отец Стилиян. \r\nМария ПОПЧЕВА", "date": "2019.03.10", "title": "Отец Стилиян, храм „Свети Никола“ – Черноморец: На Сирни заговезни трябва да се простим един с друг, за да можем да поемем по трудния път на вярата"}
{"url": "http://www.focus-news.net/news/2019/03/10/2632815/kaloyan-pargov-bsp-sofiya-v-denya-na-spasyavaneto-na-balgarskite-evrei-tryabva-da-si-spomnim-vremenata-kogato-po-ulitsite-shestvashe-omrazata-i-da-ne-gi-dopuskame.html", "text": "В Деня на спасяването на българските евреи трябва да си спомним онези времена, когато по улиците шестваше омразата, и да не ги допускаме. Това каза пред журналисти лидерът на БСП – София Калоян Паргов на шествието по повод Деня на спасението на българските евреи, предаде репортер на  Агенция „Фокус“ . „Днес отбелязваме 76 години от спасяването на българските евреи и почитаме паметта на онези 11 343, които не успяхме да спасим и които загинаха  в лагерите на смъртта. Днес е дата в българската история, която ни напомня за онези страшни времена, когато по улиците и площадите шестваше кафявата чума, шестваше омразата“, заяви Паргов и посочи, че в днешно време трябва да помним тези страшни моменти от световната история и да не ги допускаме отново. „Защото за поредна години по улиците на София шестваше Луковмарш, който напомни за онези времена. И ние, социалистите и софийската организация на БСП, категорично се противопоставихме на тези антисемитистки, неофашистки и нацистки прояви“, коментира лидерът на БСП- София. „Бог да прости всички починали. И нека си спомним думите на Юлиус Фучик – „хора, бдете“. И аз мога да добавя – хора, помнете“, каза още той. \r\nЦветилена СИМЕОНОВА", "date": "2019.03.10", "title": "Калоян Паргов, БСП – София: В Деня на спасяването на българските евреи трябва да си спомним времената, когато по улиците шестваше омразата, и да не ги допускаме"}
{"url": "http://www.focus-news.net/news/2019/03/10/2632803/predsedatelyat-na-parlamenta-tsveta-karayancheva-spasyavaneto-na-balgarskite-evrei-dokazva-tsennostnata-sistema-na-nashiya-narod.html", "text": "Спасяването на българските евреи доказва ценностната система на нашия народ. Това каза председателят на Народното събрание Цвета Караянчева на отбелязването на Деня на спасението на българските евреи, предаде репортер на  Агенция „Фокус“ . „Много се вълнувам днес, защото преди 76 години се е случило нещо знаменателно, нещо, което доказва ценностната система на нашия народ. Защото днес освен, че почитаме паметта на жертвите от Холокоста – паметта на онези 11 хиляди евреи, които не можахме да спасим, ние сме щастливи, че успяхме да запазим 48 хиляди живота“, заяви Караянчева. Тя посочи, че толерантността и хуманността са качества, които българският народ продължава да възпитава у своите деца. „Много народи са водили битки с цената на множество жертви. А българският народ е спечелил своята битка, като е спасил над 48 хиляди човешки живота и това трябва да ни прави горди. И нека да отдадем своята почит на всички общественици, парламентаристи и български граждани, които са застанали като един, за да запазят своите съседи и приятели“, изтъкна председателят на парламента. Караянчева подчерта, че днес е ден, в който трябва да сведем глави и да окажем своята почит, но и ясно да се противопоставим на антисемитизма и на расизма. „Защото светът е глобален и много лошо дебне от всякъде. Но ако ние възпитаваме нашите деца да бъдат толерантни и да помнят, ние няма да погинем, светът няма да погине. И искам да завърша с една еврейска поговорка – ако спасим един човек, ние спасяваме целия свят“, каза още Цвета Караянчева.  \r\nЦветилена СИМЕОНОВА", "date": "2019.03.10", "title": "Председателят на парламента Цвета Караянчева: Спасяването на българските евреи доказва ценностната система на нашия народ"}
{"url": "http://www.focus-news.net/news/2019/03/10/2632805/kmetat-na-sofiya-yordanka-fandakova-balgarskiyat-narod-izbra-da-protegne-raka-na-svoite-evrei-za-da-spasi-tyah-i-sebe-si.html", "text": "Българският народ избра да протегне ръка на своите евреи, с които в хармония и разбирателство живееше векове наред. Изправи се, за да спаси тях, но и себе си. Това каза кметът на София Йорданка Фандъкова на шествието по повод Деня на спасението на българските евреи, предаде репортер на  Агенция „Фокус“ . „Да възпре изтреблението и да докаже на Европа и света, че чудеса стават - там, където има дори и един, който се възправя срещу злото“, заяви тя. „Днес преминахме заедно по улиците на нашия, древeн и млад град, София, за да отбележим едно събитие, което в най-пълна степен заслужава да бъде наречено историческо“, коментира кметът и изтъкна, че 10 март е паметен ден в българската история и летописа на София. „В дните, които светът нарече Холокост, дни на смърт и погибел, един древен и достоен народ избра да изпълни своя дълг на човечност, милосърдие и състрадание. Да докаже, че премъдростта Божия, изтъкана от вяра, надежда и любов, не са празни думи. Че тези универсални ценности живеят в сърцата и душите, направляват делата и се предават поколение след поколение в името на доброто“, заяви Йорданка Фандъкова. „А когато се възправи цял един народ, тогава се извършва и чудото на спасението“, допълни тя. „Почитаме и мъчениците от близо и далеч, които не бяха спасени, но чиято гибел днес ни задължава да помолим за прошка и да бъдем по-бдителни от всякога. Да помним онова време и да не допускаме да покълнат семена на омраза“, посочи кметът. „Поклон пред паметта на спасителите, поклон пред жертвите и мъчениците и нека докажем днес заедно – спасените, техните потомци и потомците на спасителите, че силата на доброто и мира побеждава, за да е по-добър света“, призова Йорданка Фандъкова. \r\nЦветилена СИМЕОНОВА", "date": "2019.03.10", "title": "Кметът на София Йорданка Фандъкова: Българският народ избра да протегне ръка на своите евреи- за да спаси тях и себе си"}
{"url": "http://www.focus-news.net/news/2019/03/10/2632820/ministar-nikolina-angelkova-skoro-shte-predstavim-predlozhenie-za-podpomagane-na-chartarnite-poleti-kam-balgariya.html", "text": "Съвсем скоро предстои да представим детайли по предложение за подпомагане на чартърните полети, така че да се привлекат повече полети към България. Проучваме практиките на нашите партньори, които се явяват и наши конкуренти в някои сектори. Това каза министърът на туризма Николина Ангелкова в предаването „Неделя 150“ по  БНР . „Смятам, че ще успеем да предложим едно изключително добро и работещо решение. Максимално скоростно работим по тази тема, за да можем да бъдем конкурентоспособни на държавите, които не са членки на ЕС. Буквално борбата в момента е за всеки един турист. Конкуренцията в сектора е много голяма“, подчерта Николина Ангелкова. Тя изтъкна, че 8,4 млрд. лв. са приходите от туризъм за миналата година. „Преките и непреките приходи от туризъм формират към 12% от Брутния вътрешен продукт на страната“, посочи тя и допълни, че това показва, че туризмът е един от основните сектори на икономиката ни. „Ранните записвания към момента сочат между 15 и 25% спад на руските туристи в страната ни“, отчете ресорният министър. По думите ѝ се предприемат различни мерки, за да се промени тази прогноза. По въпроса за туристическите визи и сложния начин за получаването им, министърът заяви, че се работи активно в тази насока. Тя подчерта, че в Русия работят 59 изнесени визови центъра. Обсъждат се и възможностите за издаване на многократни туристически визи както за руските, така и за турските туристи. „Водим разговори в тази посока. Надявам се, спазвайки изискванията на европейското законодателство, да се опитаме допълнително да облекчим издаването на визи“, коментира министър Ангелкова. „Прави се икономически анализ по отношение на възможността за превоз на туристи с техните леки автомобили чрез фериботната линия Бургас-Новоросийск“, уточни тя. Министърът на туризма съобщи още, че за последните 3-4 години има ръст на немските туристи с 39%. За миналата година те са достигнали почти 900 хил. „Работи се и в посока привличане на интереса на немските здравни каси към възможностите да изпращат у нас техни пациенти за рехабилитация и лечение, допълни тя. „Имаме изключително фокусиране и целева реклама по отношение и на пазарите Полша, Чехия, Словакия, Унгария, Великобритания, Румъния, Северна Македония, Турция  и Гърция“, посочи Ангелкова. По думите ѝ съседните ни страни носят около 4-4,5 млн. туристи от общия поток. Тя каза още, че се работи и за привличане на туристи от далечни пазари. Министърът отчете, че при изминаващия зимен сезон се наблюдава лек спад от около 3% в сравнение с миналата година. „За месеците декември и януари има спад на дошлите от Турция в рамките на 17%. Има лек спад и при гръцките туристи“, посочи Николина Ангелкова.", "date": "2019.03.10", "title": "Министър Николина Ангелкова: Скоро ще представим предложение за подпомагане на чартърните полети към България"}
{"url": "http://www.focus-news.net/news/2019/03/10/2632822/kardzhali-na-gkpp-makaza-trafikat-e-intenziven-na-vlizane-v-stranata.html", "text": "На ГКПП \"Маказа\" на българо-гръцката граница трафикът е интензивен на вход в страната, по данни към 13.00 часа. Това съобщиха от  Главна дирекция \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2019.03.10", "title": "Кърджали: На ГКПП \"Маказа\" трафикът е интензивен на влизане в страната"}
{"url": "http://www.focus-news.net/news/2019/03/10/2632817/pazardzhik-praznichen-ogan-po-traditsiya-shte-bade-zapalen-po-sluchay-sirni-zagovezni-vav-velingrad.html", "text": "Празничен огън по традиция ще бъде запален по случай Сирни заговезни във Велинград, съобщиха от  Общината . Характерен обичай във Велинград на този празник е запалването на огън, наричан Сирнишки или Гаганица. Тази година ритуалите и в кварталите на града ще започнат от 19.00 часа. В квартал „Каменица“, с празнична програма на съставите при Народно читалище „Васил Левски 1904“, празничният огън ще бъде запален в махала „Орището”, а в квартал „Чепино“ - пред хотел „Клептуза“, с участието на оркестър „Якоруда”.  \r\nОбщина Велинград напомня на всички граждани, че нерегламентираното изгаряне на автомобилни гуми, отработени масла и синтетични материали е забранено. При горенето им се отделят вредни емисии с висока концентрация на диоксини и фурани, което води до значително замърсяване на атмосферния въздух.", "date": "2019.03.10", "title": "Пазарджик: Празничен огън по традиция ще бъде запален по случай Сирни заговезни във Велинград"}
{"url": "http://www.focus-news.net/news/2019/03/10/2632826/ria-novosti-v-stokholm-se-e-vzrivil-avtobus-nikoy-ne-e-postradal.html", "text": "Автобусът се запали след експлозия в центъра на Стокхолм в неделя, няма данни за жертви и пострадали, съобщават шведските медии, цитирани от  РИА Новости . \r\nСпоред полицията по време на инцидента в автобуса не е имало  пътници. Посочено е, че автобусът се е движел на природен газ. Експлозията е станала в 11:25 часа местно време (12:25 часа българско време). За момента полицията не разглежда случая като престъпление.  Юлиян Марков", "date": "2019.03.10", "title": "РИА Новости: В Стокхолм се е взривил автобус, никой не е пострадал"}
{"url": "http://www.focus-news.net/news/2019/03/10/2632819/sofiya-priklyuchi-shestvieto-po-povod-denya-na-spasenieto-na-balgarskite-evrei.html", "text": "Приключи шествието по повод Деня на спасението на българските евреи, предаде репортер на  Агенция „Фокус“ . В инициативата, организирана от Столична община и Организация на евреите в България \"Шалом\", взеха участие председателят на парламента Цвета Караянчева, вицепремиерът и министър на външните работи Екатерина Захариева, кметът на София Йорданка Фандъкова, зам.-кметът на София доц. д-р Тодор Чобанов, председателят на ПГ на ГЕРБ Цветан Цветанов, лидерът на БСП – София Калоян Паргов, народни представители, еврейска делегация, посланици, дипломати и десетки български граждани. Всички те преминаха хванати за ръка от църквата „Света София“, през пл. „Народно събрание“ до Паметника на спасението в парковото пространство между Народното събрание и Националната художествена академия, където се проведе официална церемония и бяха положени венци и цветя. Паметта на загиналите 11 хиляди евреи беше почетена с минута мълчание и свеждане на глава.  \r\nЦветилена СИМЕОНОВА", "date": "2019.03.10", "title": "София: Приключи шествието по повод Деня на спасението на българските евреи"}
{"url": "http://www.focus-news.net/news/2019/03/10/2632813/afp-nyama-otseleli-v-samoletnata-katastrofa-v-etiopiya.html", "text": "Няма оцелели в самолетната катастрофа в Етиопия, предава  AFP .  \r\nСамолет на Етиопските авиолинии „Боинг“ 737-800 се разби в неделя сутринта след излитане  от Адис Абеба за Найроби със 149 пътници и осем души екипаж на борда, съобщиха от авиокомпанията. \r\nАвиокомпанията заяви, че \"операции по издирване и спасяване са в ход и нямаме потвърдена информация за оцелелите или за евентуални жертви\". \r\nСамолетът излетя в 8:38 местно време (съвпада с българското) от международното летище „Боле“ и  с него е \"загубен контакт\" шест минути по-късно в близост до град Бишофту, на около 60 км югоизточно от столицата. \r\nОт авиокомпанията заявиха, че ще изпратят персонал на мястото на произшествието, за да \"направи всичко възможно да помогне на службите за спешна помощ\". \r\nСъщо така ще бъде създаден информационен център за пътниците и специален телефонен номер за семейството и приятелите на хора, които може да са били на полета. \r\n„Боинг“ 737-800 MAX е същият тип самолет като индонезийския на Lion Air, който се разби през октомври миналата година, 13 минути след излитане от Джакарта. Тогава загинаха всичките 189 души на борда. \r\nПоследният голям инцидент с пътнически самолет на Етиопските авиолинии бе „Боинг“ 737-800, който се взриви във въздуха след излитане от Ливан през 2010 г, като тогава загинаха 83 пътници и седем  души екипаж.  Юлиян Марков", "date": "2019.03.10", "title": "AFP: Няма оцелели в самолетната катастрофа в Етиопия"}
{"url": "http://www.focus-news.net/news/2019/03/10/2632823/ministar-nikolina-angelkova-provede-v-moskva-rabotna-sreshta-sas-sergey-krivonosov-deputat-ot-darzhavnata-duma-zam-predsedatel-na-komiteta-po-fizicheska-kultura-sport-i-turizam.html", "text": "Министърът на туризма Николина Ангелкова проведе работна среща със Сергей Кривоносов, депутат от Държавната Дума, зам.-председател на Комитета по физическа култура, спорт, туризъм и въпросите на младежта, председател на подкомитета по туризъм. Това съобщиха от пресцентъра на  Министерството на туризма . Двамата се срещнаха в рамките на посещение на българския министър в Русия, по време на международната туристическа борса Интурмаркет 2019. \r\nРусия е сред най-важните пазари за българския туризъм и ние полагаме последователни усилия за гарантиране на най-добрите условия за руските туристи и руските туроператори, предлагащи България като приоритетна дестинация, каза министър Ангелкова. Тя посочи, че  по време на посещението на министър-председателя на Руската федерация Дмитрий Медведев у нас беше подписана двугодишна Програма за съвместни действия в областта на туризма между Министерството на туризма на Република България и Министерството на икономическото развитие на Руската федерация.  \r\nМинистърът обясни още, че двата основни продукта на които се набляга са културно-историческия туризъм и развитието на детските лагери. Имаме над 1850 фестивала- местни, регионални и от национално значение. Участието във фестивали допълнително насърчават пътуванията на граждани от федерацията, каза още тя.   \r\nРеализирането на проект за ферибот ще увеличи броя на туристите между двете държави, изтъкна Сергей Кривоносов. Двамата се обединиха около мнението, че круизният туризъм има важно място сред продуктите и затова трябва да се насочат усилия за популяризирането му.  \r\nЩе се работи активно за задълбочаване на сътрудничеството между българската и руската черноморски организации, заяви министър Ангелкова и посочи още, че това би имало допълнителен положителен ефект за развиете на туризма в двете страни.", "date": "2019.03.10", "title": "Министър Николина Ангелкова проведе в Москва работна среща със Сергей Кривоносов, депутат от Държавната Дума, зам.-председател на Комитета по физическа култура, спорт и туризъм"}
{"url": "http://www.focus-news.net/news/2019/03/10/2632821/korneliya-ninova-bsp-dnes-imame-povod-da-se-gordeem-kato-balgari-predi-76-godini-davame-na-sveta-primer-za-smelost-chovechnost-i-zaednost.html", "text": "Днес имаме повод да се гордеем като българи. На този ден преди 76 години ние даваме на света пример за смелост, човечност и заедност. Лекари, учители, духовници, общественици, интелектуалци, политици, хиляди будни българи спасяват българските евреи. Ние показваме силата на общество, застанало твърдо срещу несправедливостта и злото. Това написа председателят на БСП Корнелия Нинова в социалната мрежа \"Фейсбук\", съобщиха от пресцентъра на  партията . \"Нека пазим този спомен, да се гордеем като българи и да бдим мракобесието на фашизма никога да не се повтаря\", призовава Нинова.", "date": "2019.03.10", "title": "Корнелия Нинова, БСП: Днес имаме повод да се гордеем като българи - преди 76 години даваме на света пример за смелост, човечност и заедност"}
{"url": "http://www.focus-news.net/news/2019/03/10/2632830/gabrovo-dve-postroyki-sa-izgoreli-pri-pozhari-na-teritoriyata-na-oblastta.html", "text": "Две постройки са изгорели при пожари на територията на област Габрово през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Малко преди 14.00 часа вчера е получено съобщение за пожар в селскостопанска постройка в севлиевското село Селище, община Севлиево. Постройката е изгоряла напълно. В гасенето на пожара са участвали един противопожарен автомобил и трима пожарникари. В 14.20 часа е получен сигнал за горяща паянтова постройка на ул. „Тотю Иванов” в Габрово. Пламъците са я унищожили напълно. В гасенето на пожара са участвали един противопожарен автомобил и четирима пожарникари. \r\nПрез изминалото денонощие пожарникарите от областта са гасили и пет пожара в сухи треви и храсти. \r\nНадежда КРЪСТЕВА", "date": "2019.03.10", "title": "Габрово: Две постройки са изгорели при пожари на територията на областта"}
{"url": "http://www.focus-news.net/news/2019/03/10/2632824/reuters-patnitsi-ot-33-darzhavi-e-imalo-na-borda-na-katastrofiraliya-v-etiopiya-samolet.html", "text": "Пътници от 33 държави е имало на борда на катастрофиралия в Етиопия самолет, предава  Reuters , като се позовава на етиопски източници. \r\nЗасега не се представя по-конкретна информация.  \r\nЕтиопските авиолинии да най-големият африкански превозвач. Авиокомпанията е поръчала 30 самолета от модела „Боинг“ 737-800 като този, който е катастрофирал. Доставката им е започнала през юли миналата година, като досега са доставени няколко броя. Катастрофиралият самолет е бил доставен преди четири месеца през ноември 2018. \r\nНа 29 октомври миналата година самолет от същия модел на индонезийската авиокомпания Lion Air катастрофира в морето малко след излитане от Джакарта, като тогава стана ясно, че самолетът е създавал проблеми и преди това. Индонезийският самолет също беше на по-малко от една година.   Юлиян Марков", "date": "2019.03.10", "title": "Reuters: Пътници от 33 държави е имало на борда на катастрофиралия в Етиопия самолет"}
{"url": "http://www.focus-news.net/news/2019/03/10/2632829/blagoevgrad-priklyuchi-protestat-v-podkrepa-na-otets-angel-kochev-pred-hram-uspenie-bogorodichno-v-petrich.html", "text": "Приключи протестът в подкрепа на отец Ангел Кочев, провел се пред храм „Успение Богородично“ в Петрич, предаде репортер на  Радио „Фокус“ – Пирин . За втора поредна неделя жителите на общината отказаха да влязат на неделната служба, тъй като не са съгласни с освобождаването на свещеника от поста архиерейски наместник и заместването му с нов – отец Павел. Протестът тази неделя бе мирен за разлика от миналата седмица, когато се стигна до стълкновение между свещеници и протестиращи. \r\nЛивия НИНОВА", "date": "2019.03.10", "title": "Благоевград: Приключи протестът в подкрепа на отец Ангел Кочев пред храм „Успение Богородично“ в Петрич"}
{"url": "http://www.focus-news.net/news/2019/03/10/2632832/zoran-zaev-samo-pomireno-obshtestvo-shte-donese-stabilna-i-prosperirashta-darzhava.html", "text": "Само помирено общество ще донесе стабилна и просперираща държава, заяви македонският премиер Зоран Заев по случай Сирни Заговезни-денят за прошка, цитиран от скопския телевизионен канал  ”TB 21” . \r\n\"Днешният ден, Прошка, ни учи, че основните изрази на суетата и на зависимостта от нея са разделението  и омразата. \r\nДнешният празник на прошката и помирението е шанс да се направи стъпка, за да разбие тази крепост пред общото ни бъдеще. \r\nПризоваваме се да следваме пътя на единството и взаимното разбирателство в интерес на всички граждани на страната ни. \r\nПодадохме ръка за помирение с всички наши съседи. Да подадем  ръка и у дома като ценност, която е характерна за големите народи и нации. Нека го направим още един подвиг от всички нас, за всички нас. \r\nНека приключим, нека оставим политиката на разделение и предизвикването на конфликти които разделят хората на \"наши\" и \"ваши“ в миналото . Да се стремим да разговаряме с различните, с другите, да изслушваме събеседниците и се опитваме да разберем техните виждания, дори когато не сме съгласни с тях. \r\nСамо мирно общество, което обединява разнообразието от различия, ще донесе стабилна и просперираща държава за всички наши граждани.  Юлиян Марков", "date": "2019.03.10", "title": "Зоран Заев:  Само помирено общество ще донесе стабилна и просперираща държава!"}
{"url": "http://www.focus-news.net/news/2019/03/10/2632833/bisera-borisova-psiholog-realna-e-zaplahata-za-psihikata-i-fizikata-na-detsata-ot-igri-podobni-na-momo-i-sin-kit.html", "text": "Реална е заплахата за психиката и физиката на децата от игри, подобни на „Момо“ и „Син кит“. Това каза за  Радио „Фокус“ – Пирин  психологът Бисера Борисова. Според нея всяка подобна интервенция оказва влияние на подрастващите. „Родителите трудно контролират децата си, тъй като говорим за едно дигитално поколение, което от съвсем малко свиква с игри, използването на телефони и като цяло с интернет. Говорим за това, че от много малка възраст те вече „живеят“ във виртуалното пространство. Всичко това обаче трябва да се разглежда като отговорност на родителите, защото децата, особено в ранната си възраст, нямат изградена ценностна система. Те не знаят кое е добро и кое е лошо за тях, кое им вреди“, коментира Борисова. Тя добави, че родителите трябва да бъдат внимателни.  \r\n„Според мен има как родителите да контролират децата си и, ако не могат да го направят сами, тогава нека се обърнат към специалист за съвет. Важно е родителите да внимават какво правят техните деца в интернет. Да, не могат да ги лишат от това, но могат поне да следят с какво се занимават. Това вече е отговорност на възрастния човек“, подчерта Борисова. Тя допълни, че децата са податливи към подобни игри, защото по-голяма част от времето си прекарват във виртуалния свят. „Сякаш вече не могат да живеят без телефони, интернет и така нататък – все неща, към които посягат още от много ранна възраст. Те не само, че гледат различни неща в интернет, но и играят различни игри. Например в моята практика имах пациент - дете на 2 години и половина, което поради непрекъснато употреба на различни условия бе станало по-нервно“, заяви Борисова. Тя отбеляза, че това е накарало родителите да потърсят помощ от специалист. „Затова е много важно родителя да бъде наясно, че не може да се лиши детето си от досег с технологиите, но поне трябва да е наясно с нещата, които се случват, и с това какво точно правят техните деца“, уточни Борисова. \r\nЛивия НИНОВА", "date": "2019.03.10", "title": "Бисера Борисова, психолог: Реална е заплахата за психиката и физиката на децата от игри, подобни на „Момо“ и „Син кит“"}
{"url": "http://www.focus-news.net/news/2019/03/10/2632825/vasiliy-marinkovski-yugozapadno-darzhavno-predpriyatie-mobilizirame-ekipi-vav-vrazka-s-paleneto-na-t-nar-sirnishki-ognyove.html", "text": "Югозападно държавно предприятие (ЮЗДП) ще има мобилизирани екипи във връзка с паленето на т. нар. Сирнишки огньове. Това каза за  Радио „Фокус“ – Пирин  инж. Василий Маринковски, началник на отдел „Опазване, превенция и защита на държавните горски територии и ползване на дървесина” в ЮЗДП. Той подчерта, че паленето на огньове на Сирни заговезни е сериозен проблем от много години. „Апелът ми е винаги, когато се борави с огън на открито, да се има предвид, че опасността от разрастването на пожар при по-силен вятър е реална. Тогава, освен че могат да бъдат нанесени щети по горите, има опасност и от нанасяне на щети върху собствеността на жителите на съответните населени места“, заяви инж. Маринковски. Той припомни, че за палене на огньове в районите на горските територии, както и на необозначените за това местам се налагат финансови глоби в размер на 500 лева. \r\nЛивия НИНОВА", "date": "2019.03.10", "title": "Василий Маринковски, Югозападно държавно предприятие: Мобилизираме екипи във връзка с паленето на т. нар. Сирнишки огньове"}
{"url": "http://www.focus-news.net/news/2019/03/10/2632828/vitseprezidentat-iliyana-yotova-istoriyata-za-spasyavaneto-na-balgarskite-evrei-nosi-poslanie-kam-vsichki-neumorno-da-presledvame-mira.html", "text": "Историята за спасяването на българските евреи носи послание към всички неуморно да преследваме мира. Това написа вицепрезидентът Илияна Йотова в страницата си в социалната мрежа  „Фейсбук“ . \r\n„Днес мастилото на антисемитизма не е изсъхнало. Вирусът на ненавистта и отчуждението върлуват сред нас. В тях се крие съвременният фашизъм, както ни посочи Умберто Еко. Историята за спасяването на българските евреи носи послание към всички нас неуморно да преследваме мира – между държавите, между народите, между отделните личности“, посочва Йотова. „В най-мракобесните времена в съвременна Европа, в разгара на масовото изтребление на евреи моята страна България написа едни от най-светлите страници от българската история. Като никоя друга европейска държава тя съумя да защити своето еврейско население. Благодарение на съвместните усилия на Българската православна църква, на водещи политици и интелектуалци, на смелостта на обикновените хора, България извърши хуманен подвиг и успя да спаси своите над 48 хил. евреи. \"Българската земя ражда човеци\" – в тези думи на спасени български евреи се крие силата на това дело“, се посоча още в публикацията на вицепрезидента. „Най-тежкият урок, който ни даде Холокостът, е никога повече да не стоим безмълвни пред деяния срещу човешките права, основно и неизменно от които е правото на живот, на достоен живот. Благодаря на българската общност, на генералния консул на България в Лос Анджелис Веселин Вълчев и на всички, съпричастни към възпоменателните плочи, които поставихме по време на работното ми посещение в САЩ. Откриването на плочите се състоя в присъствието на представители на българската общност и наследници на оцелели от Холокоста“, заявява още Йотова.", "date": "2019.03.10", "title": "Вицепрезидентът Илияна Йотова: Историята за спасяването на българските евреи носи послание към всички неуморно да преследваме мира"}
{"url": "http://www.focus-news.net/news/2019/03/10/2632827/mvnr-nyama-danni-za-zaginali-balgarski-grazhdani-na-borda-na-katastrofiraliya-samolet-na-etiopian-earlayns.html", "text": "По информация на българското посолство в Адис Абеба към 13.30 ч. българско време няма данни за загинали български граждани на борда на катастрофиралия самолет на „Етиопиан Еърлайнс“. Това съобщиха от  Министерството на външните работи  (МВнР). \r\nПосолството ни в Етиопия в сътрудничество с други посолства прави опити да придобие списъка на пътниците в катастрофиралия самолет, но досега такъв не е предоставен. Посолството ни е в контакт с местните власти и следи ситуацията. По непотвърдени официално данни на борда на самолета, разбил се на път от Адис Абеба за столицата на Кения – Найроби, е имало пътници от 33 националности.  \r\nПо информация на Ситуационния център на Европейската служба за външна дейност няма загинали сред служителите на Делегацията на ЕС в Африканския съюз, Делегацията на ЕС в Етиопия, както и на службите на  Специалния представител на ЕС, на Европейската инвестиционна банка и Европейската гражданска защита и европейски операции за хуманитарна помощ. Няма загинали и сред служителите на мисиите на ЕС в Сомалия - гражданската мисия за изграждане на капацитет EUCAP и военната мисия в подкрепа на обучението на силите за сигурност EUTM. \r\nПри необходимост от съдействие българските граждани могат да се свържат с посолството ни в Адис Абеба на телефон  +25116610032 и дежурни  телефони в извънработно време: +251911252514; +251913069999. \r\nЛетището в Адис Абеба обяви горещи телефонни линии при кризисна ситуация: + 251115178733, +251115174735, +251115174100 и телефони за всякаква необходима информация: + 251115178945, +251115178987,+251115178231, +251115178558.", "date": "2019.03.10", "title": "МВнР: Няма данни за загинали български граждани на борда на катастрофиралия самолет на „Етиопиан Еърлайнс“"}
{"url": "http://www.focus-news.net/news/2019/03/10/2632831/goran-stefanov-etnograf-na-sirni-zagovezni-v-strandzha-se-e-prigotvyala-banitsa-po-koyato-momite-sa-gadaeli-za-svoya-lyubim.html", "text": "На Сирни заговезни в Странджа се е приготвяла баница, по която момите са гадаели за своя любим. Това каза за  Радио „Фокус“ – Бургас  етнографът Горан Стефанов. По думите му обичаите, характерни за Странджанския регион около Сирни заговезни, са много. „Денят се нарича Прошкин ден или Прошки и се случва в последната неделя от т.нар. „блажен период“. Семействата са се събирали и обикновено са приготвяли баница. Момите са взимали своя залък от нея, който нощем са слагали под възглавниците си, за да могат да сънуват своя любим или този, който ще ги залюби. Вечерта всички се прощават“, обясни етнографът. Той добави, че традицията на Сирни заговезни след това продължава с обичая „хамкане“. „Най-възрастната жена взима един конец, на който завързва парче бяла халва и започва да го върти. Децата се опитват да захапят парчето, като това от тях, което успее, ще бъде здраво през цялата година. Същият обичай се повтаря след това, като този път се използва яйце, а след това и сирене“, каза още Стефанов. \r\nМария ПОПЧЕВА", "date": "2019.03.10", "title": "Горан Стефанов, етнограф: На Сирни заговезни в Странджа се е приготвяла баница, по която момите са гадаели за своя любим"}
{"url": "http://www.focus-news.net/news/2019/03/10/2632840/veliko-tarnovo-kompleksnite-onkotsentrove-shte-poluchat-dopalnitelno-finansirane.html", "text": "Комлексните онкологични центрове в България също ще получат допълнително финансиране от Министерството на здравеопазването, както това бе прието за общинските болници. Това стана ясно след работна среща между кмета на Велико Търново и председател на Сдружението на общините Даниел Панов и здравния министър Кирил Ананиев, съобщиха от пресцентъра на  общината . До 21 март всички онкоцентрове трябва да представят анализ и в зависимост от това министерството ще определи възможностите за подкрепа. Въпросът бе поставен от Асоциацията на онкологичните болници и от Националното сдружение на общините. \r\nДаниел Панов коментира, че инвестициите в образователната и здравната инфраструктура са ключови, за да вървят един град и една община напред. „В сферата на образованието това вече се случва с модернизирането на детските градини и училищата, с ръста на възнагражденията. Този модел трябва да бъде мултиплициран и в здравната система”, посочи Панов.", "date": "2019.03.10", "title": "Велико Търново: Комплексните онкоцентрове ще получат допълнително финансиране"}
{"url": "http://www.focus-news.net/news/2019/03/10/2632839/ivaylo-gotsev-obshtina-simitli-10-mesta-shte-bade-kapatsitetat-na-tsentara-za-nastanyavane-ot-semeen-tip-koyto-shte-otkriem-v-selo-zheleznitsa-po-programata-krasiva-balgariya.html", "text": "10 места ще бъде капацитетът на Центъра за настаняване от семеен тип, който ще открием в село Железница по програмата „Красива България“. Това каза за  Радио „Фокус“ – Пирин  Ивайло Гоцев, ръководител на Социалното звено към Община Симитли. Той отбеляза, че за тях съответно, съгласно стандартите и критериите за база, трябва да бъдат обособени самостоятелни стаи. „В тях ще бъдат настанявани максимум по двама души. Освен това трябва да бъдат изградени терапевтични зали, столова, кабинети за индивидуални занимания. Между другото в Община Симитли вече имаме изградена такава услуга, която е с капацитет 15 лица. Тоест имаме опита, който ни е нужен. Към момента единствените трудности, които срещаме са свързани с специалистите, но мисля, че имаме достатъчно практика, която няма да ни позволи да се забавим и ще разкрием услугата в максимално кратки срокове“, каза още Гоцев.  \r\nТой добави, че потребността от подобен вид услуги е много голяма. „Според последните анализи на Агенция „Социално подпомагане“, търсенето на тези услуги се увеличава, както и целевата група, а и за съжаление хората с увреждания. Тоест нараства броя на търсещите подобен вид подкрепа, която да бъде специализирана, тъй като не може да бъде предоставяна в домашни условия. Така, че в общи линии затова ѝ искаме нещата да се случат максимално бързо, като се надявам, че до края на годината ще успеем да настаним първите лица“, отбеляза Гоцев. Той подчерта, че Центърът за настаняване от семеен тип ще бъде целодневна услуга, тоест ще се предоставя 24 часа. „Тя е от резидентен тип, което ще рече, че се създава база, която да е максимално близка до семейната среда, за да може настанените лица да се чувстват добре. Ще има медицински лица, социални работници, психолози, трудотерапевти, помощен персонал – санитари, хигиенисти и така нататък. Тоест ще бъде осигурено всичко, което е необходимо, за да могат лицата да получат адекватна помощ и подкрепа“, уточни Гоцев. \r\nЛивия НИНОВА", "date": "2019.03.10", "title": "Ивайло Гоцев, Община Симитли: 10 места ще бъде капацитетът на Центъра за настаняване от семеен тип, който ще открием в село Железница по програмата „Красива България“"}
{"url": "http://www.focus-news.net/news/2019/03/10/2632835/d-r-iliya-valev-etnolog-harakteren-za-sirni-zagovezni-e-obichayat-hamkane.html", "text": "Характерен за Сирни заговезни е обичаят „хамкане“. Това каза за  Радио „Фокус“-Велико Търново  д-р Илия Вълев, етнолог в Регионалния исторически музей във Велико Търново. Той посочи, че на конец се връзва халва или яйце и бабата или майката залюлява конеца, като децата се стремят да уловят халвата или яйцето само с уста, без да използват ръцете си. „Приема се, че който успее да хване халвата, ще бъде късметлия. Впоследствие този конец се запалва и се наричат имената на децата и семейството. Когато започва да гори по специфичен начин, започва да се тълкува каква ще бъде годината за този човек. Това са и магически обредни дейности от старата народна традиция“, отбеляза д-р Вълев. \r\nПо думите му много важен обичай на Сирни заговезни е и Неделя на всеопрощението. Тогава се взима прошка. „По този начин се подготвяме за Великия пост, смиряваме своята душа и искаме прошка от своите близки. Тази прошка се иска както след вечерната служба в църковния храм, така и вкъщи, в семейството“, отбеляза д-р Вълев. \r\nНадежда КРЪСТЕВА", "date": "2019.03.10", "title": "Д-р Илия Вълев, етнолог: Характерен за Сирни заговезни е обичаят „хамкане“"}
{"url": "http://www.focus-news.net/news/2019/03/10/2632834/premierat-boyko-borisov-da-si-spomnim-zabelezhitelniya-akt-na-geroizam-na-obyavilite-se-protiv-otnemaneto-na-grazhdanski-prava-na-evreyskoto-naselenie-na-balgariya.html", "text": "Отбелязваме 76 години от спасяването на българските евреи и почитаме Деня на жертвите на Холокоста. Нека на този ден си спомним забележителния акт на героизъм на Димитър Пешев, Екзарх Стефан, пловдивския митрополит Кирил и всички български интелектуалци, политици и общественици, обявили се против отнемането на граждански права на еврейското население на България. Това написа премиерът Бойко Борисов в социалната мрежа  „Фейсбук“ .", "date": "2019.03.10", "title": "Премиерът Бойко Борисов: Да си спомним забележителния акт на героизъм на обявилите се против отнемането на граждански права на еврейското население на България"}
{"url": "http://www.focus-news.net/news/2019/03/10/2632838/ministar-predsedatelyat-boyko-borisov-izprati-saboleznovatelna-telegrama-do-premiera-na-etiopiya-abiy-ahmed.html", "text": "Министър-председателят Бойко Борисов изпрати съболезнователна телеграма до премиер-министъра на Федерална демократична република Етиопия Абий Ахмед по повод трагедията със самолета на Етиопската авиокомпания. Това съобщиха от  правителствената информационна служба . „С огромна покруса узнах за трагичния инцидент със самолета на Етиопската авиокомпания, отнел 157 невинни живота. Тази ужасна новина дълбоко ни разтърси“, пише българският министър-председател на етиопския си колега. „Моля приемете моето най-искрено съчувствие във връзка с този нелеп инцидент и безвъзвратната загуба на толкова много невинни човешки жертви“, посочва още премиерът Борисов. „Изразявам своите най-дълбоки съболезнования на семействата на загиналите, във връзка с тяхната непоправима загуба, както и на правителството на ФДР Етиопия в този тежък момент - искрена съпричастност и пълна солидарност“, пише още министър-председателят Борисов.", "date": "2019.03.10", "title": "Министър-председателят Бойко Борисов изпрати съболезнователна телеграма до премиера на Етиопия Абий Ахмед"}
{"url": "http://www.focus-news.net/news/2019/03/10/2632844/pazardzhik-zapochva-remont-na-patya-velingrad-selo-draginovo.html", "text": "Започва ремонт на пътя Велинград - село Драгиново, съобщи за  Радио „Фокус“ – Пазарджик  Бояна Кирилова от Община Велинград. Тя обясни, че от 11.00 часа на 11 март с полагане на първа копка официално ще бъде поставено началото на ремонта. Церемонията ще се спроведе на кръстовището за квартал „Каменица“ във Велинград. „Цялостното асфалтиране е финансирано от Държавен фонд „Земеделие“, с който кметът на община Велинград подписа договор за безвъзмездна финансова помощ от Програмата за развитие на селските райони 2014-2020 година“, уточни Кирилова. \r\nВаня НИКОЛОВА", "date": "2019.03.10", "title": "Пазарджик: Започва ремонт на пътя Велинград - село Драгиново"}
{"url": "http://www.focus-news.net/news/2019/03/10/2632843/ministar-nikolina-angelkova-predstoi-podpisvane-na-sporazumenie-s-altayskiya-kray-za-satrudnichestvo-v-turizma.html", "text": "Предстои подписване на споразумение за сътрудничество в областта на туризма с Алтайския край. Това заяви министърът на туризма Николина Ангелкова при разговорите си с Павел Владимирович Дитятев, зам.-председател на правителството на Алтайския край и министър на икономическото развитие и с Евгений Виталиевич Дешевих, началник на Управлението за развитие на туризма и курортното дело, съобщиха от пресцентъра на  Министерството на туризма . Те се срещнаха в рамките на работното посещение на българския министър в Русия, по време на международната туристическа борса Интурмаркет 2019. В момента се водят преговори и уточняват детайлите по документа.  \r\nРаботи се и по организация на форум, насочен към здравния туризъм, информира министър Ангелкова. Това е сфера, в която може много активно да си партнираме с Алтайския край. Руските туристи най-често посещават България през лятото и основно на морето, страната ни обаче е известна и с културно-исторически и зимен туризъм. Министърът посочи още, че може да се разработят съвместни културни- исторически маршрути, които да допринесат за увеличаване на пътуванията.  \r\nПредставителите на Алтайския край заявиха, че имат интерес към инвестиции в сферата на туризма в България. Те посочиха, че са запознати с богатата ни култура и множеството исторически паметници, които са под закрила на ЮНЕСКО.", "date": "2019.03.10", "title": "Министър Николина Ангелкова: Предстои подписване на споразумение с Алтайския край за сътрудничество в туризма"}
{"url": "http://www.focus-news.net/news/2019/03/10/2632845/veliko-tarnovo-negodni-pestitsidi-shte-badat-premahnati-ot-sklada-za-sahranenie-v-dolna-oryahovitsa-i-obezvredeni.html", "text": "Негодни и излезли от употреба пестициди ще бъдат премахнати от склада за съхранение в Долна Оряховица и обезвредени, съобщиха от пресцентъра на  Община Горна Оряховица . Дейността се извършва по българо-швейцарския проект „Екологосъобразно обезвреждане на излезли от употреба пестициди и други препарати за растителна защита с изтекъл срок на годност”. Целта е да се осигури екологосъобразното обезвреждане на 4 388 тона негодни за употреба пестициди и други препарати за растителна защита в 216 склада за съхранение в над 100 общини на територията на цялата страна. \r\nВ склада в Долна Оряховица се съхраняват 33 тона прахообразни и 12 000 литра течни пестициди. След изваждането им те ще бъдат транспортирани във Франция. Складът е единственият на територията на община Горна Оряховица, който от преди 2000 г. съхранява негодни и излезли от употреба препарати за растителна защита. През всички тези години, в които е стопанисван, Общината е осигурявала охрана, редовно преопаковане на компрометирани опаковки, изготвян е доклад за оценка на риска, както и авариен план за обекта. Контролът върху склада през годините е осъществяван от РИОСВ – Велико Търново и РДПБЗН – Велико Търново.", "date": "2019.03.10", "title": "Велико Търново: Негодни пестициди ще бъдат премахнати от склада за съхранение в Долна Оряховица и обезвредени"}
{"url": "http://www.focus-news.net/news/2019/03/10/2632837/ivan-aleksiev-kmet-na-pomorie-sirni-zagovezni-e-den-v-koyto-se-zamislyame-koe-e-po-vazhno-da-badem-pravi-na-vsyaka-tsena-ili-da-badem-shtastlivi.html", "text": "Сирни заговезни е ден, в който се замисляме кое е по-важно – да бъдем прави на всяка цена, или да бъдем щастливи, да бъдем неумолими, или да се смирим. Това се казва в поздравителен адрес от кмета на Поморие Иван Алексиев по повод Сирни заговезни, съобщиха от пресцентъра на  Общината . „Днес е празникът на прошката и смирението. Времето нищо не ни отнема, то просто заменя едните неща с други. Заменя младостта с мъдрост, дързостта – с търпение, любовта – с приятелство. Нека с мъдрост и търпение отново намерим сили да простим на своите роднини и приятели с думите: Простено да Ви е! Простете!“, се посочва още в поздравлението.", "date": "2019.03.10", "title": "Иван Алексиев, кмет на Поморие: Сирни заговезни е ден, в който се замисляме кое е по-важно – да бъдем прави на всяка цена, или да бъдем щастливи"}
{"url": "http://www.focus-news.net/news/2019/03/10/2632841/vitsepremierat-ekaterina-zaharieva-izprati-saboleznovatelna-telegrama-do-ministara-na-vanshnite-raboti-na-etiopiya-uorkneh-gebeyehu.html", "text": "Вицепремиерът и министър на външните работи Екатерина Захариева изпрати съболезнователна телеграма до министъра на външните работи на Етиопия Уоркнех Гебейеху във връзка с катастрофата на пътническия самолет на „Етиопиан ейрлайнс“. Това съобщиха от пресцентъра на  Министерството на външните работи . \r\n„Моля, приемете моите най-дълбоки съболезнования във връзка с трагичната катастрофа със самолета на Етиопската авиокомпания, довел до безвъзвратната загуба на 157 човешки живота“, отбелязва министър Захариева.  \r\n„Тази страшна новина днес разтърси целия свят. Моля да предадете моето най-искрено съчувствие и съпричастност към семействата на невинните загинали в това ужасно събитие“, посочва още министърът на външните работи на България в съболезнователната телеграма.  \r\nПосолството ни в Етиопия продължава да проучва дали на борда на катастрофиралия самолет е имало български граждани. Към 14.30 часа българско време няма информация за загинали българи при при катастрофата. По непотвърдена официално информация на борда на самолета е имало пътници от 33 националности.", "date": "2019.03.10", "title": "Вицепремиерът Екатерина Захариева изпрати съболезнователна телеграма до министъра на външните работи на Етиопия Уоркнех Гебейеху"}
{"url": "http://www.focus-news.net/news/2019/03/10/2632848/varna-ne-sa-konstatirani-narusheniya-pri-proverkite-ot-protivoepidemichen-kontrol-kam-rzi-prez-izminalata-sedmitsa.html", "text": "Не са констатирани нарушения и няма наложени административни санкции при проверките, извършени от инспектори на отдел „Противоепидемичен контрол” към Регионална здравна инспекция (РЗИ) – Варна за периода от 1 до 7 март на територията на област Варна. Това съобщиха за  Радио „Фокус“ – Варна  от РЗИ – Варна. Общо проведените проверки са 49. 8 от тях са в амбулатории за индивидуална и групова практика за първична медицинска помощ, 6 - в амбулатории за специализирана медицинска помощ, 13 - в амбулатории за дентална помощ, в Медицински центрове – 9, в медико-диагностични лаборатории – 2, в лечебни заведения за болнична помощ – 6, в домове за стари хора – 1, в детски заведения и училища – 4. \r\nЗа периода от 1 до 7 март от служителите в отдел „Медицинска паразитология” са извършени 25 проверки. 9 от тях са в детски заведения - по отношение на санитарно-хигиенния режим, 9 са тематични проверки и оказана методична помощ, 3 са в здравни кабинети към детски заведения - по отношение документация за прием и профилактични паразитологични изследвания, в домове за деца и възрастни, здравни кабинети към тях, тематични проверки и оказана методична помощ – 7, в амбулатории за индивидуална практика за първична медицинска помощ по отношение на противопаразитната дейност, лечебни заведения, корабни агенции и оказана методична помощ – 6. Няма наложени административни санкции. \r\nСияна БУХЛАРСКА", "date": "2019.03.10", "title": "Варна: Не са констатирани нарушения при проверките от „Противоепидемичен контрол” към РЗИ през изминалата седмица"}
{"url": "http://www.focus-news.net/news/2019/03/10/2632847/sport-amerikanski-zhurnalisti-masovo-otchitat-pobeda-za-rotuel.html", "text": "Победата на Благой Иванов над Бен Ротуел не се хареса на американците. Техният сънародник претърпя поражение в двубоя след съдийско решение. Всички рефери дадоха своите карти, в които резултатът бе в полза на българина - 29:28. \r\nЖурналистите от водещи спортни издания обаче смятат, че решението трябва да бъде точно обратното. 16 репортери са изгледали на живо двубоя, а 14 от тях са отбелязали в картите си победа за Ротуел.  \r\nСтатистиката на \"Файт Аналайтикс\" показва 71:67 значими попадения за Ротуел, като неговото предимство е най-осезаемо в последния рунд. Статистиката на ESPN също е в полза на американеца 67:59 попадения. \r\nФеновете на този спорт в САЩ също гласуваха в различни анкети, че победата трябва да е за Ротуел.", "date": "2019.03.10", "title": "Спорт: Американски журналисти масово отчитат победа за Ротуел"}
{"url": "http://www.focus-news.net/news/2019/03/10/2632842/", "text": "От американският авиокосмически гигант „Боинг“ заявиха, че са \"дълбоко натъжени\" за смъртта на всички 157 души на борда на полет 302 на „Етиопиан Еърлайнс“  и ще предостават техническа помощ за изясняване на инцидента, предава  AFP . \r\n\"Боинг е дълбоко разочарован, когато научи за смъртта на пътниците и екипажа в полет 302 на \"Етиопиан Еърлайнс \", със самолет „Боинг737 MAX 8\", се казва в изявление на компанията. \r\n\"Изразяваме искрените си съчувствия към семействата и близките на пътниците и екипажа на борда и сме готови да подкрепим екипа на Етиопските авиолинии\", се казва в него. \r\n\"Техническият екип на „Боинг“ е готов да предостави техническа помощ по искане и под ръководството на Националния съвет по безопасност на транспорта на САЩ.\" \r\n„Боинг“ 737 MAX е един от най-новите и най-модерни търговски пътнически самолети в света. Но компанията е попаднала под упреци за евентуални проблеми с самолета, който влезе в експлоатация през 2017 година, а конкретният самолет е въведен в експлоатация през ноември миналата година . \r\nИндонезийски Lion Air 737-800 MAX  се разби в Яванско море през октомври около 13 минути след като напусна Джакарта, като причини смъртта на  всичките 189 души на борда. \r\nСлед като разследващите заявиха, че самолетите имат проблеми със сензорите за въздушна скорост и ъгъл на атака, „Боинг“ издаде специален бюлетин, който казва на операторите какво да правят, когато се сблъскат с такава ситуация.  Юлиян Марков", "date": "2019.03.10", "title": "AFP: От корпорацията „Боинг“ са „дълбоко натъжени“ от новината за катастрофиралия етиопски самолет"}
{"url": "http://www.focus-news.net/news/2019/03/10/2632853/tsvetan-tsvetanov-shte-uchastva-v-konferentsiya-na-tema-kibersigurnostta-v-evropeyskiya-sayuz-nachini-da-otgovorim-na-vse-po-narastvashtite-zaplahi-na-11-mart.html", "text": "Председателят на ПГ на ГЕРБ и председател на Комисията по вътрешна сигурност и обществен ред в Народното събрание Цветан Цветанов ще участва утре, 11 март 2019 г. (понеделник), в конференция на тема „Киберсигурността в Европейския съюз: начини да отговорим на все по-нарастващите заплахи“. Това съобщиха от пресцентъра на  ПП ГЕРБ . Форумът ще се проведе в зала „Триадица“ на „Гранд хотел София“, а негови организатори са Центърът за европейски изследвания „Вилфрид Мартенс“, Фондация „Ханс Зайдел“ и Сдружение „Граждани за европейско развитие на България“. \r\nКонференцията ще бъде открита в 10.00 часа от председателя на ПГ на ГЕРБ и председател на Комисията по вътрешна сигурност и обществен ред Цветан Цветанов, кмета на София и председател на Сдружение „Граждани за европейско развитие на България“ Йорданка Фандъкова, еврокомисаря по цифрова икономика и цифрово общество Мария Габриел, политическия директор на Центъра за европейски изследвания „Вилфрид Мартенс“ Роланд Фройденщайн и представителя на Фондация „Ханс Зайдел“ за България Богдан Мирчев. \r\nВ рамките на форума презентации ще изнесат еврокомисарят Мария Габриел, Явор Колев - началник на отдел „Киберпрестъпност“ в ГДБОП, Красимир Симонски - заместник-председател на Държавна агенция „Електронно управление“ (ДАЕУ), Васил Грънчаров - директор на дирекция „Мрежова и информационна сигурност\" в ДАЕУ, Виолета Дъчева - директор на Специализирана дирекция „Информационна сигурност“ в ДАНС, Георги Шарков - съветник по въпросите за киберотбраната на министъра на отбраната, и Албена Спасова - Международна академия за разследване на киберпрестъпления.", "date": "2019.03.10", "title": "Цветан Цветанов ще участва в конференция на тема „Киберсигурността в Европейския съюз: начини да отговорим на все по-нарастващите заплахи“ на 11 март"}
{"url": "http://www.focus-news.net/news/2019/03/10/2632836/stevo-pendarovski-shte-se-fokusiram-varhu-natsionalnoto-pomirenie.html", "text": "Консенсусният кандидат за президент Стево Пендаровски разговаря днес с гражданите на Битоля, въпреки че кампанията все още не е започнала, пише на своята електронна страница скопският телевизионен канал  ”TB 21” . \r\n„Мисля, че през следващия период, месец, месец и половина от кампанията си, искам да се съсредоточа специално върху този проблем. Това, което премиерът Заев нарече национално помирение. Нашата задача е да инициираме кой ще доведе до изцелението на тези рани, ”каза днес в Битоля Стево Пендаровски. \r\nВъпреки че кампанията все още не е започнала, и Пендаровски, и Силяновска прекарват дните си из градовете в Македония, отбелязва телевизионният канал.  Юлиян Марков", "date": "2019.03.10", "title": "Стево Пендаровски: Ще се фокусирам върху националното помирение"}
{"url": "http://www.focus-news.net/news/2019/03/10/2632852/veliko-tarnovo-60-pozhara-v-suhi-trevi-sa-goreli-prez-izminalata-sedmitsa-na-teritoriyata-na-oblastra.html", "text": "60 пожара в сухи треви са горели през изминалата седмица на територията на област Велико Търново, съобщиха от  Областна дирекция на МВР – Велико Търново . Тези пожари не само оказват значително въздействие върху околната среда, но често застрашават и навлизат в горски територии. Не са редки и случаите, в които се засягат и жилищни сгради, стопански постройки, лозя и овощни гради, като по този начин унищожават домове и поминък. За гасенето на тези пожари се изискват много усилия и ангажирането на голям брой служители и пожарна техника, което намалява възможността за оказване на помощ от страна на службите за пожарна безопасност при възникване на други инциденти. \r\nСпазвайки някои основни правила можем значително да намалим риска от пожар. Не трябва да се пали огън на открито във ветровито време. Това е предпоставка за пренасяне на големи разстояния на запалени частици и може да доведе до бързо разпространение на пожара с обхващане на значителни площи от огъня. Не трябва да изхвърляме неизгасени цигари и бутилки.  Освен че замърсяват околната среда бутилките могат да имат ефекта на лупа, която да предизвика пожар. Когато се пали огън в двора, трябва предварително огнището да бъде обезопасено. Покрай него не трябва да има горими материали, а в близост да бъдат подготвени подръчни уреди за пожарогасене (съдове с вода и пясък, тупалки и др.). \r\nПаленето на огън в близост до стрехите на сградите и под клоните на дърветата крие опасност от пренасяне на огъня и неговото бързо разпространение. Никога не трябва накладен огън да бъде оставян без наблюдение. \r\n„В случай, че забележите възникнал пожар трябва незабавно да сигнализирате на телефон 112. За да улесните намирането на пожара и спомогнете за бързото пристигане на екипите на пожарната трябва да съобщите къде е пожара, какво гори има ли застрашени хора и/или сгради, вашите имена и телефон за обратна връзка в случай на нужда. След съобщаването за пожара всеки трябва да прецени може ли да загаси пожара или да помогне той да не се разпространи. Ако се опитвате да гасите възникнал пожар, трябва да помните, че най-важна е вашата безопасност и тази на останалите хора. Не предприемайте излишни рискове, а преценявайте силите и възможностите си. Статистиката показва, че най-честите причини за възникването на пожар в сухи треви са небрежността при боравене с открит огън и умишлените действия. Бъдейки внимателни и спазвайки описаните по-горе основни правила за пожарна безопасност всеки от нас може да допринесе за опазването на собственото и чуждото имущество, както и на околната среда. Умишлените действия трудно могат да бъдат предотвратени, но всеки може да помогне при откриването извършителя и неговото санкциониране. В случай, че сте станали свидетел на действия, които са предизвикали пожар можете да сигнализирате в районните служби за пожарна безопасност или в управленията на МВР. Закона за министерството на вътрешните работи дава възможност на служителите на министерството да налагат административни санкции в размер от 200 до 2000 лв. на физически лица“, посочват още от Областна дирекция на МВР – Велико Търново. \r\nВ последните няколко години се наблюдава и тенденция за използване на опожаряването на пасища като начин за тяхното почистване. За да предотврати това, РДПБЗН – Велико Търново и Областна дирекция „Земеделие“ ще започне непрекъснат обмен на информация, за да локализирани такива случаи. При констатиране на опожаряване на пасища ще бъдат предприемани незабавни мерки налагане на предвидените в закона санкции.", "date": "2019.03.10", "title": "Велико Търново: 60 пожара в сухи треви са горели през изминалата седмица на територията на областра"}
{"url": "http://www.focus-news.net/news/2019/03/10/2632854/vzglyad-s-kakvo-rimskata-vakantsiya-na-si-dzinpin-uplashi-sasht.html", "text": "С какво „римската ваканция“ на Си Дзинпин уплаши САЩ, пише руският вестник  “Взгляд“ .  \r\nИталия може да стане първата страна-член на Г-7, която да помогне на Китай да завладее Европа като част от мегапроектът „Един пояс - един път“. Италия е готова да пусне китайски инвеститори в пристанищните си съоръжения. Защо това събитие е толкова важно за цялата световна търговия и следователно предизвика сериозно безпокойство за Съединените щати? \r\nИталианското правителство реши да отвори своите пристанища за инвеститори от Китай, което обещава увеличаване на товарооборота и значителни ползи. Подписването на съответния меморандум се очаква по време на посещението на президента на КНР Си Дзинпин в Рим в края на март, според The New York Times. \r\nГолямата вероятност за подписване на документа бе посочена от заместник-министъра на икономиката на Италия Мишел Герачи. Това много уплаши Съединените щати. Рим се заблуждава и подобно решение „може да навреди на глобалната репутация на тази страна в дългосрочен план“, заяви официалният представител на Съвета за национална сигурност на САЩ Гарет Маркиз. \r\nАко се подпише споразумението с Китай, Италия ще стане първата страна, член на Голямата седморка, която ще участва активно в плановете на Пекин да създаде товарни центрове по целия свят, за да стимулира собствения си икономически растеж в рамките на проекта \"Един пояс - един път\". \r\nДоговорът с италианците е много важен за китайците. „Италия има уникална позиция в Европа: голям брой пристанища, страната е сред първите три страни в морската търговия. Предполага се, че контейнерите от Китай ще пристигнат в Триест, Венеция, Равена и китайски стоки ще се продават на всички европейски пазари. Това е стратегически важна част от Новия Път на коприната, която позволява на Китай бързо и евтино да обменя стоки с ЕС, ”каза Иван Андриевски, председател на Съвета на директорите на 2К. \r\n„Контролът на товарните пристанища е важна част от китайската политика на„ Един пояс - един път ”. Въпреки това, не всяко пристанище е подходящо за Китай. Той се нуждае от товарни пристанища, които могат да приемат кораби с голям обем. Но в Европа няма много такива пристанища, ”казва Алексей Маслов, директор на Центъра за стратегически изследвания на Китай. Повечето европейски пристанища технически не могат да приемат огромни контейнерни кораби от Китай. \r\n„Проблемът на пристанищата на Балтийско море е, че океанските лайнери с контейнери от Китай от основния клас кораби (18 200 тона) технически не могат да влязат в Балтийско море и в Рижския залив. Те могат да отидат само до Ротердам и Хамбург. И този проблем засяга не само пристанищата на Балтийско море, но и, например, финландското пристанище Котка и други ”, каза Маслов. Не е изненадващо, че основните търговски партньори на Китай днес в Европа са Холандия и Германия. \r\nНеобходимостта от плаване до Ротердам или Хамбург създава допълнителна транспортна цена, което увеличава разходите за доставка. Китай иска да инвестира в италиански пристанища, за да могат да приемат огромни контейнери с китайски товари. Това не само ще намали доставката на стоки и ще намали разходите за логистика, но и ще увеличи китайския износ за европейските страни. \r\nСъединените щати, разбира се, ще окажат натиск върху Италия по всички възможни начини, така че да не се превърнат портите в Пекин. „Ако Китай наистина получи контрол над италианските пристанища, пристанищата на Средиземно море, особено гръцките и италианските, ще бъдат под пълния контрол на Пекин. Съединените щати са обезпокоени, защото китайците ще могат да пренасочат част от търговските си потоци от Съединените щати в Европа и да станат по-малко зависими от износа за САЩ. Очевидно диверсификацията на износа е част от политиката на Китай след началото на търговската война със Съединените щати ”, каза Маслов.   Юлиян Марков", "date": "2019.03.10", "title": "„Взгляд“ : С какво „римската ваканция“ на Си Дзинпин уплаши САЩ"}
{"url": "http://www.focus-news.net/news/2019/03/10/2632849/ivaylo-gotsev-obshtina-simitli-obshtinata-vinagi-aktivno-e-rabotila-i-shte-prodalzhava-da-raboti-v-sferata-na-razvitieto-na-sotsialnite-uslugi.html", "text": "Община Симитли винаги активно е работила и ще продължава да работи в сферата на развитието на социалните услуги. Това каза за  Радио „Фокус“ – Пирин  Ивайло Гоцев, ръководител на Социалното звено към Община Симитли. По думите му всяка една мярка, която се разкрива към Оперативна програма „Развитие на човешките ресурси“, предоставя на Общината възможността да кандидатства, за да надгради съществуващите социални услуги.  „И ние го правим. Така например, наскоро излезе нова мярка, чиито срок е до 15 март. Тя е за допълнителна патронажна грижа, по която Община Симитли, заедно с Община Кресна, ще кандидатства. Тоест - ще направим съвместно проектно предложение. Това всъщност са едни услуги – здравни и социални, които ще бъдат интегрирани и които ще бъдат предоставяни в домашна среда“, посочи Ивайло Гоцев.  \r\nТой добави, че в момента Общината предоставя услугата „Личен асистент“ – домашен и социален помощник. „Както знаете, това е продължение на проекта, който успешно Община Симитли изпълнява през 2016 и 2017 година – „Независим живот“. След неговото изтичане, част от предоставяните услуги продължиха да бъдат финансирани по едно постановление - ПМС/332, с което Община Симитли обгрижва някъде от порядъка на 48 човека. На тях предоставяме асистентска грижа в домашни условия“, отбеляза Гоцев. Той допълни, че това ще продължи до края на август. „Надяваме се, че през месец септември вече ще има и държавно делигирана помощ“, заяви Гоцев. Той подчерта, че за Общината развитието на социалните услуги продължава да е водещ приоритет.  \r\n„През последните години ние надграждаме всичко, което вече сме създали, но също така развиваме нови услуги. За кратко време успяхме да изградим, но и да създадем адекватни услуги за това, което да отговаря на потребностите на населението в община Симитли, но и на целият регион“, коментира Гоцев. \r\nЛивия НИНОВА", "date": "2019.03.10", "title": "Ивайло Гоцев, Община Симитли: Общината винаги активно е работила и ще продължава да работи в сферата на развитието на социалните услуги"}
{"url": "http://www.focus-news.net/news/2019/03/10/2632850/vtori-miren-protest-v-podkrepa-na-otets-angel-kochev-se-provede-pred-hram-uspenie-bogorodichno-v-petrich-obzor.html", "text": "Втори мирен протест в подкрепа на отец Ангел Кочев се проведе в неделния ден пред храм „Успение Богородично“ в Петрич. Гражданското недоволство бе организирано в социалните мрежи. На протеста присъстваха около 50 жители на общината, които за втора седмица отказаха да влязат в църквата по време на службата. Събралите се коментираха, че тъй като е Сирни Заговезни, протестът е бил всеопрощаващ. Те призоваха да бъде измолена прошка и справедливост по Божията воля във връзка със случващото се в Петрич и околията.  \r\nПървият протест пред църквата се проведе на връх Националния празник на България – 3 март. Тогава в храм „Успение Богородично“ или „Света Богородица“ се очакваше Неврокопският митрополит Серафим да извърши служение, а след края на службата да представи официално новия архиерейски наместник отец Павел. Първоначално петричани бяха обявили,  че няма да присъстват на неделната служба в тази църква, а пред вратите на храма да изразят несъгласието си с решението на Владиката, настоявайки за връщането на отец Ангел Кочев. Няколко от недоволните граждани обаче влязоха в храма, където се стигна до физическо стълкновение със свещенослужителите и скандирания – „Мафия“. Освен това, бяха изпратени  две нарочни писма до Светия синод за намеса в този случай. Остра критика понесе и обяснението на Неврокопския митрополит Серафим, че отец Ангел Кочев е освободен от длъжността архиерейски наместник заради възрастта си – 75 години. По повод на отворено писмо от кмета на Община Петрич – Димитър Бръчков, народният представител Георги Динев, зам.-областният управител Антоанета Янчева и председателят на Общинския съвет-Петрич Георги Тренчев, Неврокопският митрополит Серафим отговори, че действията, които са предприети по отношение на отец Ангел Кочев, са изцяло съобразени с каноничните правомощия и Устава на БПЦ-БП.  \r\nЛивия НИНОВА", "date": "2019.03.10", "title": "Втори мирен протест в подкрепа на отец Ангел Кочев се проведе пред храм „Успение Богородично“ в Петрич (ОБЗОР)"}
{"url": "http://www.focus-news.net/news/2019/03/10/2632846/dzheremi-hant-novo-othvarlyane-na-sporazumenieto-sas-es-mozhe-da-spre-brekzit.html", "text": "Отказът на британския парламент от проектоспоразумението за условията за отделяне от ЕС може да спре Брекзит, заяви в неделя британският външен министър Джереми Хънт пред  BBC . \r\n\"Ако искате да спрете Брекзит, тогава трябва да направите само три неща: да унищожите тази сделка, да постигнете отлагане и след това да проведете втори референдум\", каза той, отбелязвайки, че първите две точки могат да бъдат изпълнени през оставащото време за Брекзит, докато въпросът за организирането на нов референдум може да бъде включен в дневния ред благодарение на Лейбъристката партия. \"Ние сме в много опасна ситуация\", добави той. \r\nХънт отговори утвърдително на въпроса дали е уверен, че гласуването на споразумението за Брекзит ще се проведе във вторник (12 март). Според него, в случай на ново отхвърляне от страна на парламента на споразумението, постигнато с Брюксел, \"последствията за Консервативната партия ще бъдат унищожителни\". \"Сега имаме възможност да излезем [от ЕС] на 29 март или скоро след тази дата, и е много важно да се възползваме от тази възможност, защото ситуацията се развива в полза на хората, които се опитват да спрат Брекзит\", каза Хънт на колегите си от Консервативната партия.   Юлиян Марков", "date": "2019.03.10", "title": "Джереми Хънт: Ново отхвърляне на споразумението със ЕС може да спре Брекзит"}
{"url": "http://www.focus-news.net/news/2019/03/10/2632856/varna-nyama-izmeneniya-ot-normalniya-radiatsionen-gama-fon-vav-grada-prez-poslednata-sedmitsa.html", "text": "Няма изменения от нормалния радиационен гама-фон във Варна през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. С двукратно измерване в работни дни пред сградата на РЗИ – Варна се следи нивото на естествения радиационен гама-фон. За периода от 1 до 7 март стойностите на гама-фона са нормални и отклонения не са констатирани. Извършени са 12 инспекции в обекти, използващи източници на йонизиращи лъчения при осъществяване на държавен здравен контрол за спазване на изискванията за защита на населението от въздействието на йонизиращи лъчения, с цел проверка на документацията и спазване на изискванията и правилата за радиационна защита. При извършените инспекции не са констатирани нарушения. Извършен е анализ и на пробa хранa от търговската мрежа по радиологичен показател. Полученият резултат не превишава допустимата норма, определена в Наредба № 11 за определяне на изискванията относно границите на радиоактивното замърсяване на храните. \r\nСияна БУХЛАРСКА", "date": "2019.03.10", "title": "Варна: Няма изменения от нормалния радиационен гама-фон във града през последната седмица"}
{"url": "http://www.focus-news.net/news/2019/03/10/2632858/veliko-tarnovo-oblastta-se-narezhda-na-15-to-myasto-po-ravnishte-na-rabotnata-zaplata-v-stranata.html", "text": "909 лева е била средната работна заплата в област Велико Търново през четвъртото тримесечие на 2018 година. Това сочат данни на Териториално статистическо бюро – Север, Отдел „Статистически изследвания – Велико Търново“ към края на миналата година. От регионалния отдел съобщиха за  Радио „Фокус“ – Велико Търново , че средната брутна месечна работна заплата през октомври е била 906 лева, през ноември – 908 лева, а през декември – 912 лева. През четвъртото тримесечие на 2018 година средната месечна работна заплата е била с 24 лева по-висока спрямо предходното тримесечие, но е с 262 лева по-ниска от средната за страната. В сравнение с останалите области в страната по равнище на работна заплата област Велико Търново се нарежда на 15-то място. \r\nНай-голямо увеличение на средната месечна работна заплата през четвъртото тримесечие на 2018 година спрямо предходното трето тримесечие – с 9%, е регистрирано в икономическа дейност „Образование”, а най-голямо намаление се наблюдава в дейност „Операции с недвижими имоти” – с 14.9%. \r\nПрез четвъртото тримесечие на 2018 година средната месечна работна заплата в област Велико Търново нараства с 8.2% спрямо четвъртото тримесечие на 2017 година, като най-голямо e увеличението в икономическите дейности „Други дейности” – с 31.9% и „Търговия; ремонт на автомобили и мотоциклети” – с 14.2%. Най-високо средно месечно трудово възнаграждение са получили наетите лица по трудово и служебно правоотношение в икономическите дейности „Производство и разпределение на електрическа и топлинна енергия и на газообразни горива” – 1 260 лева и „Създаване и разпространение на информация и творчески продукти; далекосъобщения” – 1 220 лева. \r\nИ през това тримесечие най-ниско платени са били наетите лица в икономическите дейности „Хотелиерство и ресторантьорство” – 569 лева   и „Професионални дейности и научни изследвания” – 595 лева. \r\nСпрямо същия период на предходната година средната месечна работна заплата през четвъртото тримесечие на 2018 г. в обществения сектор нараства с 8.1%, а в частния сектор – с 8.2%. \r\nНадежда КРЪСТЕВА", "date": "2019.03.10", "title": "Велико Търново: Областта се нарежда на 15-то място по равнище на работната заплата в страната"}
{"url": "http://www.focus-news.net/news/2019/03/10/2632855/vidin-vremenno-e-ogranicheno-dvizhenieto-v-dvete-posoki-po-pat-i-1-montana-vidin-za-vsichki-mps-poradi-na-patnotransportno-proizshestvie-pri-km-57-i-izteglyane-na-avariral-tir-pri-km-52.html", "text": "Временно е ограничено движението в двете посоки по път I-1 Монтана - Видин за всички МПС поради на пътнотранспортно произшествие при км 57 и изтегляне на аварирал ТИР при км 52. Това съобщиха от пресцентъра на  Агенция \"Пътна инфраструктура\" . \r\nОбходният маршрут е по път път II-11 п.к. Дунавци - с. Добри дол, път III-112 с. Добри дол - с. Дреновец, път III-114 с. Дреновец - с. Ружинци. Трафикът се регулира от служители на \"Пътна полиция\" и сигналисти.", "date": "2019.03.10", "title": "Видин: Временно е ограничено движението в двете посоки по път I-1 Монтана - Видин за всички МПС поради на пътнотранспортно произшествие при км 57 и изтегляне на аварирал ТИР при км 52"}
{"url": "http://www.focus-news.net/news/2019/03/10/2632860/sofiya-vazstanoveno-e-dvizhenieto-po-am-trakiya-ot-45-do-km-47-v-posoka-burgas.html", "text": "Възстановено е движението по АМ \"Тракия\" от 45 до км 47 в посока Бургас. Това съобщиха от пресцентъра на  Агенция \"Пътна инфраструктура\"  (АПИ). Трафикът временно се извършваше в една лента поради ремонтни дейности. \r\nВсички граждани и транспортни фирми могат да получават информация за актуалната пътна обстановка от   и по всяко време от денонощието на тел. 0700 130 20 в АПИ.  \r\nВ агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.03.10", "title": "София: Възстановено е движението по АМ \"Тракия\" от 45 до км 47 в посока Бургас"}
{"url": "http://www.focus-news.net/news/2019/03/10/2632851/noimd-moldova-demokraticheskata-partiya-e-gotova-na-koalitsionni-pregovori-sas-vsichki-parlamentarni-partii.html", "text": "Управляващата в момента  Демократическата партия на Молдова (ДПМ) е готова да сформира парламентарно мнозинство и нов кабинет на министрите с всички партии, които са влезли в парламента, пише информационния портал  Noi.md . \r\nПредставителят на демократите, Сергей Сърбу, заяви пред репортери в събота след заседание на Конституционния съд, който одобри резултатите от изборите и одобри депутатските мандати: \r\n\"Молдова се нуждае от функционален парламент. Демократическата партия е отворена за диалог за абсолютно всички партии. Не искаме криза в Република Молдова, но не се страхуваме от предсрочни избори “, каза Сърбу. По-рано демократите изпратиха покана за преговори на проевропейския опозиционен блок Acum (Сега). „Все още не сме получили отговор на това писмо“, информира Сърбу. Както беше казано на днешното заседание на Конституционния съд, след изборите на 24 февруари, опозиционната Социалистическа партия на Република Молдова  разполага с 35 мандата, ДПМ с 30 мандата, Acum  - 26 мандата, патията  „Шор“ на бизнесмена и кметът на град Орхей, Илан Шор седем места, както и трима независими депутати. Президентът на Молдова трябва да свиква новоизбраните депутати на първото заседание на парламента в рамките на 30 дни след изборите.  Юлиян Марков", "date": "2019.03.10", "title": "Noi.md (Молдова): Демократическата партия е готова на коалиционни преговори със всички парламентарни партии"}
{"url": "http://www.focus-news.net/news/2019/03/10/2632859/ronald-lauder-svetoven-evreyski-kongres-v-shestvieto-za-antisemitizma-v-sofiya-vidyahme-che-balgariya-dava-otpor-na-vsyakakvi-ataki-sreshtu-evreite.html", "text": "В шествието за антисемитизма в София видяхме, че България дава отпор на всякакви атаки срещу евреите. Това каза президентът на Световния еврейски конгрес Роналд Лаудер, който бе удостоен от държавния глава Румен Радев с орден „Стара планина“ първа степен, предаде репортер на  Агенция „Фокус“ . „Получих една награда, получавал съм и други през годините, но тази е съвсем различна, защото тя идва от ръцете ви, г-н президент. Тя представлява България – страна, която винаги съм уважавал изключително много. За първи път дойдох тук през 1997 г. и трябва да ви кажа, че видях в България нещо, което да обичам – хората. Уважението към тях беше спечелено посредством техните бащи и деди, защото всички знаете, че в най-тъмните времена в европейската история България беше единствената страна на този континент, която има смелостта да каже „не“ на омразата, убийствата и на антисемитизма“, заяви Лаудер. По думите му, когато Хитлер е казал на ръководителите на България да вземат мерки, за да бъдат изпратени еврейските граждани в лагерите на смъртта, българите са казали, че в България няма евреи. „Ако цяла Европа беше показала такъв кураж, това щеше да продължава и днес като смели действия. В шествието за антисемитизма видяхме, че България дава отпор на всякакви атаки срещу еврейската общност. От името на Световния еврейски конгрес и на еврейската общност в света благодаря от все сърце. Бог да благослови България, Господ да благослови еврейските хора и тези навсякъде“, каза още той.", "date": "2019.03.10", "title": "Роналд Лаудер, Световен еврейски конгрес: В шествието за антисемитизма в София видяхме, че България дава отпор на всякакви атаки срещу евреите"}
{"url": "http://www.focus-news.net/news/2019/03/10/2632865/odmvr-sofiya-patnata-obstanovka-po-glavnite-patishta-i-magistrali-v-oblastta-e-normalna-dvizhenieto-po-avtomagistrala-trakiya-v-posoka-sofiya-e-intenzivno-no-bez-obrazuvane-na-koloni.html", "text": "Пътнотранспортната обстановка по главните пътища и магистрали, обслужвани от ОДМВР-София е нормална към момента. \r\nНа главен път 1-8 в посока София трафикът е нормален, ежедневен, а в посока Калотина - слаб. Това съобщиха от  ОДМВР-София . На автомагистрала \"Тракия\" в посока София движението е интензивно, но без образуване на колони от автомобили. В участъка 46-47 км в посока Пловдив се извършва асфалтиране на изпреварващата лента, което се очаква да продължи до около 18.00 часа.  \r\nНа автомагистрала \"Хемус\" трафикът е с нормална интензивност.", "date": "2019.03.10", "title": "ОДМВР-София: Пътната обстановка по главните пътища и магистрали в областта е нормална, движението по автомагистрала \"Тракия\" в посока София е интензивно, но без образуване на колони"}
{"url": "http://www.focus-news.net/news/2019/03/10/2632864/plovdiv-zhiteli-na-kvartal-karshiyaka-izlyazoha-na-protest-sreshtu-zastroyavaneto-na-park-v-rayona.html", "text": "Жители на квартал „Кършияка“ в Пловдив излязоха на протест срещу застрояването на парк в района и срещу изсичането на здрави дървета там, предаде репортер на  Радио „Фокус“ - Пловдив . Събраха се близо 500 души, сред които много деца, с плакати „Искаме си парка“. Хората се подписваха под петиция, в която се настоява Общината да си върне собствеността на парка, да го облагороди и да бъдат наказани виновните за поголовната сеч на дървета в него, извършена през последните дни. Постъпи и предложение да бъде сезирана прокуратурата за това. Хората заплашиха, че ако това не бъде направено, те ще предприемат и по-драстични мерки като блокиране на булеварди и преграждане пътя на багерите.  \r\nНа мястото на протеста се появи и районният кмет Ральо Ралев, който също подписа петицията и обяви, че районната администрация е издала разрешение за санитарна сеч само на 9 увредени дървета. „Това, което се случва тук, е неприятно и за мен, ако някой си е позволил да изсече нещо, което е здраво, ще си носи последствията“, каза Ралев и покани хората утре в 10.00 часа на среща в кабинета си, за да обсъдят ситуацията и последващите действия. Той разясни на жителите на квартала, че от 7 години, откакто е районен кмет, не може да направи нищо в това място, тъй като то е частна собственост. Сделката за него е станала през 2006 година. Кметът на Район „Северен“ увери също така, че не са издавани никакви разрешения за строителство на това място и че при тях, в администрацията няма внесено инвестиционно искане за строеж. Хората настояха кметът на района да обещае, че ще имат винаги достъп до този парк и че няма да се допускат никакви заграждения в него, както и че за всяко отсечено дърво ще бъдат засадени две. Кметът пое ангажимент още утре да осигури фиданки за засаждане на парка, но въпреки всичко наблегна на факта, че мястото е частна собственост и той лично не смее да се разпорежда с него. Ральо Ралев поясни, че през 2006 година имотът е бил в активите на Международен панаир-Пловдив, но след това панаирът изважда от активите си и го прехвърля на хотела в близост. През 2017 година хотелът продава имота на фирма „Парайдайс гардън резиденс“, със собственик Байрам Солак от село Мулдава, община Асеновград.  \r\nМного от по-възрастните хора наблегнаха на сантименталната стойност на парка, като припомниха, че на това място са се намирали казармите на легендарния 9-ти пехотен Пловдивски полк и много от тях помнят всяко дърво в него и са стояли и изпращали войниците на полка. Те настояха теренът да бъде отчужден, а парка да се кръсти с името България, за да не може никой повече да се разпорежда произволно с него.  \r\nЦветана ТОНЧЕВА", "date": "2019.03.10", "title": "Пловдив:  Жители на квартал „Кършияка“ излязоха на протест срещу застрояването на парк в района"}
{"url": "http://www.focus-news.net/news/2019/03/10/2632863/blagoevgrad-pozhar-gori-neposredstveno-do-patnoto-platno-na-vtoroklasen-pat-19-mezhdu-selata-banichan-i-gospodintsi.html", "text": "Пожар гори непосредствено до пътното платно на второкласен път – 19 между селата Баничан и Господинци, предаде репортер на  Радио „Фокус“ – Пирин . Ако се разрасне, движението ще бъде възпрепятствано. Към момента няма екип на пожарната. \r\nМеждувременно екипът на медията подаде сигнал за бушуващата огнена стихия към директора на Регионална дирекция „Пожарна безопасност и защита на населението“ – Благоевград инж. Георги Пармаков. От своя страна той заяви, че веднага ще пренасочи екип натам. \r\nНатали СТЕФАНОВА", "date": "2019.03.10", "title": "Благоевград: Пожар гори непосредствено до пътното платно на второкласен път – 19 между селата Баничан и Господинци"}
{"url": "http://www.focus-news.net/news/2019/03/10/2632866/the-washington-post-donald-tramp-iska-oshte-pari-ot-sayuznitsite-za-prisastvieto-na-amerikanskite-voenni.html", "text": "Американският президент Доналд Тръмп, в разговори с обкръжението си, иска да вземе много повече пари от правителствата на държавите-съюзници на Вашингтон заради факта, че американските военнослужещи служат на тяхна територия. , пише авторитетният вестник  The Washington Post . \r\nСпоред публикацията Тръмп възнамерява да поиска от страните заплащането на всички разходи, свързани с поддържането на нормалното състояние на базите и поддръжката на оборудването, както и заплатите на американските военни, и че в същото време държавата ще трябва да заплати още 50% от тази сума. В резултат на това, както обясни вестникът, държавите ще бъдат принудени да плащат на САЩ около пет пъти повече, отколкото в момента. Съюзниците на Вашингтон наричат тази формула изнудване. \r\nКакто отбелязва изданието, тази схема, ако действително е одобрена, ще засегне главно Германия, Япония и Южна Корея, където са разположени няколко хиляди американски военни. Източник от вестник отбеляза, че американската страна вече е обсъждала плащания по новата формула \"цена плюс 50\" с поне една страна. \r\nТръмп многократно е критикувал страните от НАТО за факта, че според него те не харчат достатъчно пари, за да поддържат колективната отбрана на алианса. Тръмп поиска от всички страни-членки на НАТО възможно най-скоро да повишат разходите за отбрана до 2% от БВП. По време на реч на срещата на върха на Алианса той предложи страните не само да изпълнят това задължение, но и да увеличат разходите до 4% от БВП. В момента само осем държави-членки на НАТО харчат повече от 2% за отбраната, а военният бюджет на САЩ е около 3,58% от БВП.  Юлиян Марков", "date": "2019.03.10", "title": "The Washington Post: Доналд Тръмп иска още пари от съюзниците за присъствието на американските военни"}
{"url": "http://www.focus-news.net/news/2019/03/10/2632861/prezidentat-rumen-radev-spasyavaneto-na-balgarskite-evrei-e-vdahnovyavasht-primer-za-dneshniya-i-utreshniya-den.html", "text": "Спасяването на българските евреи е вдъхновяващ пример за днешния и утрешния ден. Това каза държавният глава Румен Радев, предаде репортер на  Агенция „Фокус“ . \r\nНа официална церемония в президентството държавният глава Румен Радев удостои Роналд Лаудер – президент на Световния еврейски конгрес, с орден „Стара планина“ първа степен за особено големи заслуги за развитието на приятелските връзки и сътрудничеството между световната еврейска общност и държавните институции в България, както и за съществен принос в развитието на образованието у нас. „Г-н Лаудер, връченото високо държавно отличие е обективно признание за усилието Ви и дейността за издигане на ново ниво на връзките между България и Световната еврейска общност, между българския и приятелския еврейски народ“, каза още държавният глава. \r\nРадев посочи, че днес се навършват 76 години от един безпрецедентен акт – спасяването на българските евреи. „В един от най-мрачните периоди на човечеството българският народ извърши този акт на безпримерна смелост, гражданска отговорност и човечност, спасявайки своите евреи. На днешна дата преди 76 години бе спряно решението за депортация на нашите евреи. Това не е просто историческо събитие, а вдъхновяващ пример за днешния и утрешния ден, защото един народ показва, че дори и в най-мрачните времена може да има смелост и отговорност, когато е изградил фундаментални ценности в продължение на повече от 1000 години. И ние се гордеем с това, което свършихме, и особено благодаря, че Вашата организация съдейства този пример да придобие световна популярност“, каза още той. \r\nПрезидентът посочи, че наградата е и признание за приноса на Роланд Лаудер за укрепването и развитието на българската еврейска общност и за подпомагане на образованието. „Съвместните инициативи на Световния еврейско конгрес и на Организацията на евреите в България „Шалом“ съдействат не само за повишаване на нетърпимостта и противопоставянето на ксенофобията и дискриминацията, но и за по-добро сътрудничество с българските институции за действия срещу антисемитизма и речта на омразата. И днес шествието, което беше организирано, е доказателство за това. Убеден съм, че нашите усилия ще продължат и занапред“, заяви Радев. \r\nДържавният глава припомни, че през ноември миналата година беше подписан Меморандум за разбирателство между българското правителство, Световния еврейски конгрес и Организацията на евреите в България „Шалом“. „Това ни дава увереност, че ще бъдем още по-ефективни в координацията, взаимодействието, обмяната на информация и на ефективни практики за протиовстоене на насилието и омразата. Уверен съм, че нашето сътрудничество ще продължава и занапред в името на световния мир и просперитет“, каза още Радев.", "date": "2019.03.10", "title": "Президентът Румен Радев: Спасяването на българските евреи е вдъхновяващ пример за днешния и утрешния ден"}
{"url": "http://www.focus-news.net/news/2019/03/10/2632857/afp-pilotat-na-etiopskiya-samolet-e-iskal-razreshenie-da-se-varne-v-adis-abeba.html", "text": "Пилотът на \"Боинг“  737-800 MAX  на „Етиопиан Еърлайнс“, който се разби шест минути след излитането от Адис Абеба в неделя, е заявил  \"че има трудности\" и иска да върне самолета съобщиха от авиокомпанията, цитирани от  AFP . \r\nПилотът e \"получил разрешение\" да се върне в Адис Абеба, заяви  главният изпълнителен директор на авиокомпанията пред журналисти в етиопската столица, в отговор на въпрос дали самолетът е подал сигнал за бедствие. \r\nПрипомняме, че самолет „Боинг“ 737-800 МАХ на „Етиопиан Еърлайнс“ катастрофира малко след излитането му от етиопската столица на път за столицата на Кения – Найроби. На борда му е имало 149 пътници и осем души екипаж от 33 страни, като никой не оцелял.  Юлиян Марков", "date": "2019.03.10", "title": "AFP: Пилотът на етиопския самолет е искал разрешение да се върне в Адис Абеба"}
{"url": "http://www.focus-news.net/news/2019/03/10/2632868/voa-aktivisti-v-rusiya-protestiraha-sreshtu-zatyagane-na-kontrola-varhu-internet.html", "text": "Активисти в Русия започнаха демонстрации срещу нов законопроект, който според критиците му е част от усилията на правителството на президента Путин да засили държавния контрол над интернет и да улесни цензурата, съобщава радио  The Voice of America . \r\nНяколко десетки души се събраха в Хабаровск на 10 март, за да протестират срещу предложеното законодателство. Поддръжниците на законопроекта твърдят, че той е предназначен да осигури функционирането на интернет в страната, ако достъпът до сървъри в чужбина е прекъснат. \r\nПо-късно активисти се събраха на московския проспект Сахаров на разрешен  митинг. Протестните акции бяха планирани и в западния град Воронеж и в други руски градове. \r\nТака нареченият закон за суверенния интернет, който беше приет на първо четене в долната камара на руския парламент на 12 февруари, трябва да бъде гласуван още два пъти в Държавната дума, преди да се насочи към горната камара. \r\nАлександър Исавин от движението \"Роскомсвобода\", един от организаторите на планирания митинг на московския булевард \"Сахаров\", заяви пред  Радио „Свободна Европа“: \"Държавата ни е установила факта, че интернет се използва за свободен обмен на информация, включително от опозицията. и затова иска много да го постави под контрол. \" \r\nИмето Роскомсвобода е съкращение от руския комитет за свобода и играе ролята на Роскомнадзор, името на държавната агенция за комуникации, интернет и медии. \r\nНиколай Ляскин, помощник на опозиционния лидер Алексей Навални, нарече законопроекта още една стъпка от властите да \"затегнат винтовете\" за свободата на интернет и призоваха руснаците да се обединят срещу \"тази лудост\". \r\nЗаконопроектът отразява продължаващото напрежение между Русия и Запада, където правителствата обвиниха Москва, че използва кибератаки и социална медийна активност, за да сее раздори в чужбина и да увеличи глобалното си влияние. \r\nПривържениците твърдят, че тя има за цел да направи това, което те наричат „руски сегмент“на интернет, по-независими, и твърдят, че законодателството е необходимо, за да пази Русия срещу потенциалните кибератаки. \r\nЗаконопроектът призовава за създаването на система, която да защитава Русия в случай на кибернетична война, като същевременно филтрира интернет трафика към страната, но има дебат за това колко реалистично е това и колко ще струва.  Юлиян Марков", "date": "2019.03.10", "title": "VOA: Активисти в Русия протестираха срещу затягане на контрола върху интернет"}
{"url": "http://www.focus-news.net/news/2019/03/10/2632869/blagoevgrad-klub-po-hudozhestvena-gimnastika-levski-sofiya-specheli-kupata-golden-pirin-cup.html", "text": "Първо място и голямата купа от Втори международен турнир по художествена гимнастика „Golden Pirin Cup“ бе връчена на грациите от отбор „Левски“-София.  Това съобщиха от пресцентъра на  Община Благоевград . Младите гимнастички показаха сложни съчетания пред публиката в Благоевград. \r\nВ тазгодишното издание на спортното събитие съдия бе Камелия Игнатова, световна и европейска шампионка от ансамбъл, съдия международна категория и представител на Българския олимпийски комитет. За турнира пристигнаха и Лъчезара Пекова и Леонор Божанова от националния отбор на България, както и Рейчъл Стоянова от националния отбор на Македония. \r\nНад 430 грации пристигнаха в областния център за да премерят сили и да покажат финес, съчетания и нежност. В рамките на 2 дни Благоевград бе домакин на инициативата, превърнала се в традиция за града. \r\nВтори международен турнир по художествена гимнастика „Golden Pirin Cup”  се организира съвместно от Община Благоевград, Клуб по художествена гимнастика „Пирин“-Благоевград и Българската федерация по художествена гимнастика. \r\nПрез 2018 година турнирът бе признат, като първия  в историята на художествената гимнастика, който приема толкова много ансамбли.", "date": "2019.03.10", "title": "Благоевград: Клуб по художествена гимнастикa „Левски“-София спечели купата „Golden Pirin Cup“"}
{"url": "http://www.focus-news.net/news/2019/03/10/2632867/ralyo-ralev-kmet-na-rayon-severen-plovdiv-rayonat-shte-opita-da-si-varne-sobstvenostta-na-parka-v-kvartal-karshiyaka-kadeto-sa-bili-parvite-kazarmi-na-slavniya-9-ti-plovdivski-polk.html", "text": "Район „Северен“ ще опита да си върне собствеността на парка в квартал „Кършияка“, където са били първите казарми на славния 9-ти Пловдивски полк, за да не позволи застрояването му. Това каза по време на протест на жителите на квартала районният кмет Ральо Ралев, предаде репортер на  Радио „Фокус“ - Пловдив . Той увери, че виновните за поголовната сеч на здрави дървета в парка ще бъдат санкционирани за всяко отсечено дърво. „Бях сигнализиран за това и тъй като отсъствах изпратих зам.- кмета заедно с полиция, които прибраха работниците оттам“, посочи Ралев. Той поясни, че имотът е частен и собствениците имат право да го оградят, когато почнат да копаят основи за ново строителство, но затова е необходимо те да имат разрешение, а такова районната администрация не е издавала. „Няма нито един документ в администрацията ни с искане за преотреждане на статута на имота от зелена зона в място за застрояване, няма и искане за издаване на строително разрешение\", подчерта районният кмет. Според Ралев статутът на мястото не е променян.  \r\nРайонният кмет увери, че ще се съобрази с исканията на хората от квартала и ще изготви предложение за придобиване на имота от страна на Общината. „Ако частникът не иска да го продаде, това може да стане с отчуждаване на имота. Ако трябва, ще направим идеен проект за парка, с искане за отчуждаване на имота“, каза още Ральо Ралев.  \r\nВ 10.00 часа на 11 март той ще се срещне с представители на хората от квартала в кабинета си, за да обсъди с тях по-нататъшни действия по придобиването на имота.  \r\nВ квартала се разпространява петиция с искане за това, която вече е събрала над 500 подписа. \r\nЦветана ТОНЧЕВА", "date": "2019.03.10", "title": "Ральо Ралев, кмет на Район „Северен“ - Пловдив: Районът ще опита да си върне собствеността на парка в квартал „Кършияка“, където са били първите казарми на славния 9-ти Пловдивски полк"}
{"url": "http://www.focus-news.net/news/2019/03/10/2632872/afp-na-brega-na-ostrov-lesbos-e-otkrito-tyalo-na-dete.html", "text": "Тялото на дете, за което се смята, че се е удавило при злополука с мигрантска лодка, е изхвърлено на плажа в гръцкия остров Лесбос в неделя, предаде ANA-MPA, цитирана от  AFP . \r\nМестни медии и източници от бреговата охрана съобщиха, че се смята, че тялото,което е  в напреднал стадий на разлагане, е на деветгодишно момиче, което е изчезнало след като миналия месец лодка потъна на изток от Лесбос. \r\nЧасове по-късно тялото на мъж също беше открито в същия район, съобщава Атинската информационна агенция. \r\nВ четвъртък трима души сред които две деца загинаха, когато мигрантска лодка потъна близо до гръцкия остров Самос. \r\nПовече от 200 бежанци и мигранти са загинали досега тази година, опитвайки се да пресекат Средиземноморието, повечето от които са се насочили към Италия, според Международната организация за миграция.  Юлиян Марков", "date": "2019.03.10", "title": "AFP: На брега на остров Лесбос е открито тяло на дете"}
{"url": "http://www.focus-news.net/news/2019/03/10/2632875/afp-mohamad-shtayeh-e-izbran-za-premier-na-palestinskata-administratsiya.html", "text": "Мохамед Щайех, дългогодишен палестински политик, бе назначен за премиер от президента Махмуд Абас в неделя, предава  AFP . \r\nЩайех е роден в град Наблус на Западния бряг през 1958 г. Учи в Университета Бирзейт на Западния бряг, защитава докторска степен в Университета на Съсекс във Великобритания и след това се връща в палестинските територии в края на 80-те години. \r\nОттогава той прекарва голяма част от живота си заедно с президента Абас, с когото има близки отношения. Той е бил част от преговорния екип с Израел през 1988 г. и отново през 2013-14 г., с посредничеството на американския държавен секретар Джон Кери. \r\nПолитически умерен, той е силен поддръжник на решението за две държави, което означава създаването на независима палестинска държава заедно с Израел. \r\nТой е служил два пъти като министър в предишни палестински правителства, както и  в Палестинския икономически съвет за развитие и възстановяване. \r\nЩайех замества Рами Хамдала, който е премиер от 2014 г. насам. За разлика от двамата предишни министър-председатели, които бяха привидно политически независими, Щайех идва от Фатах, политическата партия на Абас.  Юлиян Марков", "date": "2019.03.10", "title": "AFP: Мохамад Щайех е избран за премиер на палестинската администрация"}
{"url": "http://www.focus-news.net/news/2019/03/10/2632871/bisera-borisova-psiholog-sazdatelite-na-opasni-igri-v-internet-sa-s-pretovarena-psihika-i-tryabva-da-se-ima-predvid-che-varshat-neshto-mnogo-neredno.html", "text": "Създателите на опасни игри в интернет са с претоварена психика и трябва да се има предвид, че вършат нещо много нередно. Това каза за  Радио „Фокус“ – Пирин  психологът Бисера Борисова. „А децата, които играят такива игри от типа „Момо“ и „Син кит“, реално не са наясно с опасностите и като цяло - с нещата от живота, затова трябва да има родителски контрол. Аз лично не бих позволила на детето си да играе подобни неща“, заяви Борисова. По думите ѝ родителите няма как изцяло да предпазят децата си от опасностите, които крие виртуалният свят.    \r\n„Ще Ви дам и един малко по-метафоричен пример – ако детето си играе на площадката - да, ти го пазиш, но никога не можеш да си сигурен дали то няма да падне и да си удари коляното. Тук нашата роля като родители е да превържем раната, да целунем детето, да го гушнем и успокоим. Така че, просто трябва да сме бдителни“, подчерта Борисова. Според нея не можем да предпазим децата от всичко, но можем да наблюдаваме какво правят, да им избираме по-безопасни игри с позитивни задачи, които развиват техния ум и по някакъв начин ще ги обогатят. „Ако обаче разберем, че детето играе игри, които са неподходящи, то трябва да бъдем твърди. Ние трябва да даваме възможност на децата ни да се изразяват емоционално, но на ниво поведение е необходимо да бъдем категорични, защото знаем кое е добро за тях“, допълни Борисова. \r\nЛивия НИНОВА", "date": "2019.03.10", "title": "Бисера Борисова, психолог: Създателите на опасни игри в интернет са с претоварена психика и трябва да се има предвид, че вършат нещо много нередно"}
{"url": "http://www.focus-news.net/news/2019/03/10/2632873/blagoevgrad-dva-ekipa-sa-izprateni-da-gasyat-pozhara-v-blizost-do-vtoroklasen-pat-19-mezhdu-selata-banichan-i-gospodintsi.html", "text": "Два екипа на Регионална дирекция „Пожарна безопасност и защита на населението“ – Благоевград са изпратени, за да гасят пожара в близост до второкласен път 19 в участъка между селата Баничан и Господинци. Това съобщи за  Радио „Фокус“ – Пирин  дежурният служител в Областно пътно управление – Благоевград. Той уточни, че към момента все още изчаква информация дали огънят е бил потушен. „Фокус“ припомня: Малко след 16.00 часа екипът на Радио „Фокус“ – Пирин подаде сигнал за бушуващ пожар в близост до пътното платно към директора на Регионална дирекция „Пожарна безопасност и защита на населението“ – Благоевград инж. Георги Пармаков. От своя страна той веднага насочи екипи към мястото, за да може огънят да бъде потушен и да не се стига до разрастването му, което би създало предпоставки за затрудняване на движението на преминаващите в района моторни превозни средства. \r\nЛивия НИНОВА", "date": "2019.03.10", "title": "Благоевград: Два екипа са изпратени да гасят пожара в близост до второкласен път 19 между селата Баничан и Господинци"}
{"url": "http://www.focus-news.net/news/2019/03/10/2632876/sergey-stanishev-pes-borisov-i-radev-da-sa-balgarofili-s-yoncheva-sme-priyateli.html", "text": "Борисов и Радев да са българофили, с Йончева сме приятели. Това каза председателят на Партията на европейските социалисти (ПЕС) Сергей Станишев в интервю на Илиана Беновска, излъчено в предаването  „Беновска пита“ : Илиана Беновска:  Това интервю правим с г-н Сергей Станишев, председател на ПЕС, в събота на 9-ти март. Г-н Станишев, добре дошъл в България и се надявам да останете по-дълго, защото предстоят евроизбори, вие сякаш започнахте своята предизборна кампания с обиколки из страната. Сергей Станишев:  Да, аз посетих няколко региона, благодарен съм на организациите, които са ме поканили. Днес в Пловдив се прави голямо регионално съвещание с цялата област, защото изборите изискват голяма мобилизация, най-вече на партийния актив, защото това са хората, които правят изборите, които носят на плещите си и е добре да разговарям с тях, те да ме чуят, пък и аз да ги чуя също.  Илиана Беновска:  Веднага горещият въпрос, ще бъдете ли водач на евролистата на БСП? Моля Ви, не ми отговаряйте, че още не е изтекъл срокът, какви са Вашите възгледи за това, трябва ли да бъдете водач на евролистата? Сергей Станишев:  Това ще реши НС на БСП само след една седмица, имайте малко търпение, процесът на номинации на конференции върви. Аз съм много благодарен на всички организации, които са ме номинирали и за водач, и за член на листата. От много места ми се обаждат хората и в личен план морално съм удовлетворен от това, което има като резултат.  Илиана Беновска:  Много трябва да сте удовлетворен от това, че заместник-председателят на ГЕРБ Цветан Цветанов Ви покани да отидете в ГЕРБ, ако не водите евролистата на БСП. Сергей Станишев:  Г-жо Беновска, добре знаете, че това разбира се е шега и това е несериозно! Защото аз и ГЕРБ имаме фундаментални различия, БСП и ГЕРБ имат фундаментални различия, освен това аз съм лидер на европейското политическо семейство, което е опозиция на ЕНП в ЕП по много неща, които те свършиха погрешно в европейски мащаб. Няма как да стане това! Илиана Беновска:  Но, Вие, г-н председателю на ПЕС, не отговаряте най-малко на 2 условия поставени от Корнелия Нинова за избор на представители на България в евролистата – едното е подкрепата за Истанбулската конвенция, а другото е подкрепа и подписване на пакта на ООН.  Сергей Станишев:  Аз съм коментирал тази тема. Нещата с Истанбулската конвенция в България са решени от КС и аз не мога да не се съобразявам с КС, като институция. Илиана Беновска:  Това е ясно, но те се поставиха, когато Вие водихте една усилена кампания! Сергей Станишев:  Не, аз не водих кампания, аз заявих позиция, която е позиция на европейските социалисти като цяло, преди да се вземе решение от БСП, защото имах моите аргументи. Но този въпрос в България е закрит, аз дори казах, че включването му в предизборната платформа е малко като удар в празното пространство. Въпросът е решен и затворен! Каквото и да мисли един или друг човек или една или друга институция в ЕС, в една демократична държава с решение на КС този въпрос е приключен. Но не е приключил въпросът с насилието над жените и аз винаги съм казвал, че ще се боря да имаме адекватно законодателство, това, което е тежък и реален проблем. Знаете, че 34 жени са били убити в резултат на домашното насилие през миналата година, да има адекватни инструменти на държавата за защита на жените в България от насилие! Илиана Беновска:  За изборите Ви противопоставят, сякаш, с Елена Йончева, която в момента е народен представител и няма да Ви обидя, ако спомена, че беше Ваша близка? Сергей Станишев:  Няма как да ме обидите! Вижте, няма кака да ни противопоставят, защото ние с Елена сме и приятели, изпитваме взаимно дълбоко уважение и си говорим, и си помагаме. Така че, ако някой има такъв сценарий, не може да ни използва като пионки в някаква игра. Илиана Беновска:  А какво ще кажете на Корнелия Нинова? Цвета Караянчева, онзи ден, се обърна към нея:“ Корнелия, върни се в Народното събрание със здрави нерви и повече разум!“. Сергей Станишев:  Вижте, има решение на НС, което беше взето след 3 часа много сериозна дискусия, защото наистина напускането на парламента това е радикална крачка. Всъщност има два вида напускане. Едното е тотално, което е по време на „революционна ситуация“ и което трябва да води до искане за предсрочни избори, а другото е по конкретен повод. Конкретният повод бяха промените в избирателното законодателство,навръх изборите. И беше обосновано да се направи това действия. Предполагам, че и на предстоящия НС ще се докладва за резултатите от този ход и за плана какво се прави по-нататък, защото трябва да има план. Когато напускаш парламента трябва да се знае какво правиш извън парламента, какви политически действия предприемаш. Илиана Беновска:  Домакинът на събитието в Пловдив, на което вие евродепутатите ще отчетете своята дейност, Георги Гергов, областния председател на БСП-Пловдив, беше един от 8-те, които посрещнаха на летището премиера на Русия Медведев. Каква е Вашата оценка за резултатите от тази визита? Визирам: какво постигна Бойко Борисов и какво не каза Медведев? Сергей Станишев:  Първо, всяко такова посещение има своята полза за страната, без съмнение, особено след много дълга пауза, защото ако погледнете руски премиер не е идвал поне от 7-8 години. Илиана Беновска:  От 10! Сергей Станишев:  Това е възстановяване на диалога, това е положително! Той проведе срещи и с премиера, и с президента и това е хубаво. Конкретните резултати засега не са достатъчно. Имаше добри неща, свързани с туризма, със социалното осигуряване и това е нормално. Но, по големите въпроси, какво се случва с „Белене“, какво се случва с транзита през България, това беше по-скоро проучвателна мисия, отколкото резултативна. Илиана Беновска:  Вие, като председател на ПЕС, как ще извоювате това „Турски поток“ да не ни заобиколи? Виждате, как, в момента Ангела Меркел умело се възползва от някои нюанси в Третия енергиен пакет. \r\nСергей Станишев:Трябва и ние да се възползваме, като държава, от тези промени, защото се създаде добър прецедент, и да си защитаваме интересите. Изобщо, крайно време е да разберем едно нещо - в ЕС, за да постигнеш своите цели, трябва да работиш системно, последователно и да имаш съюзници, и партньори, за да постигнеш своите цели, и интереси, а не да се прави всичко, как да Ви кажа, пожарникарски! Илиана Беновска:  Споменахте, че имате различия с ГЕРБ, това е естествено и ясно, те са представители на ЕНП, къде са обаче близостите, къде си пресичате политиките ви с председателя на ГЕРБ Бойко Борисов? Сергей Станишев:  Вижте, не е тайна и това е добра практика, че всеки месец в ЕП по време на пленарна сесия всички български евродепутати се събираме и обсъждаме въпроси, обменяме информация, които биха били от национален интерес. Давам Ви пример, пакетът „Мобилност“ иницииран от президента Макрон, всеки един от нас върши своята работа в защита на националния интерес чрез своите групи, убеждавайки колегите, защото всички групи са разделени, образно казано, по географски принцип, за да отстоим българския интерес и тук не трябва да има лъжливо състезание, а трябва да се опитаме да постигнем това, което е важно за българските шофьори, за българските превозвачи. Илиана Беновска:  А по отношение на геополитиката на Борисов за Балканите? Сергей Станишев:  България, бидейки член на ЕС от 10 години, трябва да бъде много активна! Аз съм Ви казвал, по време на българското европредседателство положително е, че България постави тази тема в европейския дневен ред. Имаше и среща на най-високо ниво тук и имаше конкретни резултати, защото предстои да започнат преговорите с Република Северна Македония вече и с Република Албания. И ние, европейските социалисти, настоявахме за това! Илиана Беновска:  Президентът Радев - Вие преди малко казахте, че не бива да има състезание по някои политики - направи ми впечатление, че когато беше тук Йенс Столтенберг, той разговаря с него на английски, но когато той се срещна с Медведев, не разговаря на руски. Каква е оценката Ви? Сергей Станишев:  Вижте, това е въпрос на преценка, аз не виждам драма нито в едното, нито в другото! Илиана Беновска:  Не, то е нюанс, аз също не виждам драма! Сергей Станишев:  Добре, нюанс, хубаво. С всеки един човек разговорът на неговия език върви по-лесно. Аз не виждам проблем, ако президентът Радев желае да говори с премиера Медведев и на руски, ако това помогне за постигане на резултати.   Илиана Беновска:  Скритият ми въпрос беше проамерикански или проруски са настроенията на Радев? Сергей Станишев:  Аз мисля, че са пробългарски. Такива трябва да бъдат настроенията на всички български ... Илиана Беновска:  Какви са доказателствата, той не е свиквал например КСНС почти една година? Сергей Станишев:  Не знам, може би е видял, че няма достатъчна резултативност, аз не мога да преценя мотивите. Но, аз смятам, че всеки български държавник и политик трябва да бъде на първо място българофил. Русия, Америка, Франция, Германия са важни, ключови партньори за нашето развитие, но ние трябва да умеем със самочувствие, с аргументи, с уважение към партньора да отстояваме нашия интерес, да намираме баланса между техния натиск, защото всички големи по един или друг начин натискат в своя полза! Илиана Беновска:  Много сте дипломатичен и разбира се, много опитен, това не го откривам за първи път! Сергей Станишев:  Не съм дипломатичен, това е моето убеждение. Аз съм водил много тежки преговори и с президента Путин, може би най-тежките ми разговори, но смятам, че са били успешни – за „Южен поток“, по други въпроси. Имам самочувствието да го кажа. И с лидерите на други големи страни съм водил разговори, по същия начин съм разговарял и с г-н Ердоган. Илиана Беновска:  Прекият ми въпрос за Радев е ефективен ли е той като обединител на нацията? Сергей Станишев:  Аз мисля, че той се старае да покаже своя позиция и да е последователен в това. Но, ако ме питате, дали, твърде честите конфронтации между двете институции носят ползи ... Илиана Беновска:  С Борисов имате предвид? Сергей Станишев:  Аз не казвам тук кой е виновен ...  Илиана Беновска:  Не, имате предвид конфронтацията Борисов – Радев, нали?  Сергей Станишев:  Вижте, трябва двамата големи в държавата, президента и премиера, с всичките различия и критики, да имат и форма на диалог.   Илиана Беновска:  Веднага използвам случая да го вържа и с единия от подаръците, които искам да Ви връча, това е клубната фланелка „Беновска пита“, на гърба й пише защо? Защо двамата големи, Радев и Борисов, трябва да намерят форма на диалог? Сергей Станишев:  Това е тяхна отговорност и като институции. Те не са просто политици. Хората, които са лидери на партиите, имат по-малка отговорност, лидерите на държавата, тяхната отговорност е на по-високо ниво. Илиана Беновска:  А, каква е отговорността на почетния председател Ахмед Доган, чиято книга ще Ви връча сега?  Сергей Станишев:  Защо ми я връчвате, има ли автограф?  Илиана Беновска:  Ще напиша, аз съм задаващият въпросите.  Сергей Станишев:  Значи, тя е ,така да се каже Ваша книга! Илиана Беновска:  Да, едно голямо интервю.  Сергей Станишев:  Той е един от опитните политици в държавата, но доколкото разбирам, той вече по-скоро се е оттеглил от активната дейност.  Илиана Беновска:  А ДПС заема ли сега, с напускането на БСП на парламента, по-значимо място в българската политика? Сергей Станишев:  Очевидно е, че ако гледаме гласуването по ветото на президента и редица други въпроси ...  Илиана Беновска:  Имате предвид Изборния кодекс?  Сергей Станишев:  Да, Изборния кодекс и другите въпроси за опрощаване дълговете на мюфтийството, като че ли има някаква договорка и взаимодействие между управляващите и ДПС, които са официално опозиционна партия.  Илиана Беновска:  Говори се, че БСП неслучайно не е влязла по Закона за вероизповеданията, за да може ДПС да получи искания резултат?  Сергей Станишев:  Това са вече конспиративни теории, не мога да вниквам в тях. БСП има общо решение по отношение на своето невлизане в парламента на този етап и то се изпълнява.  Илиана Беновска:  Връчвам Ви здрава българска червена ябълка, леко ще Ви я подхвърля…  Сергей Станишев:  Винаги е добре дошла. Дори ще я хвана.   Илиана Беновска:  …с надеждата, наистина,да докажете, че независимо, че Вашата партия БСП не е на власт, Вие, като председател на ПЕС, ще бъдете националноотговорен политик винаги! Сергей Станишев:  Старая се винаги да бъда такъв! Дори, когато сме в опозиция!  Илиана Беновска:  Какъв ще бъде вашият слоган на евроизборите, какво ще кажете на хората, кратко изречение?  Сергей Станишев:  Мотото на европейските социалисти, вярвам, че то се споделя и от българските социалисти – „Време е“!  Илиана Беновска:  За? Да махнем Бойко Борисов ли?  Сергей Станишев:  Време е за нов социален договор в Европа и в България! Илиана Беновска:  Благодаря Ви за това интервю, успех! Сергей Станишев:  Всичко добро!", "date": "2019.03.10", "title": "Сергей Станишев, ПЕС: Борисов и Радев да са българофили, с Йончева сме приятели"}
{"url": "http://www.focus-news.net/news/2019/03/10/2632877/pazardzhik-istoricheskiyat-muzey-v-batak-obyavi-kozhuharski-nozh-parvite-desetiletiya-na-hh-vek-za-eksponat-na-mesets-mart.html", "text": "Историческият музей в Батак обяви кожухарски нож за експонат на месец март, съобщиха от  музея . Инструментът се състои от широк железен нож с извито навън острие. Ножът е закрепен за дървена стойка с четири крака. Служи за остъргване на тлъстините и мускулните остатъци от вътрешната страна на кожите, които се използват за изработка на кожуси и за подплата на връхните дрехи от традиционната носия. Преди остъргване кожите се топят известно време в чиста вода. Този тип ножове се използват от майсторите терзии, които шият традиционни мъжки и женски носии. Ножът е дарен на Исторически музей-Батак от Димитър Ангелов Терзийски, син на Ангел Терзийски, който използва този нож през първите десетилетия на ХХ век.", "date": "2019.03.10", "title": "Пазарджик: Историческият музей в Батак обяви кожухарски нож първите десетилетия на ХХ век за експонат на месец март"}
{"url": "http://www.focus-news.net/news/2019/03/10/2632878/sitel-makedoniya-samo-trima-kandidati-sa-sabrali-neobhodimiya-broy-podpisi-za-uchastie-v-prezidentskite-izbori.html", "text": "Трима кандидати са събрали необходимите десет хиляди подписа за участие в президентските избори. В полунощ изтече срокът за събиране на подписи за президентската надпревара. Държавната избирателна комисия заяви, че преброяването на събраните подписи за седемте кандидати ще приключи утре, съобщи македонският телевизионен канал  “Сител“ . \r\n\"Необходимият брой подписи бяха събрани от кандидатите Стево Пендаровски, Гордана Силяновска - Давкова и Блерим Река\", съобщи Държавната избирателна комисия. \r\nПодписи бяха събрани и от други кандидати, като техният брой ще бъде съобщен след преброяването в общинските избирателни комисии. \r\nСъбирането на подписите продължи две седмици, а сега кандидатите, които са получили необходимата подкрепа, трябва да подадат кандидатурите си, като крайният срок е 21 март, а предизборната кампания ще започне в началото на следващия месец. \r\nМеждувременно кандидатите за президент вече са в неофициалната кампания, а ежедневните им дейности са обвързани с посещения и срещи на граждани, информира телевизионният канал.  Юлиян Марков", "date": "2019.03.10", "title": "„Сител“ (Македония): Само трима кандидати са събрали необходимия брой подписи за участие в президентските избори"}
{"url": "http://www.focus-news.net/news/2019/03/10/2632862/afp-yasni-sa-natsionalnostite-na-patnitsite-v-etiopskiya-samolet.html", "text": "Ясни са националностите на пътниците в етиопския самолет, предава  AFP . \r\nОт авиокомпанията съобщиха, че най-много са били гражданите на  Кения - 32, следвани от Канада с 18, Етиопия с девет, след това Италия, Китай и Съединените щати с по осем. Великобритания и Франция са имали по седем граждани  на борда, Египет шест, Холандия пет и Индия четири. Четирима са били  притежатели на паспорти на ООН. Общо единадесет държави в Африка и 13 в Европа имат граждани сред жертвите. \r\nРегионални и световни лидери изказаха съболезнования на близките на загиналите. Президентът на Кения Ухуру Кенята заяви, че той е \"натъжен \" от новините.  Юлиян Марков", "date": "2019.03.10", "title": "AFP: Ясни са националностите на пътниците в етиопския самолет"}
{"url": "http://www.focus-news.net/news/2019/03/10/2632882/burgas-spokoyna-e-patnata-obstanovka-v-oblastta.html", "text": "Спокойна е пътната обстановка в област Бургас, пътищата са сухи и проходими. Това съобщиха за  Радио „Фокус“ – Бургас  от Областно пътно управление – Бургас. Видимостта е добра, температурата на въздуха е между 17° и 22°. Няма затворени пътни участъци на територията на областта. Интензивно е движението по пътя Бургас – кв. „Банево“, в участъка Бургас – кв. „Сарафово“, както и в отсечката Бургас – Созопол в района на Военноморска база „Бургас“ при село Атия.  \r\nПо-натоварено в областния град е движението по входно-изходните пътни артерии в района на пътен възел „Юг“, по някои участъци от бул. „24-ти Черноморски пехотен полк“, както и в района на кръстовището с кръгово движение „Трапезица“. \r\nМария ПОПЧЕВА", "date": "2019.03.10", "title": "Бургас: Спокойна е пътната обстановка в областта"}
{"url": "http://www.focus-news.net/news/2019/03/10/2632881/sport-livarpul-pobedi-barnli-s-42-v-mach-ot-visshata-liga.html", "text": "Преследването между Ливърпул и Манчестър Сити в борбата за титлата във Висшата лига продължава, след като Ливърпул спечели с 4:2 домакинството си на Бърнли, на „Анфийлд“, от 30-ия кръг на Висшата лига. Роберто Фирмино и Садио Мане вкара по два гола за успеха на Ливърпул. \r\nЛивърпул е втори в класирането със 73 точки, а Манчестър Сити е лидер със 74 точки. Бърнли е седемнадесети с 30 точки и е само на две над зоната на изпадащите.", "date": "2019.03.10", "title": "Спорт: Ливърпул победи Бърнли с 4:2 в мач от Висшата лига"}
{"url": "http://www.focus-news.net/news/2019/03/10/2632884/pazardzhik-politseyski-patruli-sa-razpolozheni-na-mesta-po-glavnite-patishta-v-oblastta.html", "text": "Полицейски патрули са разположени на места по главните пътища в област Пазарджик, предаде репортер на  Радио „Фокус“ – Пазарджик . Следи се за спазване ограниченията на скоростта, извършват се и проверки за наличие на задължителна застраховка, валиден технически преглед и валидност шофьорска книжка. Патрули на „Пътна полиция“ са разположени при ханче Септември и на изхода на Пазарджик в посока Пловдив. Друг полицейски патрул извършва проверки в района на Затвора на входа на Пазарджик. \r\nВаня НИКОЛОВА", "date": "2019.03.10", "title": "Пазарджик: Полицейски патрули са разположени на места по главните пътища в областта"}
{"url": "http://www.focus-news.net/news/2019/03/10/2632883/aktsenti-v-sutreshniya-blok-dobro-utro-balgariya-na-radio-fokus-za-11-mart.html", "text": "На 11 март започва Великият пост, който е най-строг и най-продължителен. Той се нарича се още Четиридесетница. Как да постигнем мир в душите чрез лишението и какво трябва да знаем за предстоящите седем седмици? Гост в сутрешния блок  „Добро утро, България“  на Радио „Фокус“ ще бъде богословът доц. Костадин Нушев. \r\nКой с кого ще управлява и ще се коалира? Кой какви намерения има? За действията на политиците в и извън Народното събрание, сделките и електоралните нагласи ще разговаряме със социолога Кънчо Стойчев. \r\nЩе посетим и инвестиционна дестинация – Димитровград. Какво стои в основата на добрата местна икономика? Бизнес климата и индустриалната трансформация ще коментираме с кмета на Община Димитровград Иво Димов. \r\nКак новите технологии и изучаването на чужди езици влияят на говорното развитие на децата? Бояна Атанасова от  Радио „Фокус“-Варна  разговаря с логопед от града, който ще ни даде полезни съвети. \r\nИнициативна група, сформирана от студенти и докторанти от Югозападен университет „Неофит Рилски“-Благоевград и Софийски университет „Св. Климент Охридски“ е внесла искане в Общински съвет-Симитли за посмъртното удостояване със званието „Почетен гражданин на Симитли“ на отец Борис Китанов Петров, който дълги години е обслужвал храм „Рождество Богородично“ в Симитли, както и духовните нужди на енориашите от цялата община. Повече по темата ще научим от Ливия Нинова от  Радио „Фокус“ – Пирин . Започнете деня информирани! Тези и още теми – в „Добро утро, България“ от 06.00 до 10.00 часа на 11 март, с водещ Йоланда Пелова.", "date": "2019.03.10", "title": "Акценти в сутрешния блок „Добро утро, България“ на Радио „Фокус“ за 11 март"}
{"url": "http://www.focus-news.net/news/2019/03/10/2632880/georgi-gergov-bsp-borisov-si-e-opekal-rabotata-za-turski-potok-s-ninova-nyamame-nuzhda-ot-zabivane-na-nozhove-v-garba.html", "text": "Борисов си е „опекъл работата“ за „Турски поток“, с Нинова нямаме нужда от „забиване на ножове в гърба“. Това заяви Георги Гергов, председател на БСП-Пловдив област, в разговор с Илиана Беновска в седмичното обзорно политическо предаване  „Беновска пита“  по „Канал 3” и „Радио К2: Илиана Беновска:  Разговаряме с лидера на БСП Пловдив – област  Георги Гергов след срещата на евродепутатите от БСП, която имаше за цел да отчете тяхната дейност. Г-н Гергов, какво е лицето на БСП сега, днес, преди евроизборите за нов парламент? Георги Гергов:  Както винаги БСП е готова за избори, колкото и да се съмняват нашите опоненти. Вие, видяхте залата, присъствието на хората, духа на хората и ние се готвим за победа. Това е положението.  Илиана Беновска:  Как точно смятате да победите Бойко Борисов?  Георги Гергов:  Както се побеждава опонент – със средства, които са легитимни и законни. Илиана Беновска:  С числено или идейно превъзходство?  Георги Гергов:  Е, при тях не може да се говори за идеи. Извинявай, ГЕРБ е една партия като НДСВ – имаше я, няма я. БСП е друго нещо. Ние сме 130 години партия и си имаме здрави основи и оцеляваме.  Илиана Беновска:  Какво значи „имаше я, няма я“? Няма ли го ГЕРБ, вече?  Георги Гергов:  НДСВ го няма. То, така беше станало , по същия начин. Илиана Беновска:  Да де, питам за ГЕРБ, ако приложим тази максима „имаше я, няма я“? Георги Гергов:  И това време ще дойде. Илиана Беновска:  Кога?  Георги Гергов:  Ще видим. Времето ще покаже, но ние оставаме. БСП оцеляваме. Те ни закриваха, те ни линчуваха през тези години. Както виждаш, БСП има едни резултати, които са почти колкото ГЕРБ, да не кажа, в дадени моменти и дадени области, повече от ГЕРБ. Илиана Беновска:  Като казвате „ние“, Вие къде се намирате в момента в БСП, след като Корнелия Нинова Ви отстрани от Изпълнителното бюро, освен че сте шеф на Пловдив – област? Георги Гергов:  Не е болка за умиралка. Аз се намирам в централното ръководство на партията, член съм на Националния съвет, знам какво трябва да направя и го правя. Какво според теб трябва да се случи на тези избори? БСП  Пловдив да спечели и да докаже, че БСП Пловдив е сериозна партийна структура. Така или иначе вече по последните преброявания БСП Пловдив е най-голямата партийна структура в България, повече от софиянци.  Илиана Беновска:  Кой е Вашият фаворит на БСП Пловдив за евроизборите? Георги Гергов:  Значи, за моя фаворит, ако говорим е едно, а за фаворит, който спечели номинациите, най-много на този етап, е Сергей Станишев. Елена Йончева е веднага плътно до него, след него. И тя, листата, е широка, голяма, близо 100 кандидати, тъй че няма смисъл да ги цитирам, но това е положението. Илиана Беновска:  А Вашият личен фаворит? Георги Гергов:  Моя личен фаворит го казах на конгреса – Сергей Станишев. И ще се аргументирам защо. Сергей Станишев е човек, който е доказал себе си в годините. Той е европейски политик, доказал, че може и аз вярвам в него. Да, за тези години, в които той е участвал в управлението сигурно има негативи, които в този момент неговите опоненти ги използват. Но, той е най-подготвеният. И е просто смешно да се мисли, че лидер на ПЕС да не е в листата или водач на листата. Тъй, че аз просто следвам логиката. Аз съм всъщност бизнесмен, освен политик и винаги преценявам на коя карта трябва да се заложи и как трябва да се играе. В този момент, ако искаме ние, трябва да заложим на тази карта - Сергей да води листата. Моите опоненти ще кажат „Ние ще загубим изборите, ако сложим Сергей“ да води листата. Тъй ,че ще коментираме след изборите, но много е важно как ще се подреди листата. Много е важно това нещо, от това зависи изходът на изборите. Вие знаете, че като извадиха такъв кандидат за президент, ГЕРБ загубиха изборите.  Илиана Беновска:  А, ако следваме Вашето твърдение, че БСП Пловдив е най-голямата по численост и по авторитет организация, това означава ли, че Вие се надявате и на местните избори да излъчите най-сетне кандидат за кмет, който да спечели?  Георги Гергов:  Значи, ние винаги сме се старали да излъчваме кандидат за кмет, който да спечели, но това е Пловдив. Пловдив е различен, но в крайна сметка в областта ние винаги сме били на кантар с ГЕРБ, даже в дадени моменти и печелим повече гласове и населени места, и кметства. Тъй, че много е относително, това, какви кандидати ще изкараме на есен на изборите, но това е подготовката – евроизборите. От това ще зависи какво ще се случи на есен, защото ние не сме далеч от логиката на Цветан Цветанов, която той ясно я изрази и го каза – от тук зависи атестацията кой ще номинираме веднага след евроизборите за местните избори. Аз мисля, че този принцип трябва да важи и за нашата партия, а не да гледаме отстрани и да чакаме нещо да се случи, и да си потриваме ръцете, да чакаме да дойде есента, за да ни номинират. Не – тази битка решава следващата битка.  Илиана Беновска:  Ако следваме тази логика, в такъв случай, Вие можете ли да ми отговорите ясно на въпроса: загуби ли БСП, че Сергей Станишев вече не е лидер на партията? Георги Гергов:  Не. Това е съвсем различна тема. Значи, Сергей Станишев сам се оттегли, той пое един много сериозен пост в Европа и аз смятам, че БСП дали е загубила, или не е загубила, ние сме съвсем различна партия. Ние не сме лидерска партия. Ако Бойко Борисов не е лидер на ГЕРБ, ми те ги няма.  Илиана Беновска:  Сякаш, избягвате името Корнелия Нинова. Георги Гергов:  Не, не избягвам. Ние с Корнелия Нинова каквото е имало да си го кажем, сме си го казали. Държим се партийно и смятам, че няма нужда от забиване на ножове в гърба. Отиваме към избори, това означава бием в една точка, иначе лошо.  Илиана Беновска:  Като почетен консул на Русия Вие бяхте един от 8те души, които посрещнаха на живо на самото летище слизането на министър-председателя на Русия Медведев. Как според Вас заслужихте тази чест?  Георги Гергов:  Вижте сега, аз съм трети мандат почетен консул на Руската Федерация… Илиана Беновска:  И сте  гражданин на Русия.  Георги Гергов:  …и съм руски гражданин, и точно с указ на г-н Медведев. Когато точно той ми подписа указа, тогава стана президент. И е нормално да бъда поканен на посрещането на г-н Медведев. Какво да Ви кажа, дано това, което се случва и се говори, да се случи.  Илиана Беновска:  Говори се, че няма да се случи Турски поток да мине през нас. Георги Гергов:  Не мисля така. Илиана Беновска:  Алексей Милер, „Газпром“ го заяви доста недвусмислено. Георги Гергов:  Сигурно, така смятат в този момент, но аз мисля, че „Турски поток“ в България може да се строи по друг начин.  Илиана Беновска:  Как?  Георги Гергов:  С руската държава. Това не е само „Газпром“, има и много други фирми, които могат да изпълнят тази работа и е най-добре така да се случи. Илиана Беновска:  Говори се, че Европа трябва да разреши.  Георги Гергов:  Ще разреши Европа. Как мислиш, че Бойко Борисов не си е опекъл работата ли? Не мисля така.  Илиана Беновска:  А за „Южен поток“ защо не ни разрешиха? Тогава, Борисов не си ли беше „опекъл работата“? Георги Гергов:  „Южен поток“ беше доста интересна схемата, която не проработи на базата на доста заложени подводни мини. Тъй, че това ще се случи. България ще има и „Белене“, България ще има и „Турски поток“ или „Балкански поток“, или както ще да го наричат. Но, няма Русия да не използва този момент на вариант, в който да не отклонява от „Турски поток“ друга тръба, за да идва надолу. Няма как да не й се случи. Може да отнесе времето, две-три години. Може да не е в мандата на Борисов или на следващите, но това ще се случи, защото е необходимост, реалност. Ние може да имаме газ за нас, но утре може да не достига. Илиана Беновска:  Като човек, „посветен на руската чест“, ако мога така да се изразя, как оценявате, че президента Радев разговаря с шефа на НАТО Столтенберг на английски, но с Медведев не разговаря на руски? Георги Гергов:  Виж сега, този въпрос е за тях. Илиана Беновска:  Кои „тях“? Георги Гергов:  За президента и въобще кой какво говорил, аз не мога да нося отговорност кой на какъв език е говорил. Илиана Беновска:  Питам, защото, надали, е останало незабелязано това за руската страна. Георги Гергов:  Е, много неща са забелязани от руската страна и затова Русия пак продължава да ни подава ръка. Аз не знам, все пак сме важен фактор, за да те да продължават да ни подават ръка Русия. Илиана Беновска:  Добре, благодаря Ви за това интервю. Позволете ми и аз да Ви подам ръка.  \r\nТака завърши разговорът между Георги Гергов и Илиана Беновска в седмичното обзорно политическо предаване „Беновска пита“ по „Канал 3” и „Радио К2” на 10 март 2019 година.", "date": "2019.03.10", "title": "Георги Гергов, БСП: Борисов си е „опекъл работата“ за „Турски поток“, с Нинова нямаме нужда от „забиване на ножове в гърба“"}
{"url": "http://www.focus-news.net/news/2019/03/10/2632874/d-r-iliya-valev-etnolog-na-sirni-zagovezni-se-palyat-golemi-ognyove-koito-se-preskachat-za-zdrave.html", "text": "На Сирни заговезни се палят големи огньове, които се прескачат за здраве. Това каза за  Радио „Фокус“-Велико Търново  д-р Илия Вълев, етнолог в Регионалния исторически музей във Велико Търново. Той посочи, че около огъня се играят общоселски хора, които след това секват за дълго време през целия период на Великия пост. „Дори в съвременността е редно по време на поста да не се правят големи забави, не се разрешават и венчавки, защото това е важно и радостно събитие за семейството, но по време на Великия пост трябва да се спазва спокойствие, а по време на такива радостни събития душата не може да се успокои и да спази поста, най-вече душевния“, каза д-р Вълев и допълни, че  празник без музика, вино и месни продукти не може, а по време на поста тези неща са забранени. \r\nХарактерен за Сирни заговезни е обичат „Оратница“. Той уточни, че оратниците представляват пръчка, на чиито връх е закрепена слама, която впоследствие се запалва и се върти. „Вярва се, че по този начин се подсилва слънцето, тъй като огънят е символ на земното слънце. Въртейки тази пръчка се вярва, че се дава енергия на слънцето, чрез която ще ни топли през лятото. Както знаете тогава се пада и периода на пролетното събуждане“, допълни д-р Илия Вълев. Той допълни, че освен „оратниците“ и Сирнишките огньове, в Тракия и Родопите се среща много интересен обичай за хвърляне на огнени стрели, които се наричат по различен начин в различните краища на страната. Ергените стрелят тези стрели като ги насочват към момичетата на сърцето си и по този начин показват любовта си към тях. \r\nНадежда КРЪСТЕВА", "date": "2019.03.10", "title": "Д-р Илия Вълев, етнолог: На Сирни заговезни се палят големи огньове, които се прескачат за здраве"}
{"url": "http://www.focus-news.net/news/2019/03/10/2632887/kyustendil-pri-km-15-na-patya-bobov-dol-zhedna-dvizhenieto-se-izvarshva-samo-v-edna-lenta-poradi-svlichane-na-zemna-masa.html", "text": "Поради свличане на земна маса е въведена временна организация на движението в участък от пътя Бобов дол – Жедна. Това съобщи за  Радио „Фокус” – Кюстендил  дежурният в Областно пътно управление – Кюстендил. Преминаването при 15 км от пътя трябва да се извършва само в една лента. Мястото е сигнализирано с пътни знаци. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът за трите ограничения е 29 март. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.03.10", "title": "Кюстендил: При км 15 на пътя Бобов дол – Жедна движението се извършва само в една лента поради свличане на земна маса"}
{"url": "http://www.focus-news.net/news/2019/03/10/2632870/mvnr-nyama-balgarski-grazhdani-sred-zaginalite-157-dushi-na-borda-na-katastrofiraliya-samolet-na-etiopian-earlayns-zhertvite-sa-ot-nay-malko-35-darzhavi.html", "text": "Няма български граждани сред загиналите 157 души на борда на катастрофиралия по-рано самолет на „Етиопиан Еърлайнс“, сочат данни на българското посолство в Адис Абеба. Това съобщиха от пресцентъра на  Министерството на външните работи  (МВнР). Дипломатическата ни мисия в Етиопия в сътрудничество с други посолства получи окончателния списък с пътниците в катастрофиралия самолет.  \r\nЖертвите в разбилия се самолет, изпълнявал курс до Найроби, са от най-малко 35 държави, като поне един от пътниците е бил с паспорт от ООН.  \r\nПо данни, предоставени от авиокомпанията, жертвите са от Австрия, Белгия, Великобритания, Германия, Джибути, Египет, Етиопия, Израел, Индия, Индонезия, Ирландия, Испания, Италия, Йемен, Канада, Кения, Китай, Мароко, Мозамбик, Непал, Нигерия, Норвегия, Полша, Руанда, Русия, САЩ, Саудитска Арабия, Словакия, Сомалия, Судан, Сърбия, Того, Уганда, Франция, Швеция и един човек е с паспорт от ООН.  \r\nПремиерът Бойко Борисов и министърът на външните работи Екатерина Захариева изпратиха съболезнователни телеграми до своите етиопски колеги Абий Ахмед и Уоркнех Гебейеху.", "date": "2019.03.10", "title": "МВнР: Няма български граждани сред загиналите 157 души на борда на катастрофиралия самолет на „Етиопиан Еърлайнс“, жертвите са от най-малко 35 държави"}
{"url": "http://www.focus-news.net/news/2019/03/10/2632885/blagoevgrad-potushen-e-pozharat-v-rayona-na-vtoroklasen-pat-19-mezhdu-selata-banichan-i-gospodintsi.html", "text": "Потушен е пожарът, който горя в района на второкласен път 19 в участъка между селата Баничан и Господинци. Това съобщи за  Радио „Фокус“ – Пирин  директорът на Регионална дирекция „Пожарна безопасност и защита на населението“ – Благоевград инж. Георги Пармаков. Той призова гражданите да не палят сухи стърнища, а при почистване на градините да не палят отпадъците, тъй като духа вятър, огънят се разраства в полето и навлиза в гората. Инж. Пармаков допълни, че има и случаи, в които огънят навлиза в лозови масиви и овощни градини, поради което се стига до нанасяне на сериозни материални щети. \r\nЛивия НИНОВА", "date": "2019.03.10", "title": "Благоевград: Потушен е пожарът в района на второкласен път 19 между селата Баничан и Господинци"}
{"url": "http://www.focus-news.net/news/2019/03/10/2632889/blagoevgrad-dobri-sa-usloviyata-za-shofirane-v-oblastta-trafikat-po-osnovnite-patni-napravleniya-e-s-normalna-intenzivnost.html", "text": "Добри са условията за шофиране в Благоевградска област, трафикът по основните пътни направления е с нормална интензивност. Това съобщиха за  Радио „Фокус“ – Пирин  от Областно пътно управление – Благоевград. Преминаването по автомагистрала „Струма“, главен път Е-79 и второкласен път 19 Симитли – Гоце Делчев се извършва с нормалната интензивност за неделен ден. До този момент няма регистрирани тежки пътни инциденти, които да са затруднявали движението по републиканската пътна мрежа. В сила за областта са две ограничения за преминаването на леки и товарни автомобили. Първото от тях ще важи до 30 март. То е наложено по главен път Е-79 в участъка Кресна – Долна Градешница в района на км 402+365. Там е ограничено преминаването на всички видове моторни превозни средства заради извършване на ремонтни дейности на моста на жп линията София – Кулата. Преминаването в района се извършва по обходен маршрут, който заобикаля съоръжението и се регулира от светофарна уредба. Другата забрана за движението, която важи само за товарни автомобили с тегло над 12 тона, е въведена по третокласен път 108 автомагистрала „Струма“ – село Рибник. Там също се извършват аварийни ремонтни дейности, за срок до 31 юли. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nВ Благоевград трафикът по основните улици и булеварди е сравнително спокоен. По-натоварено е движението на вход и изход от града. \r\nЛивия НИНОВА", "date": "2019.03.10", "title": "Благоевград: Добри са условията за шофиране в областта, трафикът по основните пътни направления е с нормална интензивност"}
{"url": "http://www.focus-news.net/news/2019/03/10/2632879/goran-stefanov-etnograf-palikosh-e-strandzhanski-obred-koyto-se-e-izpalnyaval-po-vreme-na-sirni-zagovezni.html", "text": "„Паликош“ е странджански обред, който се е изпълнявал по време на Сирни заговезни. Това каза за  Радио „Фокус“ – Бургас  етнографът Горан Стефанов. По думите му това е обичай, който се е изпълнявал от всички в странджанското село. „Най-възрастните мъже са взимали кош, напълнен със слама, забучвали са го на два пръта и са го слагали високо над мегдана, а около него трябвало да се играе хоро. Докато траела тази игра, хората, които са прегрешили с нещо през годината, излизали пред всички и са го казвали силно на глас. Така се е вярвало, че греховете им ще бъдат опростени“, обясни етнографът и добави, че друг интересен обичай, свързан с днешния ден, се е изпълнявал в странджанското село Българи. „Най-възрастният човек от селото е наричал гората. Казвал е „Горо, ле, горо зелена, да знаеш, че през следващия месец има три слани. Не се лъжи да разцъфтяваш. Първата слана е за теб, втората е за тревите, а третата – за берекета“. След това същият човек отново наричал, но този път с цел да бъдат заплашени хората, за които се смятало, че злоупотребяват със своето положение. Така имало наричанка за мелничаря, за бирника и за други хора“, посочи Стефанов.  \r\nПо думите му „паликош“ е последното хоро преди великденския пост. „По време на поста били забранени музиката и хората. Младите обаче нарушавали тези забрани с обичаите „филеци“, които представляват пролетни игри, особено характерни за района на Малко Търново. Те излизали тайно извън населеното място, събували се боси, играели хора и пеели песни. Самият обичай „филек“ произлиза от това, че младите са танцували  хората, докато са се държали не за ръце, а за зелени пръчици – филизи. По това време докосването на ръцете помежду им било абсолютно забранено“, каза още Стефанов. \r\nМария ПОПЧЕВА", "date": "2019.03.10", "title": "Горан Стефанов, етнограф: „Паликош“ е странджански обред, който се е изпълнявал по време на Сирни заговезни"}
{"url": "http://www.focus-news.net/news/2019/03/10/2632892/pozhar-gorya-v-rayona-na-vtoroklasen-pat-19-mezhdu-selata-banichan-i-gospodintsi-obzor.html", "text": "Пожар горя в района на второкласен път-19 между селата Баничан и Господинци в неделния ден. Сигналът за бушуващата огнена стихия в близост до пътното платно бе подаден малко след 16.00 часа от екипа на  Радио „Фокус“ – Пирин . към инж. Георги Пармаков, директор на Регионална дирекция „Пожарна безопасност и защита на населението“ – Благоевград. От своя страна той веднага изпрати на място два пожарни екипа, които да локализират и изгасят огъня. Около 17.00 часа пожарникарите успяха да овладеят ситуацията и пожарът бе изцяло потушен.  \r\nТъй като през последните дни зачестяват пожарите в област Благоевград, най-често причинени от неправилно боравене с открит огън, инж. Пармаков призова гражданите да не палят сухи стърнища, а при почистване на градите да не палят отпадъците, тъй като духа вятър, огънят се разраства по полето и навлиза в гората. Инж. Пармаков допълни, че има и случаи, в които огънят навлиза в лозови масиви и овощни градини, поради което се стига до нанасянето на сериозни материални щети.  \r\nЛивия НИНОВА", "date": "2019.03.10", "title": "Пожар горя в района на второкласен път-19 между селата Баничан и Господинци (ОБЗОР)"}
{"url": "http://www.focus-news.net/news/2019/03/10/2632890/pregled-na-mezhdunarodnite-novini-do-18-chasa-agentsiya-fokus.html", "text": "Автобусът се запали след експлозия в центъра на Стокхолм в неделя, няма данни за жертви и пострадали, съобщават шведските медии, цитирани от  РИА Новости . \r\nСпоред полицията по време на инцидента в автобуса не е имало  пътници. Посочено е, че автобусът се е движел на природен газ. Експлозията е станала в 11:25 часа местно време (12:25 часа българско време). За момента полицията не разглежда случая като престъпление. \r\n***  Отказът на британския парламент от проектоспоразумението за условията за отделяне от ЕС може да спре Брекзит, заяви в неделя британският външен министър Джереми Хънт пред  BBC . \r\n\"Ако искате да спрете Брекзит, тогава трябва да направите само три неща: да унищожите тази сделка, да постигнете отлагане и след това да проведете втори референдум\", каза той, отбелязвайки, че първите две точки могат да бъдат изпълнени през оставащото време за Брекзит, докато въпросът за организирането на нов референдум може да бъде включен в дневния ред благодарение на Лейбъристката партия. \"Ние сме в много опасна ситуация\", добави той. \r\nХънт отговори утвърдително на въпроса дали е уверен, че гласуването на споразумението за Брекзит ще се проведе във вторник (12 март). Според него, в случай на ново отхвърляне от страна на парламента на споразумението, постигнато с Брюксел, \"последствията за Консервативната партия ще бъдат унищожителни\". \"Сега имаме възможност да излезем [от ЕС] на 29 март или скоро след тази дата, и е много важно да се възползваме от тази възможност, защото ситуацията се развива в полза на хората, които се опитват да спрат Брекзит\", каза Хънт на колегите си от Консервативната партия.  \r\n*** Управляващата в момента  Демократическата партия на Молдова (ДПМ) е готова да сформира парламентарно мнозинство и нов кабинет на министрите с всички партии, които са влезли в парламента, пише информационния портал  Noi.md . \r\nПредставителят на демократите, Сергей Сърбу, заяви пред репортери в събота след заседание на Конституционния съд, който одобри резултатите от изборите и одобри депутатските мандати: \r\n\"Молдова се нуждае от функционален парламент. Демократическата партия е отворена за диалог за абсолютно всички партии. Не искаме криза в Република Молдова, но не се страхуваме от предсрочни избори “, каза Сърбу. По-рано демократите изпратиха покана за преговори на проевропейския опозиционен блок Acum (Сега). „Все още не сме получили отговор на това писмо“, информира Сърбу. Както беше казано на днешното заседание на Конституционния съд, след изборите на 24 февруари, опозиционната Социалистическа партия на Република Молдова  разполага с 35 мандата, ДПМ с 30 мандата, Acum  - 26 мандата, патията  „Шор“ на бизнесмена и кметът на град Орхей, Илан Шор седем места, както и трима независими депутати. Президентът на Молдова трябва да свиква новоизбраните депутати на първото заседание на парламента в рамките на 30 дни след изборите. \r\n*** Ясни са националностите на пътниците в етиопския самолет, предава  AFP . \r\nОт авиокомпанията съобщиха, че най-много са били гражданите на  Кения - 32, следвани от Канада с 18, Етиопия с девет, след това Италия, Китай и Съединените щати с по осем. Великобритания и Франция са имали по седем граждани  на борда, Египет шест, Холандия пет и Индия четири. Четирима са били  притежатели на паспорти на ООН. Общо единадесет държави в Африка и 13 в Европа имат граждани сред жертвите. \r\nРегионални и световни лидери изказаха съболезнования на близките на загиналите. Президентът на Кения Ухуру Кенята заяви, че той е \"натъжен \" от новините. \r\n*** Тялото на дете, за което се смята, че се е удавило при злополука с мигрантска лодка, е изхвърлено на плажа в гръцкия остров Лесбос в неделя, предаде ANA-MPA, цитирана от  AFP . \r\nМестни медии и източници от бреговата охрана съобщиха, че се смята, че тялото,което е  в напреднал стадий на разлагане, е на деветгодишно момиче, което е изчезнало след като миналия месец лодка потъна на изток от Лесбос. \r\nЧасове по-късно тялото на мъж също беше открито в същия район, съобщава Атинската информационна агенция. \r\nВ четвъртък трима души сред които две деца загинаха, когато мигрантска лодка потъна близо до гръцкия остров Самос. \r\nПовече от 200 бежанци и мигранти са загинали досега тази година, опитвайки се да пресекат Средиземноморието, повечето от които са се насочили към Италия, според Международната организация за миграция. \r\n*** Трима кандидати са събрали необходимите десет хиляди подписа за участие в президентските избори. В полунощ изтече срокът за събиране на подписи за президентската надпревара. Държавната избирателна комисия заяви, че преброяването на събраните подписи за седемте кандидати ще приключи утре, съобщи македонският телевизионен канал  “Сител“ . \r\n\"Необходимият брой подписи бяха събрани от кандидатите Стево Пендаровски, Гордана Силяновска - Давкова и Блерим Река\", съобщи Държавната избирателна комисия. \r\nПодписи бяха събрани и от други кандидати, като техният брой ще бъде съобщен след преброяването в общинските избирателни комисии. \r\nСъбирането на подписите продължи две седмици, а сега кандидатите, които са получили необходимата подкрепа, трябва да подадат кандидатурите си, като крайният срок е 21 март, а предизборната кампания ще започне в началото на следващия месец. \r\nМеждувременно кандидатите за президент вече са в неофициалната кампания, а ежедневните им дейности са обвързани с посещения и срещи на граждани, информира телевизионният канал. \r\n*** Опозиционният лидер Хуан Гуайдо призова за национален протест в Каракас, за да увеличи натиска върху Мадуро, на фона на продължаващата четвърти ден липса на ток в почти цялата страна, предава  AFP . \r\nМасовото спиране на тока в богатата на петрол, но икономически съсипаната южноамериканска нация засили политическото противопоставяне между Гуайдо, който е признат за лидер на Венецуела от повече от 50 страни, и Мадуро, който държи здраво властта, пише агенцията. \r\nНяма налични национални данни за въздействието на прекъсването на електрозахранването, но НПО заяви, че поне 15 пациенти с напреднало бъбречно заболяване са починали, след като са спрели да получават диализно лечение в болниците, останали без електричество. \r\nВъв Вашингтон съветникът по националната сигурност Джон Болтън предложи на венецуелските военни да преосмислят подкрепата си за Мадуро. \r\n\"Съществуват безброй разговори между членовете на Народното събрание и военните във Венецуела, които говорят за това какво може да се случи, как биха могли да предприемат действия в подкрепа на опозицията\", каза Болтън в интервю за предаването на телевизия ABC \"Тази седмица\". \r\nТой каза, че една от причините силите за сигурност да се въздържат от арестуването на Гуайдо \"е страхът на Мадуро, ако той даде тази заповед, че няма да бъде изпълнена.\"", "date": "2019.03.10", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/03/10/2632891/bisera-borisova-psiholog-igri-ot-roda-na-sin-kit-i-momo-mogat-da-stanat-prichina-za-proyavata-ne-samo-na-samoagresiya-no-i-na-agresiya-mezhdu-detsata-na-ploshtadkata-ili-v-uchilishte.html", "text": "Игри от рода на „Син кит“ и „Момо“ могат да станат причина за проявата не само на самоагресия, но и на агресия между децата на площадката или в училище. Това каза за  Радио „Фокус“ – Пирин  психологът Бисера Борисова. По думите ѝ за съжаление това показват фактите. „Затова ако позволяваме на децата си да използват игри и интернет, то нека дейността им да е образователна, забавна, с някакъв позитивен резултат, а не такива, които предразполагат към агресия. Играта „Момо“ не е единствената, която подтиква към агресия. Има и много други такива“, каза още Борисова. Тя добави, че в Благоевград е работила с няколко деца, които са били  подвластни не само на игри като „Момо“ и „Син кит“, а изобщо и са били пристрастени към употребата на интернет на различна възраст.  \r\n„Работата ни в такива случаи най-общо се изразява в това да отклоня фокуса на внимание от интернет и игрите. Когато става дума за проблеми при деца, то дейността ми обхваща цялото семейство – майка и баща, така че и те да знаят как да се държат и какво да правят. Причината е, че много родителите например дават телефон на детето, за да могат да го нахранят, но това не е правилен подход“, отбеляза Борисова. Тя уточни, че детето ще играе през това време на телефона, отваряйки устата си механично, но така няма ред в нещата. „Според мен най-важното нещо е да има дисциплина. Не можем да лишим децата си от нещата, които вълнуват младото поколение, защото забраните като цяло не вършат работа, но можем да им обясним нещата и всичко да бъде контролирано. Това важи в случаите, когато детето е по-малко“, заяви Борисова. Според нея когато е по-голямо, то трябва да му обясним кое е добро и кое е лошо, така че то да започне да се учи на това.  \r\n„Друга част от работата ми с подобни деца е да ги насоча към дейности като спорт, разходки на открито, четене на книги. Цялото семейство пък заедно работи в посока на това – да се намери баланса, а не: „Ето ти лаптопа или телефона, гледай тук тази анимация, а през това време аз ще те нахраня“. Това не е здравословно. Нито за психиката, нито за физиката на детето, защото тогава умът е ангажиран и храната не се усвоява добре от организма“, коментира Борисова. \r\nЛивия НИНОВА", "date": "2019.03.10", "title": "Бисера Борисова, психолог: Игри от рода на „Син кит“ и „Момо“ могат да станат причина за проявата не само на самоагресия, но и на агресия между децата на площадката или в училище"}
{"url": "http://www.focus-news.net/news/2019/03/10/2632894/gd-granichna-politsiya-na-gkpp-makaza-trafikat-e-intenziven-na-vhod-v-stranata.html", "text": "На ГКПП \"Маказа\" на българо-гръцката граница трафикът е интензивен на вход в страната, по данни към 18.00 часа. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2019.03.10", "title": "ГД \"Гранична полиция\": На ГКПП \"Маказа\" трафикът е интензивен на вход в страната"}
{"url": "http://www.focus-news.net/news/2019/03/10/2632893/veliko-tarnovo-68-ot-vsichki-naeti-litsa-v-oblastta-rabotyat-v-chastniya-sektor.html", "text": "68.1% от всички наети лица в област Велико Търново работят в частния сектор. Това сочат данни на Териториално статистическо бюро – Север, Отдел „Статистически изследвания – Велико Търново“ към края на 2018 година. От регионалния отдел съобщиха за  Радио „Фокус“ – Велико Търново , че по предварителни данни наетите по трудово и служебно правоотношение намаляват с 0.8% спрямо края на септември 2018 година, и са 68 000. Спрямо края на предходното тримесечие най-голямо намаление на наетите се наблюдава в икономическите дейности „Селско, горско и рибно стопанство” – с 11.3% и „Добивна промишленост” – с  9.2%. Най-голямо увеличение на наетите лица по трудово и служебно правоотношение е регистрирано в дейност „Операции с недвижими имоти” – с  6.9%. \r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост” и „Търговия, ремонт на автомобили и мотоциклети” – съответно 28 и 15.3%. \r\nБроят на наетите лица по трудово и служебно правоотношение в края на декември 2018 година не се е променил в сравнение с края на декември 2017 година. Най-голямо намаление на наетите се наблюдава в икономическите дейности „Селско, горско и рибно стопанство” – с 600 и „Транспорт, складиране и пощи”- с 300, а най-голямо увеличение – в „Търговия, ремонт на автомобили и мотоциклети” – с 500. В процентно изражение намалението е най-значително в „Създаване и разпространение на информация и творчески продукти; далекосъобщения” – със  17.3%, а най-голямо увеличение е регистрирано в „Операции с недвижими имоти” – с  22.7%. \r\nНадежда КРЪСТЕВА", "date": "2019.03.10", "title": "Велико Търново: 68% от всички наети лица в областта работят в частния сектор"}
{"url": "http://www.focus-news.net/news/2019/03/10/2632897/vidin-napalno-e-vazstanoveno-dvizhenieto-v-dvete-posoki-po-pat-i-1-montana-vidin-pri-km-57-i-km-52.html", "text": "Напълно е възстановено движението в двете посоки по път I-1 Монтана - Видин при км 57 и км 52. Това съобщиха от пресцентъра на  Агенция \"Пътна инфраструктура\" . Трафикът временно беше преустановен и пренасочен по обходен маршрут поради пътнотранспортно произшествие и за изтегляне на катастрофирал тежкотоварен автомобил.", "date": "2019.03.10", "title": "Видин: Напълно е възстановено движението в двете посоки по път I-1 Монтана - Видин при км 57 и км 52"}
{"url": "http://www.focus-news.net/news/2019/03/10/2632898/predstoyashti-mezhdunarodni-sabitiya-za-11-mart-agentsiya-fokus.html", "text": "***  Осем години от аварията в атомната централа след цунмито, предизвикано от силно земетресение \r\n***  Възпоменателна церемония за загиналите от цунамито през 2011 година \r\n***  Среща на финансовите министри от еврозоната \r\n***  Продължава процесът срещу 12-те каталунски сепаратистки лидери \r\n***  Неформална среща на министрите по европейските въпроси на ЕС  \r\n***  Заседание на Съвета за сигурност на ООН за Афганистан \r\n***  Иранският президент Хасан Роухани пристига на посещение в Ирак  \r\n***  Конференция на ООН за климата", "date": "2019.03.10", "title": "Предстоящи международни събития за  11 март  (Агенция \"Фокус\")"}
{"url": "http://www.focus-news.net/news/2019/03/10/2632895/predstoyashti-sabitiya-v-stranata-za-11-mart-agentsiya-fokus.html", "text": "*** \r\nОт 11.00 часа във фоайето на театъра председателят на Народното събрание Цвета Караянчева ще представи в Кърджали пътуващата изложба „140 години от Учредителното събрание и приемането на Търновската конституция“. \r\n*** \r\nОт 09.00 часа в 4 състав на Специализирания наказателен съд ще се гледа делото срещу Симеон Д., Иво П., Радослав Г., Трайчо Т. и др., обвинени в престъпление по служба.  \r\n*** \r\nОт 09.30 часа в 9 състав на Специализирания наказателен съд ще се гледа делото срещу Илиян О., Даниел Г., Костадин Ц. и др., обвинени в образуване и ръководене на организирана престъпна група.  \r\n*** \r\nОт 10.00 часа в зала „Триадица“ на „Гранд хотел София“ ще започне конференция на тема „Киберсигурността в Европейския съюз: начини да отговорим на все по-нарастващите заплахи“. Тя ще бъде открита от председателя на ПГ на ГЕРБ и председател на Комисията по вътрешна сигурност и обществен ред Цветан Цветанов, кметът на София и председател на Сдружение „Граждани за европейско развитие на България“ Йорданка Фандъкова, еврокомисарят по цифрова икономика и цифрово общество Мария Габриел, политическият директор на Центъра за европейски изследвания „Вилфрид Мартенс“ Роланд Фройденщайн и представителят на Фондация „Ханс Зайдел“ за България Богдан Мирчев. \r\n*** \r\nОт 10.00 часа в 5 състав на Специализирания наказателен съд ще се гледа делото срещу Петър С., Боян Т., Бисер И. и Бранимир С., обвинени в образуване и ръководене на организирана престъпна група.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Димитър М., Ивайло М., Александър Д. и др., обвинени в организиране и ръководене на организирана престъпна група.  \r\n*** \r\nОт 10.00 часа в 15 състав на Специализирания наказателен съд ще се гледа делото срещу Мартин М. и Стефан С., обвинени в участие в ръководство на организирана престъпна група. \r\n*** \r\nОт 10.00 часа 3 състав на Комисията за защита от дискриминация ще проведе заседание по преписка, образувана по  жалба на служителка на Сметната палата. \r\n*** \r\nОт 11.00 часа 3 състав на Комисията за защита от дискриминация ще проведе заседание по преписка, образувана по  жалба на служителка в МОН. \r\n*** \r\nОт 11.00 часа във ВИП залата на Софийската опера и балет ще се състои пресконференция, посветена на балетната премиера „Легенда за езерото“.  \r\n*** \r\nОт 11.30 часа в пресклуба на БТА ще се състои пресконференция на ПП „Движение България на гражданите“ (ДБГ), на която ще бъдат представени решенията на Националния съвет на партията и участието ѝ в предстоящите избори за Европейски парламент.  \r\n*** \r\nОт 12.00 часа в Столична община ще бъдат представени резултатите от първата съвместна инициатива за скрининг на миомна болест у нас. \r\n*** \r\nОт 13.00 часа в 12 състав на Специализирания наказателен съд ще се гледа делото срещу Гриша Г., Данаил Г., Емилия С., Ивайло Т. и др., обвинени в образуване и ръководене на организирана престъпна група.  \r\n*** \r\nОт 13.00 часа 3 състав на Комисията за защита от дискриминация ще проведе заседание по преписка образувана по  жалба на  Д.Х. от Хасково, служител на Изпълнителна агенция „Автомобилна администрация“. \r\n*** \r\nОт 13.30 часа в 11 състав на Специализирания наказателен съд ще се гледа делото срещу Недялко Ц., обвинен в изнудване. \r\n*** \r\nОт 14.00 часа 3 състав на Комисията за защита от дискриминация ще проведе заседание по преписка, образувана по  жалба на С.С. от Сливен срещу Централна кооперативна банка – Сливен. \r\n*** \r\nОт 14.00 часа 3 състав на Комисията за защита от дискриминация ще проведе заседание по преписка образувана по  жалба на президента на Сдружение „ФК Атлетико – Лом“ – гр. Монтана, срещу Аматьорска футболна лига към БФС. \r\n*** \r\nОт 14.30 часа в хотел „Метрополитън“ ще се проведе среща на земеделски камари от Европа. Гости в първия ден на форума ще бъдат министърът на земеделието, храните и горите Румен Порожанов и председателят на Комисията по земеделие в Народното събрание – Десислава Танева.  \r\n*** \r\nОт 15.00 часа в зала 7 на НДК УМБАЛ „Александровска“ в партньорство с Българското урологично дружество ще отбележи официално 50 години от първата успешна органна трансплантация в България. \r\n*** \r\nОт 15.00 часа до 17.00 часа в кабинет 6 на УМБАЛ „Св. Иван Рилски” ще се проведат безплатни прегледи за бъбречни заболявания. \r\n*** \r\nОт 18.00 часа в Литературния клуб на Столична библиотека ще се проведе вечер с поезията на Александра Ивойлова. \r\n*** \r\nОт 19.00 часа в Театър „Азарян“ ще се играе постановката „Хронолог“.  \r\n*** \r\nОт 19.00 в литературен клуб „Перото“ ще бъде представена книгата „Празна зора“ на Екатерина Григорова.  \r\n*** \r\n„София Филм Фест“ ще покаже четири филма от програмата си в кино „Люмиер Лидл“ - „Делегацията” от 14.00 часа, „Лимонада” от 16.00 часа, „Обичам те, Бойдин” от 18.30 часа, както и „Калин и отборът на затвора” от 21.00 часа.  \r\n*** \r\nОт 11.00 часа при паметника на Цар Иван Асен II ще бъдат отбелязани 789 години от победата на Цар Иван Асен II в битката при Клокотница. \r\n*** \r\nОт 17.30 часа кметът д-р Атанас Камбитов официално ще открие обновения площад „Георги Измирлиев“. \r\n*** \r\nOт 10.00 до 12.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Владимир Вълев ще има приемен ден за граждани. \r\n*** \r\nОт 11.00 часа в Щаба на Военноморските сили ще бъде представена издадената от издателство „Еър груп 2000” книга на капитан І ранг Петко Рачев Георгиев „Брегова артилерия и брегови ракетни части на българския ВМФ (1947-1979)”. \r\n*** \r\nОт 13.30 часа в Община Варна ще се проведе заседание на ПК \"Култура и духовно развитие\" и ПК \"Наука и образование\", с начален час 14.00 часа. \r\n*** \r\nОт 16.30 часа в зала \"Пленарна\" на Община Варна ще се проведе дискусия за правата и интересите на детето. \r\n*** \r\nОт 18.00 часа в Драматичен театър „Стоян Бъчваров“, сцена Филиал ще се проведе медийна среща с \"Маратонците правят почетна обиколка\"  \r\n***  \r\nОт 11.00 часа в пресклуба на БТА ще се състои пресконференция във връзка с организацията и участниците в 10-ия Трабантфест във Велико Търново.  \r\n***  \r\nОт 14.00 до 17.00 часа в зала „Царевец“ на хотел „Премиер“ ще се проведе информационен ден за представяне на процедурата „Умения“ по Оперативна програма „Развитие на човешките ресурси“ 2014-2020.  \r\n*** \r\nОт 18.30 часа в Клуб 7 ще се състои Дамска поетична вечер.  \r\n*** \r\nОт 17.30 часа в салона на читалище „Цвят“ ще се проведе Среща-дискусия на тема \"Работещи бедни\". Събитието се организира от Сдружение \"Солидарна България\" и Колектив за обществени интервенции. \r\n*** \r\nОт 10.30 часа пред паметника на Св. Софроний Врачански ще започне програмата за отбелязване на 280-та годишнина от рождението на „небесния покровител“ на Враца – Софроний Врачански и 110-та годишнина от създаването на училището, носещо името на светеца. Водосвет – молебен ще отслужи Негово Високопреосвещенство Митрополит Григорий. Пред паметника на небесния покровител на Враца ще бъдат поднесени венци и цветя. \r\n*** \r\nОт 17.00 часа в кино залата на Община Враца ПП ГЕРБ организира събитие за представяне на разработките и награждаване на участниците в Конкурс за мултимедиен продукт на тема: „Свята и чиста Република”. \r\n*** \r\nОт 17.00 часа в катедралния храм “Св. 12 апостоли” ще започне отслужването на Велико повечерие с първа част от Покайния канон на св. Андрей Критски. \r\n*** \r\nОт 18.30 часа в НЧ „Напредък-1869“ ще се играе пиесата „Двама съвсем голи мъже“. \r\n*** \r\nОт 11.00 часа в редакцията на в. „Добруджанска трибуна“ ще се състои брифинг.  \r\n*** \r\nОт 12.00 часа до 17.00 часа в Младежкия център ще се проведе Кандидатстудентска борса 2019. \r\n*** \r\nОт 12.30 часа и от 13.30 часа в СУ „П. Р. Славейков“ ще се играе кукленият спектакъл „Жабокът и слънчевата дъщеря“.  \r\n*** \r\nОт 10.00 часа до 12.00 часа в офиса на ПП ГЕРБ на ул. „Климент Охридски” № 1 депутатът Борис Кърчев ще проведе приемна за граждани. \r\n*** \r\nОт 17.00 часа в Дома на културата Посолството на Република Азербайджан и Община Кърджали организират отбелязване на празника Новруз с изложба и концерт. \r\n*** \r\nОт 17.30 часа в експозиционна зала „Кутловица” ще бъде открита изложба на Секция \"Графика и илюстрация\" към Съюза на българските художници. \r\n*** \r\nОт 11.00 часа на кръстовището за кв. „Каменица“ ще се състои церемония по първа копка на ремонта на пътя Велинград-с. Драгиново.  \r\n*** \r\nВ 09.00 часа в зала 2 на Окръжния съд ще се проведе заседание по делото срещу Борислав З., Росен Н., Петко К., Димитър А. и Георги Ч., обвинени за избягване установяване или плащане на данъчни задължения в големи размери, също в измама и представяне на неверни сведения.  \r\n*** \r\nОт 10.00 часа в хотел „Рамада Пловдив Тримонциум“ в конферентна зала „Тракия“ ще се проведе пресконференция на EVN България.  \r\n*** \r\nВ 11.30 часа в зала 5 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д., обвинени в прикриване на престъпление и приемане на подкуп.  \r\n*** \r\nВ 11.30 часа в Окръжния съд ще се гледа делото срещу Рашко Б., обвинен в даване на подкуп на полицай.  \r\n*** \r\nВ 12.00 часа, в офиса на НФСБ на бул. „Шести септември“ пресконференция ще направят народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и председателят на НФСБ – Пловдив и общински съветник Костадин Гаров. Те ще говорят по актуални градски теми. \r\n*** \r\nВ 13.00 часа в хотел Landmark Creek ще се състои представянето на изтребителя Ф-16 Блок 70 от производителя Локхийд Мартин.  \r\n*** \r\nОт 19.00 часа НЧ „Просвета 1888“ ще гостува спектакълът „Сън в лятна нощ“. \r\n*** \r\nОт 09.00 часа до 11.00 часа в офиса на ПП ГЕРБ на ул. „Май” № 5 депутатът Радостин Танев ще проведе приемна за граждани.  \r\n*** \r\nОт 09.00 часа до 11.00 часа в офиса ПП ГЕРБ на бул. „Митрополит Методий Кусев” № 5 депутатът Емил Христов ще проведе приемна за граждани.  \r\n*** \r\nОт 11.00 часа в пресклуба на БТА ще се състои пресконференция на депутата от БСП Георги Гьоков и общинския лидер на партията Валя Бонева. \r\n*** \r\nОт 13.00 часа в пресклуба на БТА ще се състои пресконференция на поетесата Стефанка Мирчева, която ще представи най-новата си стихосбирка.  \r\n*** \r\nОт 17.00 часа в конферентната зала на хотел „Мериан Палас“ ще се проведе граждански диалог на тема образование, организиран от ГЕРБ. Събитието е част от платформата за граждански диалози „Европа в нашия дом“.  \r\n*** \r\nОт 19.00 часа в РБ „Захарий Княжески“ Мира Радев и Александър Кипров ще представят най-вдъхновяващата френска музика от 20 век – „Франция, Моя любов!“.  \r\n*** \r\nОт 19.30 часа в бирария „Колобри на бирата/Beer Kolobars“ ще се проведе събитие от изданието „Приказки за Стара Загора“. Темата е посветена на част от личностите, на които са кръстени старозагорските улици.  \r\n***   \r\nОт 11.00 часа извънредният и пълномощен посланик на Унгария в България Текла Харангозо ще участва в ритуал за поднасяне на венци на паметника на Лайош Кошут. \r\n***   \r\nОт 11.30 часа извънредният и пълномощен посланик на Унгария в България Текла Харангозо ще посети тематичната изложба, посветена на Националния празник и независимостта на Унгария в Регионална библиотека „Стилиян Чилингиров“.  \r\n*** \r\nОт 12.30 часа извънредният и пълномощен посланик на Унгария в България Текла Харангозо ще посети къща-музей „Лайош Кошут“ и ще поднесе венци и цветя. \r\n*** \r\nОт 19.00 часа в Драматично-куклен театър „Васил Друмев“- Шумен ще бъде представена бляскавата комедия „Методът Грьонхол“, с участието на актьорите Асен Блатечки, Николай Урумов, Светлана Бонин и Христо Бонин. \r\n*** \r\nОт 11.00 часа в зала „Марица“ на областна администрация Хасково министърът на образованието и науката Красимир Вълчев и народни представители от Постоянната комисия по образование в 44 Народно събрание и от Хасковски регион ще участват в граждански диалог на тема образование, организиран от ГЕРБ.  \r\n*** \r\nОт 11.30 часа в Културно-информационен център „Безистен“ ще се проведе заключителна пресконференция за резултатите от проекта на Общината „Ямбол и Одрин – два града на Тунджа“. \r\n*** \r\nОт 17.30 часа в Културно-информационен център „Безистена“ ще се проведе граждански диалог на тема образование, организиран от ГЕРБ. Събитието е част от платформата за граждански диалози „Европа в нашия дом“.", "date": "2019.03.10", "title": "Предстоящи събития в страната за 11 март (Агенция „Фокус“)"}
{"url": "http://www.focus-news.net/news/2019/03/10/2632900/tass-protestirashti-zhalti-zhiletki-sa-izvarshili-pogrom-v-sgrada-na-masonite-vav-frenskiya-grad-tarb.html", "text": "Участниците в протестното движение \"жълти жилетки\" по време на демонстрациите в събота са извършили погром в седалището на масонската ложа  \"Великият изток на Франция\" във френския град Тарб, съобщи в неделя La Depeshe, цитиран от  TACC  . \r\nСпоред изданието, късно вечерта протестиращите се приближили до сградата на организацията и започнали да хвърлят по фасадата различни предмети. По това време един от протестиращите се е прехвърлил в сградата и е отворил вратата отвътре. Прониквайки в сградата, протестиращите организираха погром в нея, като са изпочупили мебелите и стъклата. Един от протестиращите е изнесъл кутия с четири меча, които е постави на перваза на прозореца на съседна сграда. \r\nВъв връзка с инцидента е започнало разследване. Министърът на вътрешните работи на републиката Кристоф Кастанер сравнява инцидента с актове на насилие срещу евреи. \"След евреите, свободните масони\", пише той в социалната мрежа „Туитър“. \"Когато глупостта се конкурира с най-мръсната нетърпимост,\" продължава той. \r\nСпоред Министерството на вътрешните работи, в 17-та поредна национална вълна на протест на \"жълтите жилетки\" в страната са взели участие 28,6 хиляди души.  Юлиян Марков", "date": "2019.03.10", "title": "ТАСС: Протестиращи „жълти жилетки“ са извършили погром в сграда на масоните във френския град Тарб"}
{"url": "http://www.focus-news.net/news/2019/03/10/2632899/nimh-utre-vremeto-shte-se-zaoblachi-i-do-vecherta-shte-zapochnat-valezhi-ot-dazhd.html", "text": "През нощта облачността ще е разкъсана, на изток – предимно значителна. Ще духа до умерен вятър от запад-югозапад. Минималните температури ще са между 5° и 10°. Утре облачността ще се увеличава и вплътнява и след обяд вече ще е значителна. Привечер от запад ще започнат слаби валежи от дъжд, до полунощ ще завали на места и в Централна България. Вятърът ще е от запад-северозапад, умерен до силен и с него ще нахлува по-студен въздух. Максималните температури ще са от 13 – 15° в Северозападна България до 19 – 21° на места в Горнотракийската низина. Атмосферното налягане ще се понижи и ще е по-ниско от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Мартин Славчев.  \r\nПо Черноморието облачността ще е значителна, с повече слънце в часовете преди обяд. Почти без валежи. \r\nЩе духа слаб, след пладне - до умерен вятър от запад-северозапад. Максималните температури ще са между 16° и 19°. Вълнението на морето е 1 - 2 бала. Температурата на морската вода е 8° - 9°.  \r\nНад планините облачността ще е значителна и след обяд в масивите от Западна България, а до полунощ и в Централна ще има валежи от дъжд, над около 1800 метра от слаб сняг. \r\nЩе духа умерен и силен вятър от западната четвърт. Максималната температура на височина 1200 метра ще е около 9°, на 2000 метра – около 2°. \r\nВъв вторник валежите ще обхванат цялата страна. Вятърът ще се ориентира от север-североизток, ще се усили, повече в източната половина от страната. Застудяването ще продължи и през деня температурите ще се понижават. По високите полета на Западна България, в Предбалкана, в североизточните райони дъждът ще премине в сняг. В останалите райони ще вали дъжд. Валежите временно ще са интензивни, има повишена вероятност на места да са значителни. До сутринта в сряда в повечето райони валежите ще спрат и в сряда само на отделни места в крайните югоизточни райони все още е възможно слабо да превалява. Вятърът ще отслабне, облачността временно ще се разкъса и ще намалее. Сутринта ще е по-студено, дневните температури слабо ще се повишат. В четвъртък отново бързо ще се заоблачи и към края на деня в Западна България ще превали слаб дъжд. Вятърът ще се обърне от югоизток и температурите още ще се повишат.", "date": "2019.03.10", "title": "НИМХ: Утре времето ще се заоблачи и до вечерта ще започнат валежи от дъжд"}
{"url": "http://www.focus-news.net/news/2019/03/10/2632896/aktualna-patna-obstanovka.html", "text": "Температурите са в интервала от + 11° до + 25°. Времето над страната е предимно ясно. Вятър духа в областите Видин, Плевен, Силистра и Сливен. Пътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т, както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 11.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движение с повишено внимание по път Менгишево – Плъстина от км 0+000 до км 3+247 поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.10", "title": "Актуална пътна обстановка"}
{"url": "http://www.focus-news.net/news/2019/03/10/2632888/ronald-lauder-svetoven-evreyski-kongres-prezidentat-rumen-radev-i-premierat-boyko-borisov-dadoha-primer-na-svetovnite-lideri-kato-zayaviha-che-nyama-da-tolerirat-antisemitizma.html", "text": "Президентът Румен Радев и премиерът Бойко Борисов дадоха пример на всички световни лидери, като заявиха, че няма да толерират антисемитизма. Това каза президентът на Световния еврейски конгрес Роналд Лаудер по време на заключителната церемония по повод Деня на спасяването на българските евреи, която се проведе в Софийската синагога, предаде репортер на  Агенция \"Фокус\" . \"Антисемитизмът се завръща през 21-ви век, но днес още веднъж българският народ се изправи заедно със своите лидери и заяви, че няма да толерира омразата. Президентът Румен Радев и премиерът Бойко Борисов дадоха пример на всички световни лидери, като заявиха, че няма да толерират антисемитизма. Омразата и нетолерантността не трябва да бъдат в нашето бъдеще. България ни напомня, че не трябва да мълчим пред лицето на злото. България ни показва, че една малка държава може да закриля всички други. Нека България да бъде пример за света. Нека бог да благослови България, бог да благослови евреите\", заяви Лаудер.  \r\nНа заключителната церемония присъстват и председателят на ПГ на ГЕРБ Цветан Цветанов, лидерът на БСП-София Калоян Паргов, народни представители и десетки граждани. Честването на Деня на спасяването на българските евреи започна с шествие на толерантността и равноправието, което тръгна от църквата \"Св. София\" и стигна до Паметника на спасението до Народното събрание. \r\nЦветилена СИМЕОНОВА", "date": "2019.03.10", "title": "Роналд Лаудер, Световен еврейски конгрес: Президентът Румен Радев и премиерът Бойко Борисов дадоха пример на световните лидери, като заявиха, че няма да толерират антисемитизма"}
{"url": "http://www.focus-news.net/news/2019/03/10/2632901/plovdiv-shte-se-provede-tarzhestveno-chestvane-na-85-godini-ot-rozhdenieto-na-legendarniya-futbolist-todor-diev.html", "text": "Тържествено честване на 85 години от рождението на легендарния футболист от отбора на „Спартак“-Пловдив, заслужилия майстор на спорта и почетен гражданин на Пловдив Тодор Диев ще се проведе в града. Това съобщиха за  Радио „Фокус“ – Пловдив  от  Областната администрация . Събитието ще се състои от 11.30 часа на 11 март в сградата на Областна администрация. Присъстващите ще имат възможността да се запознаят с кариерата на един от най-изявените български футболисти.  Честването се организира от инициативен комитет с председател д.ю.н  Васил Василев и с любезното съдействие на областния управител Здравко Димитров.", "date": "2019.03.10", "title": "Пловдив: Ще се проведе тържествено честване на 85 години от рождението на легендарния футболист Тодор Диев"}
{"url": "http://www.focus-news.net/news/2019/03/10/2632905/nikolay-penkov-radiolyubitel-predi-godini-iziskvaniyata-za-vzemaneto-na-litsenz-byaha-dosta-po-surovi.html", "text": "Преди години изискванията за вземането на лиценз бяха доста по-сурови. Това каза в интервю за  Радио „Фокус“ – Варна  радиолюбителят от село Слънчево Николай Пенков. Той обясни, че за да стане един човек радиолюбител, той трябва да положи задължителен писмен изпит, след който даденият човек получава лиценз и индивидуален повиквателен знак. „Едно време изискванията бяха доста сурови и съответно там чакането, за да ти разрешат да получиш индивидуален повиквателен знак т.е. да получиш инициал, бяха доста сурови“, каза Николай Пенков. Според него в момента процедурата е доста облекчена и са необходими само основни познания по физика и електротехника, които се получават в училище. „Може да се явиш и на съответния изпит. На него има комбинация от няколко изпитни въпроса. Те са 60 на брой и съответно за един час трябва да се отговори вярно на поне 48 от тях, за да получите втори радиолюбителски клас, който дава право да използвате малките станции, така наречените радиостанции \"уоки токи\"“, обясни Николай Пенков. Той допълни, че в тази дейност съществува и набор от специфични кодове и съкращения, които трябва да бъдат наизустени. Според него, обаче, ако човек желае и успее да се справи с тях, няма да има пречки пред взимането на разрешение за извършването на радиолюбителска дейност. „След това се явявате за втори клас, където изискванията са малко по-големи. В единия случай работите на ултракъси вълни, т.е. до хоризонта. А в следващия клас имате възможност да работите на късите вълни и практически с добра апаратура, с добра антена, може да направите връзка и с другата страна на земята, която е противоположна на вашата позиция“, посочи Николай Пенков. Според него, за да се занимава един човек с радиолюбителство, той трябва да има желание за усъвършенстване и търсене на контакт, което кара човек да чете, изследва и прави опити за свързване с все по-далечни разстояния. По думите на Николай Пенков, през последните 5 години се наблюдава засилен интерес към тази дейност от страна на младите хора. \r\nБояна АТАНАСОВА", "date": "2019.03.10", "title": "Николай Пенков, радиолюбител: Преди години изискванията за вземането на лиценз бяха доста по-сурови"}
{"url": "http://www.focus-news.net/news/2019/03/10/2632907/plovdiv-zapochva-remont-na-kambanariyata-na-tsarkvata-sv-bogoroditsa-uspenie-v-kv-gorni-voden-v-asenovgrad.html", "text": "Започва ремонт на камбанарията на църквата „Св. Богородица – Успение“ в кв. „Горни Воден“. Това каза за  Радио „Фокус“ – Пловдив   отец Живко Николов. Той посочи, че църковната камбанария е построена през 1898 година и се нуждае от спешен ремонт. „Ще бъде укрепена фасадата на камбанарията, като се запази автентичния й вид. Ще се ремонтират и стълбите в храмовата постройка, които вече са прогнили“, обясни отец Живко. Той посочи, че обновлението на камбанарията ще включва и ремонт на нейния символ – стогодишният часовник. „Часовникът е много стар, донесен е от Виена. От много години не се навива, тъй като постоянно избързва или изостава. Часовникът ще бъде свален и занесен в Пазарджик за основен ремонт“, коментира свещеникът. \r\nПо думите му ремонтът ще започне съвсем скоро, след като документите за осъществяването му бъдат одобрени и заверени. Цялостната реконструкция ще се извърши със средства от дарители, като очакванията са да приключи до 13 април. \r\nПреди година бе извършен основен ремонт на самата църква в кв. „Горни воден“ . Храмът „Св. Богородица – Успение“, ойто е известен с чудотворната икона на Божията майка и уникалния празник „Златна Ябълка“, който се чества две седмици преди Великден и събира заедно бездетни жени в молитвата им за рожба. \r\nТони МИХАЙЛОВ", "date": "2019.03.10", "title": "Пловдив: Започва ремонт на камбанарията на църквата „Св. Богородица – Успение“ в кв. „Горни Воден“ в Асеновград"}
{"url": "http://www.focus-news.net/news/2019/03/10/2632886/afp-huan-guaydo-prizova-za-protesti-na-fona-na-prodalzhavashtata-lipsa-na-elektrichestvo.html", "text": "Опозиционният лидер Хуан Гуайдо призова за национален протест в Каракас, за да увеличи натиска върху Мадуро, на фона на продължаващата четвърти ден липса на ток в почти цялата страна, предава  AFP . \r\nМасовото спиране на тока в богатата на петрол, но икономически съсипаната южноамериканска нация засили политическото противопоставяне между Гуайдо, който е признат за лидер на Венецуела от повече от 50 страни, и Мадуро, който държи здраво властта, пише агенцията. \r\nНяма налични национални данни за въздействието на прекъсването на електрозахранването, но НПО заяви, че поне 15 пациенти с напреднало бъбречно заболяване са починали, след като са спрели да получават диализно лечение в болниците, останали без електричество. \r\nВъв Вашингтон съветникът по националната сигурност Джон Болтън предложи на венецуелските военни да преосмислят подкрепата си за Мадуро. \r\n\"Съществуват безброй разговори между членовете на Народното събрание и военните във Венецуела, които говорят за това какво може да се случи, как биха могли да предприемат действия в подкрепа на опозицията\", каза Болтън в интервю за предаването на телевизия ABC \"Тази седмица\". \r\nТой каза, че една от причините силите за сигурност да се въздържат от арестуването на Гуайдо \"е страхът на Мадуро, ако той даде тази заповед, че няма да бъде изпълнена.\" \r\nЗапитан дали е сигурен, че Мадуро е на път да слезе от власт, Болтън каза: \"Не съм сигурен в нищо, но мисля, че Гуайдо има инерцията.\"  Юлиян Марков", "date": "2019.03.10", "title": "AFP: Хуан Гуайдо призова за протести на фона на продължаващата липса на електричество"}
{"url": "http://www.focus-news.net/news/2019/03/10/2632909/dobrich-obshtinata-shte-podmeni-ulichnoto-osvetlenie-po-ulitsa-nikola-petkov.html", "text": "Общината ще подмени уличното осветление по улица „Никола Петков“. Това съобщи директорът на Общинското предприятие “Комуналстрой“ Борислав Борисов, предаде кореспондентът на  Радио „Фокус” – Варна . Работата по ремонта и обновяването на улицата е започнала. Поставят се бордюри, предстои да бъдат подменени и уличните осветителни тела. Предвидено е и цялостно преасфалтиране. Работи се и по бул. „Добричка епопея“. Там също ще бъдат монтирани нови осветителни тела. Другите места, където е планирано да има ново улично осветление, са бул. „Добруджа“ и ул. „Панайот Хитов“. За тази улица е предвидено също цялостно преасфалтиране. „Колегите реагират адекватно всеки ден на много сигнали. Работата е периодична. Налага се понякога да реагираме форсмажорно в събота и неделя. При наличие на възникнали пътно-транспортни произшествия (ПТП), когато знаете, има опасност част от кабелите и инсталацията при падане върху пътното платно, което създава опасност за движението и гражданите. Тогава съответно реагираме форсмажорно. Изключване ел- захранването и възстановяваме“, каза Борислав Борисов. Той допълни, че подобен случай е имало преди месец в района на кръговото кръстовище до бившата Стоматология, когато е имало ПТП със съборен стълб от уличното осветление. Тогава се е наложило да се работи през уикенда. „Това е доброто на общинското предприятие, защото то може да реагира веднага“, коментира специалистът. Предстоят дейности с ремонт на пътното платно и светофарните уредби в града, допълни Борислав Борисов. \r\nЖулиета НИКОЛОВА", "date": "2019.03.10", "title": "Добрич: Общината ще подмени уличното осветление по улица „Никола Петков“"}
{"url": "http://www.focus-news.net/news/2019/03/10/2632908/the-times-of-israel-benyamin-netanyahu-predupredi-che-izborite-nyama-da-poprechat-na-golyama-voenna-operatsiya-v-ivitsata-gaza.html", "text": "Палестинците в ивицата Газа не трябва да приемат, че Израел няма да отговори на последните атаки с голяма военна операция на територията само заради приближаващите избори, заяви в неделя премиерът Бенямин Нетаняху, предупреждавайки, че страната ще направи всичко необходимо за възстановяване на сигурност за южните общности, пише израелското англоезично издание  The Times of Israel . \r\nЗабележките на Нетаняху дойдоха часове след като самолети на Военновъздушните сили са бомбардирали целите на “Хамас“ в Газа. Все още няма информация за пострадали и щети от палестинска страна на въздушните удари, нанесени в отговор на  палестинските терористи в Газа, които изстреляха минометни снаряди към района на Ешкол в южен Израел в събота вечер. \r\n\"Чух хора от Газа, които казват, че тъй като сме в предизборна кампания, широкообхватната операция е изключена\", продължи той. „Предлагам на „Хамас“ - не разчитайте на това. Ще направим всичко необходимо, за да възстановим сигурността и спокойствието на района в близост до ивицата Газа и на юг като цяло. \"  Юлиян Марков", "date": "2019.03.10", "title": "The Times of Israel: Бенямин Нетаняху предупреди, че изборите няма да попречат на голяма военна операция в Ивицата Газа"}
{"url": "http://www.focus-news.net/news/2019/03/10/2632912/kardzhali-obyavena-e-obshtestvena-porachka-za-izgrazhdane-i-rekonstruktsiya-na-dve-ulitsi-v-promishlena-zona-iztok.html", "text": "Обявена е обществена поръчка за изграждане и реконструкция на две улици в промишлена зона „Изток“. Това обявиха от  Община Кърджали . Прогнозната цена за проекта е на стойност  746 806.58 лева без ДДС. Ще бъде изграждана ул. „Индустриална“ и ще се  реконструира участък от ул. „Производствена“ в  града, в района на Гарата и складовата зона. Ще се подобрят експлоатационните характеристики на съществуващите улични настилки, както и изграждане на улица, която ще осигури транспортен достъп до имоти. Теренът е равнинен, като денивелацията между началната о.т. и крайната о.т. е -1.20 м, при дължина от 206 м. Тя е с частично изграден насип и оформена с трошен камък. В участък от 50 м е необходимо да се изгради насип с височина около 1.50 м. \r\nРезултатите от публичното състезание на кандидатите за изпълнители на поръчката, с прогнозна стойност, ще станат ясни в началото на април.", "date": "2019.03.10", "title": "Кърджали: Обявена е обществена поръчка за изграждане и реконструкция на две улици в промишлена зона „Изток“"}
{"url": "http://www.focus-news.net/news/2019/03/10/2632910/a1-on-makedoniya-opozitsiyata-v-albaniya-prizovava-za-golyam-antipravitelstven-protest-na-16-mart.html", "text": "Седмица преди антиправителствения протест на обединената албанска опозиция, насрочена за 16 март и обявена за най-масовия  досега, Социалистическото движение за интеграция (ЛСИ) продължава срещите си в Албания, за да убеди гражданите да се присъединят към протест, който ще се проведе пред сградата на правителството, пише македонският информационен портал  A1 On .  \r\nНа днешната среща в Лежа лидерът на партията Моника Круемади обвини правителството, че са подвластни на престъпни групировки и предупреди, че протестите на опозицията ще продължат докато премиерът Еди Рама не се оттегли. \r\nВ края на речта си Моника Круемади покани албанските граждани, независимо от политическото разделение, да се присъединят към протестните акции срещу \"Рама - слугата на престъпни групи\".  Юлиян Марков", "date": "2019.03.10", "title": "A1 On (Македония): Опозицията в Албания призовава за голям антиправителствен протест на 16 март"}
{"url": "http://www.focus-news.net/news/2019/03/10/2632903/kmetat-na-sofiya-yordanka-fandakova-obrashtam-se-s-molba-za-proshka-kam-vsichki-koito-nevolno-sam-zasegnala-s-dumi-ili-deystviya-zad-vseki-realiziran-proekt-stoi-obichta-kam-grada.html", "text": "Обръщам се с молба за прошка към всички, които неволно съм засегнала с думи или действия. Това е написала в профила си в социалната мрежа  „Фейсбук“  кметът на София Йорданка Фандъкова по повод Сирни заговезни (Неделя на прошката). „В забързания ритъм на дните не винаги съм успявала да предвидя всички последици и да видя всяко нещо, което е трябвало да бъде направено. Бог ми е свидетел, че зад всеки проект, който реализираме стоят обичта към града ни и желанието София да се променя и да става все по-добра за живеене“, пише още Йорданка Фандъкова.", "date": "2019.03.10", "title": "Кметът на София Йорданка Фандъкова: Обръщам се с молба за прошка към всички, които неволно съм засегнала с думи или действия – зад всеки реализиран проект стои обичта към града"}
{"url": "http://www.focus-news.net/news/2019/03/10/2632911/sadat-ostavi-v-aresta-trima-zadarzhani-za-shemata-za-falshivi-pensii-sled-aktsiyata-v-noi-silistra.html", "text": "Специализираният наказателен съд остави в ареста и тримата задържани за отпускане на пенсии чрез фалшиви документи, предаде  бТВ . Те са привлечени към наказателна отговорност след специализираната акция в НОИ-Силистра в петък. Сред тях е Милен Пенчев, който е директор на осигурителния институт в Силистра. \r\nСпоред прокуратурата фалшифицирани пенсионни досиета са били придвижвани в администрацията на осигурителния институт с гриф „Силно мой човек – Пенчев”. \r\nАферата се изразявала в подправяне на досиета, така че хора с минимален трудов стаж да получават много по-високи пенсии, казаха от държавното обвинение.", "date": "2019.03.10", "title": "Съдът остави в ареста трима задържани за схемата за фалшиви пенсии след акцията в НОИ-Силистра"}
{"url": "http://www.focus-news.net/news/2019/03/10/2632913/futbol-ludogorets-pobedi-kato-gost-levski-s-20.html", "text": "Лудогорец победи като гост Левски с 2:0. Шампионите доминираха през по-голямата част на двубоя и заслужено си тръгнаха с трите точки след дербито от 25-ия кръг на Първа лига, което се игра пред около 16 хиляди на трибуните. Голмайстори за гостите станаха Марселиньо в 21-ата минута и Джоди Лукоки в добавеното време на мача. \r\nС трите точки Лудогорец увеличи аванса си пред Левски на 8 точки и на пет пред втория ЦСКА. \r\nПо-рано днес Черно море и Ботев Пловдив завършиха наравно 0:0, а Славия победи като гост Септември с 2:1.", "date": "2019.03.10", "title": "Футбол: Лудогорец победи като гост Левски с 2:0"}
{"url": "http://www.focus-news.net/news/2019/03/10/2632914/kommersanta-kakvi-sa-osnovite-na-ikonomikata-na-nikolas-maduroi.html", "text": "Какви са основите на икономиката на Николас Мадуро, пише руският делови вестник  “Коммерсантъ“ . \r\nИкономическата същност на венуцуелския  \"социализъм\" е съвсем проста. Това е непазарна система с регулирани цени за основни стоки с регулируеми валутни курсове на националната валута - боливар. В продължение на две десетилетия на чавизъм, системата на обменните курсове се е променяла многократно, важно е при преференциален обменен курс вносителите на едни и същи стоки да имат право да купуват валута по преференциален курс, пазарният курс в различни моменти е десетки и стотици пъти по-висок, с различни псевдо-социални програми, от разпределение на жилища до практически безплатно електричество и бензин, с  отчуждаването на частен бизнес в полза на държавата, с финансирането на целия този празник на живота за сметка на петрола. \r\nУви, \"боливарският социализъм на 21-ви век\" не работи. Ниските цени на електроенергията, месото или долара, без значение какво, водят до техния недостиг и появата на черен пазар. Продуктите на „справедливи цени“ се препродават по пазарни цени. В допълнение, стоки на по-ниски цени обезкуражава производството: работни места в промишлеността и селското стопанство не се създават, всичко се внася. Всичко останало се разпада. \r\nСистемата на непазарни цени и валутни курсове създава предпоставки за корупция - служител с достъп до евтин ориз или долар може да стане мултимилионер просто като ги препродаде в голям мащаб по пазарни цени. Това е основната бизнес идея в икономиката на Мадуро. \r\nСтоки, закупени от длъжностни лица с ниска „справедлива цена“се доставят масово в съседна Колумбия, където се препродават по нормални пазарни цени. Така например Колумбийската асоциация на производителите на ориз постоянно се оплаква от подбиването на цените. Причината е контрабандата на ориз от Венецуела в размер на около 300–400 хил. тона годишно (до 30% от вътрешното потребление) \r\nВторото правило - както и населението, така компаниите, които искат да оцелеят, трябва да натрупат колкото се може повече дълг в национална валута. \"Ние създаваме стойност чрез натрупване на дълг\", описва ситуацията Алберто Волмер, собственик на един от най-големите производители на ром във Венецуела, Санта Тереза. Хиперинфлацията „изяжда“ кредитите. \r\nВъпреки това малките и средни предприятия се сриват масово. Загубата на един от компонентите в производствената верига или същите постоянни прекъсвания на електроенергията могат лесно да доведат до спиране на цялото производство. Предприятията, национализирани от чавистите, работят много зле - липсата на квалификация оказва влияние върху ужасните условия за всяко производство. \r\nВъв Венецуела абсурдността през последните две десетилетия става само по-силна. Уви, петролният добив сам по себе си се понижи поради срива на индустрията и сега ще бъде намален поради неотдавнашните санкции на САЩ.  Юлиян Марков", "date": "2019.03.10", "title": "„Коммерсантъ“: Какви са основите на икономиката на Николас Мадуро?"}
{"url": "http://www.focus-news.net/news/2019/03/10/2632931/sofiya-suhi-trevi-goryat-v-mestnostta-kambanite.html", "text": "Сухи треви горят в местността „Камбаните“. Това каза за  Агенция „Фокус“  началникът „Национален оперативен център“ към ГД „Пожарна безопасност и защита на населението“ комисар Тошко Бързилов. „Пожарът вече е локализиран. Нещата са нормални и няма нищо притеснително“, увери комисар Бързилов.", "date": "2019.03.10", "title": "София: Сухи треви горят в местността „Камбаните“"}
{"url": "http://www.focus-news.net/news/2019/03/10/2632915/varna-11-akta-sa-sastaveni-pri-proverki-v-gorite.html", "text": "Общо 11 акта са съставени при интензивните проверки в горите в областта. Това съобщават от пресслужбата на  ДГС-Варна . Шест от актовете и три констативни протокола са съставени при системния обход в ДГС „Варна”. Горските стражари са задържали 1 куб. м незаконно добити дърва за огрев. Същото количество дървесина, без документи за произход, е конфискувано и при проверките в ДЛС „Шерба”, където са съставени пет акта. Каруца на нарушители пък е задържана при обход в ДГС „Суворово”.   През изминалата седмица на територията на всички 13 горски и 5 ловни стопанства към Североизточно държавно предприятие са съставени общо 31 акта. Извършени са 554 проверки. 246 от тях са на обекти за добив на дървесина, 200 – на превозни средства. Проверени са и 108 физически лица, 21 от които са на ловци.", "date": "2019.03.10", "title": "Варна: 11 акта са съставени при проверки в горите"}
{"url": "http://www.focus-news.net/news/2019/03/10/2632902/otbelyazahme-76-godini-ot-spasyavaneto-na-balgarskite-evrei-s-shestvie-na-tolerantnostta-i-edinenieto-obzor.html", "text": "Отбелязахме 76 години от спасяването на българските евреи с шествие на толерантността и единението в София. В него се включиха десетки граждани, политици, депутати, посланици и дипломати, както и еврейска делегация. Всички те преминаха хванати за ръка от църквата „Света София“, през пл. „Народно събрание“ до Паметника на спасението в парковото пространство между Народното събрание и Националната художествена академия, където се проведе официална церемония и бяха положени венци и цветя. Паметта на загиналите 11 хиляди евреи беше почетена с минута мълчание и свеждане на глава.  \r\nВъншният министър  Екатерина Захариева  заяви, че Денят на спасението на българските евреи показва, че смелостта и хуманизмът могат да преборят силата и безразсъдството. По думите ѝ на тази дата всички трябва да помним и да не забравяме, че толкова години по-късно има прояви на антисемитизъм, на религиозна и етническа омраза. Екатерина Захариева подчерта, че днес народът ни трябва да се гордее, защото е дал пример на целия свят.  \r\nПредседателят на парламента  Цвета Караянчева  изтъкна, че спасяването на българските евреи доказва ценностната система на нашия народ. Тя посочи, че толерантността и хуманността са качества, които българският народ продължава да възпитава у своите деца. Караянчева припомни стара еврейска поговорка, според която ако спасим един човек, спасяваме целия свят.  \r\nПредседателят на ПГ на ГЕРБ  Цветан Цветанов  посочи, че международната общност отчита, че страната ни е една от най-толерантните. По думите му 76 години са достатъчно дълъг период, който трябва да помним винаги и да не допускаме това да се случи отново.  \r\n„Българският народ избра да протегне ръка на своите евреи - за да спаси тях и себе си“, обяви кметът на София  Йорданка Фандъкова . „В дните, които светът нарече Холокост, един древен и достоен народ избра да изпълни своя дълг на състрадание. И да докаже, че премъдростта божия, изтъкана от вяра, надежда и любов, не е празни думи, а тези ценности живеят в душите и сърцата в името на доброто“, заяви Фандъкова.  \r\nЛидерът на БСП – София  Калоян Паргов  коментира, че в Деня на спасяването на българските евреи трябва да си спомним времената, когато по улиците e шествала омразата, и да не ги допускаме. „И нека си спомним думите на Юлиус Фучик – „хора, бдете“. И аз мога да добавя – хора, помнете“, каза още той. \r\nМеждувременно в съобщение в официалния си профил в социалната мрежа „Фейсбук“ председателят на БСП  Корнелия Нинова  посочва, че на този ден имаме повод да се гордеем като българи - преди 76 години даваме на света пример за смелост, човечност и заедност. „Нека пазим този спомен, да се гордеем като българи и да бдим мракобесието на фашизма никога да не се повтаря“, призовава Нинова.  \r\nВицепрезидентът  Илияна Йотова  също публикува съобщение в социалната мрежа, в което посочва, че историята за спасяването на българските евреи носи послание към всички неуморно да преследваме мира – между държавите, между народите, между отделните личности. „Българската земя ражда човеци“ – в тези думи на спасени български евреи се крие силата на това дело“, посочва още Йотова.  \r\nПремиерът  Бойко Борисов  също написа послание в социалната мрежа, като призова на този ден да си спомним забележителния акт на героизъм на Димитър Пешев, Екзарх Стефан, пловдивския митрополит Кирил и всички български интелектуалци, политици и общественици, обявили се против отнемането на граждански права на еврейското население на България.  \r\nВ следобедните часове президентът  Румен Радев  на официална церемония в президентството удостои Роналд Лаудер – президент на Световния еврейски конгрес, с орден „Стара планина“ първа степен за особено големи заслуги за развитието на приятелските връзки и сътрудничеството между световната еврейска общност и държавните институции в България, както и за съществен принос в развитието на образованието у нас. Според държавния глава спасяването на българските евреи е вдъхновяващ пример за днешния и утрешния ден, защото един народ е показал, че дори и в най-мрачните времена може да има смелост и отговорност, когато е изградил фундаментални ценности в продължение на повече от 1000 години.  \r\nОт своя страна  Роналд Лаудер  заяви, че с шествието за антисемитизма в София се е видяло, че България дава отпор на всякакви атаки срещу евреите. По думите му в най-тъмните времена в европейската история България е била единствената страна на този континент, която е имала смелостта да каже „не“ на омразата, убийствата и на антисемитизма.  \r\nПо време на заключителната церемония в Софийската синагога Роналд Лаудер заяви, че президентът Румен Радев и премиерът Бойко Борисов са дали пример на всички световни лидери, като са заявили, че няма да толерират антисемитизма. По думите му България напомня, че не трябва да мълчим пред лицето на злото. Според него страната ни показва, че една малка държава може да закриля всички други.  \r\nНа заключителната церемония присъстваха още председателят на ПГ на ГЕРБ Цветан Цветанов, лидерът на БСП-София Калоян Паргов, народни представители и десетки граждани.  На 10 март отбелязваме 76 години от спасяването на българските евреи и почитаме паметта на жертвите на Холокоста. През март 1943 година започва депортиране на 7144 евреи от Вардарска Македония. На 12 март са депортирани 161 евреи от Пиротско през Лом за Виена, а на 13 март 1943 г. започва депортиране на евреите от София. След като България подписва тристранния пакт на 1 март 1941 г., тя е подложена на още по-голям натиск от страна на Хитлеристка Германия. След началото на депортирането до широката българска общественост достига информация за случващото се и това предизвиква силна реакция на негодувание сред много видни български обществени, религиозни и политически дейци. Начело на протеста против антиеврейската политика на правителството застава подпредседателят на Народното събрание Димитър Пешев. В своето писмо до властите в България той остро критикува депортациите и настоява те да бъдат спрени. Изправени пред такава опозиция и след указание на цар Борис III, министър-председателя Богдан Филов и вътрешния министър Петър Габровски спират влаковите композиции. От Македония и Тракия са депортирани общо около 11 хил. души., но над 48 хил. евреи от пределите на Царство България са спасени от лагерите на смъртта . \r\nЦветилена СИМЕОНОВА", "date": "2019.03.10", "title": "Отбелязахме 76 години от спасяването на българските евреи с шествие на толерантността и единението (ОБЗОР)"}
{"url": "http://www.focus-news.net/news/2019/03/10/2632906/tsvetan-tsvetanov-gerb-za-men-be-ogromna-chest-da-prisastvam-na-vazpomenatelnata-tseremoniya-v-tsentralnata-sofiyska-sinagoga-po-povod-76-godini-ot-spasyavaneto-na-balgarskite-evrei.html", "text": "За мен бе огромна чест тази вечер да присъствам на тържествената възпоменателна церемония в Централната софийска синагога по повод 76-годишнината от уникалния акт на спасяването на българските евреи по време на Втората световна война. Тогава България отказва да се подчини на хитлерова Германия и да експулсира 50 000 български евреи към лагерите на смъртта. Това е написал в профила си в социалната мрежа  \"Фейсбук\"  председателят на ПГ на ГЕРБ и зам.-председател на партията Цветан Цветанов. \r\n\"На събитието тази вечер присъстваха официални лица от България и Държавата Израел, както и представители на ръководствата на световни еврейски организации. В Централната софийска синагога бе и президентът на Световния еврейски конгрес Н. Пр. Роналд С. Лаудер. \r\nВ рамките на събитието бе подписан Меморандум за сътрудничество и партньорство „Заедно за България. Заедно за Европа\" срещу езика на омразата. Организацията на евреите в България \"Шалом\" по традиция връчи своите годишни награди \"Златен Шофар\" на заместник-министъра на външните работи и национален координатор за борбата с антисемитизма Георг Георгиев, който е и председател на Младежи ГЕРБ, на посланика на Държавата Израел в България Н. Пр. Ирит Лилиан и на посланика САЩ в България Н. Пр. Ерик Рубин. \r\nВ края на възпоменателната церемония всички присъстващи се насладихме на магическото изпълнение на световноизвестния цигулар маестро Марио Хосен\", написа Цветан Цветанов.", "date": "2019.03.10", "title": "Цветан Цветанов, ГЕРБ: За мен бе огромна чест да присъствам на възпоменателната церемония в Централната софийска синагога по повод 76 години от спасяването на българските евреи"}
{"url": "http://www.focus-news.net/news/2019/03/10/2632932/valentin-gochev-zam-upravitel-na-restoranti-v-turisticheski-kompleks-balgariya-ima-dadenosti-koito-sas-sigurnost-mogat-da-ya-doblizhat-do-svetovnite-lideri-v-turizma.html", "text": "България има дадености, които със сигурност могат да я доближат до световните лидери в туризма. Това каза за  Радио „Фокус“ – Бургас  Валентин Гочев, управител на ресторанти в туристически комплекс в град Поморие. „Имаме планини с чудесни условия за ски, както и излаз на Черно море, имаме и достатъчно курорти с прекрасни плажове, както и културни и археологически обекти, минерални води и много други богатства“, добави Гочев. Според него всички тези дадености трябва да се обединят в една обща схема или стратегия, за да се съчетаят видовете туризъм и да се постигнат максимално дълги туристически сезони. „Да се удължи зимния и летния сезон, а защо не и България един ден да се превърне в целогодишна туристическа дестинация, защото тя има възможности да го направи“, посочи още Валентин Гочев. \r\nМария КУРТЕВА", "date": "2019.03.10", "title": "Валентин Гочев, зам. управител на ресторанти в туристически комплекс: България има дадености, които със сигурност могат да я доближат до световните лидери в туризма"}
{"url": "http://www.focus-news.net/news/2019/03/10/2632933/daniela-marova-karieren-konsultant-tselta-na-otvorenite-sreshti-s-uchenitsi-koito-provezhdame-e-da-pokazhem-na-detsata-zabravenite-profesii.html", "text": "Целта на отворените срещи по кариерно консултиране, които стартираха в търновските училища, е да се въведат учениците в позабравения свят на професиите. Това обобщи в ефира на  Радио „Фокус“ – Велико Търново  Даниела Марова, ръководител на центъра за кариерно ориентиране към общинския детски комплекс.  Тя уточни, че екипът от специалисти и представителите на бизнеса показват на децата и младежите, че не всичко днес е свързано с IT технологиите. „Съществуват и други професии, които са не по-малко приемливи, не по-малко интересни, за които задължително, както за всички, така и за тях, се изисква дългосрочен процес на обучение и инвестиции. Това се опитваме да кажем, че тези професии съществуват, те не са в миналото, в настоящето са“, заяви Марова. Освен това допълни и, че инициативата се оценява много добре, както от самите ученици, така и от директорите, учителите, дори и от родителите.  „Има идея тя да бъде продължена, като част от задължителните програми на местните школа“, посочи още тя. \r\n По думите на експерта от подобни прояви определено има голяма нужда и те ще допринесат много за развитието на региона и пазара на труда тук. \r\nЛуиза ТРАНЧЕВА", "date": "2019.03.10", "title": "Даниела Марова, кариерен консултант: Целта на отворените срещи с ученици, които провеждаме, е да покажем на децата „забравените професии“"}
{"url": "http://www.focus-news.net/news/2019/03/10/2632934/kardzhali-mestna-initsiativna-grupa-stambolovo-kardzhali-54-nabira-proekti-prouchvaniya-i-investitsii-svarzani-s-poddarzhane-vazstanovyavane-i-podobryavane-na-kulturnoto-i-prirodnoto-nasledstvo-na-selata.html", "text": "Местна инициативна група (МИГ) „Стамболово-Кърджали 54“ набира проекти по Мярка 7.6 „Проучвания и инвестиции, свързани с поддържане, възстановяване и подобряване на културното и природното наследство на селата” по Програмата за развитие на селските райони BG 06 RDNP001-19.200. Това съобщиха от пресцентъра на  Община Кърджали . Ще бъде предоставена безвъзмездна финансова помощ за запазването на духовния и културния живот - културната идентичност и традиции, опазване и популяризиране на природното наследство на територията на МИГ, с цел да се осигури повишаване качеството на живот на хората. В обхвата на тази подмярка се включва  подкрепа за културните центрове - читалища, библиотеки, училища, музеи, религиозни храмове, като ще се предоставя безвъзмездна финансова помощ за материални и нематериални инвестиции, включително и за религиозни храмове и прилежащи пространства. Проектът  трябва да се осъществява от НПО и да съхранява местни традиции и обичаи. Минималният размер на допустимите разходи  за един  проект е 1 955,80 лв., а максималният за един проект е 58 674 лв. Крайният срок за подаване на документите е 22.03.2019 г. \r\nЗа подпомагане могат да кандидатстват организации на територията на Община Стамболово и Община Кърджали с техните 54 села,  а също - местни поделения на вероизповеданията, регистрирани  или признати за юридически лица, включително читалища; училища и детски градини; общините. Допустимите дейности и разходи по процедурата са за възстановяване, реставрация, ремонт и, или реконструкция на сгради с религиозно значение; подготовката и организацията на местни културни събития, като фолклорни празници и събори, панаири, фестивали, хепънинги. Ще се финансират и проучвания  и   изработване   на   материали, във   връзка с идентификация и документиране, изследване, и съхраняване на елементи от нематериалното културно наследство. Ще има средства и за създаване, съхраняване или обогатяване на етнографски, природни и исторически сбирки; за дейностите, свързани с проучвания, запазване и популяризиране на автентичен фолклор и местни традиции, възстановяване на празници, обичаи и храни; възраждане и възстановяване на елементи от традиционни костюми или предмети от традиционния бит; закупуване на инвентар, съоръжения, оборудване, обзавеждане като - музикални инструменти, носии, витрини за изложби, стелажи, декори, интерактивни дъски, мултимедии, лаптопи, осветление, озвучителна, аудио и видео техника, компютърни конфигурации за сценично оформление. \r\nЩе бъде финансирано и попълването на библиотечни фондове с библиотечни материали, закупуване на книги, графични издания, електронни документи и др. Проектът може да обхваща опазване, възстановяване, подобряване и поддръжка на природното наследство и селския ландшафт, включително на природни дадености, забележителности и територии от особено значение за местната общност (включително местата по Натура 2000), на ценни за територията природни образувания, растения, дървесни видове и животни, вековни дървета. Поддържат се и съвместни проекти за информиране и включване на населението в опазване на природни елементи и защитени биологични видове, като неделима част от селския ландшафт; идентифициране на местни отличителни характеристики на пейзажа; организиране на опознавателни и занимателни акции за почистване от отпадъци; облагородяване и опазване на селския пейзаж в и извън населените места. \r\nЩе бъде подкрепено също и възстановяването и подобряването на малки по мащаб инфраструктури за отдих и развлечение, например: заслони, информационни и указателни табели, пътеки.", "date": "2019.03.10", "title": "Кърджали: Местна инициативна група „Стамболово-Кърджали 54“ набира проекти „Проучвания и инвестиции, свързани с поддържане, възстановяване и подобряване на културното и природното наследство на селата”"}
{"url": "http://www.focus-news.net/news/2019/03/10/2632935/daniela-aleksandrova-nch-prosveta-trite-sela-koito-nosyat-imeto-na-stefan-karadzha-v-balgariya-prodalzhavat-da-napomnyat-na-tehnite-zhiteli-za-zhivota-i-deloto-na-balgarskiya-revolyutsioner.html", "text": "Стефан Караджа е роден на 11 май 1840 година в село Ичен, днес село Стефан Караджово в Ямболско. Това каза в интервю за  Радио „Фокус“ – Варна  Даниела Александрова, секретар на читалище „Просвета“ в селото, което носи името на българския революционер. Село Стефан Караджа е едно от трите села в България, носещи името на революционера. То се намира в община Вълчи дол, област Варна. Във връзка с живота на дееца за свобода, Даниела Александрова разказа, че младият Стефан Караджа първо се насочва към обущарският занаят на зет си Никола Станчев, учи в Тулча, но поради липса на средства напуска училище и малко след това започва революционната си дейност. По думите й, той емигрира в Румъния през 1962 г., защото е преследван от турците. „Стефан Караджа е сред първите доброволци в организираната от Раковски- Първа българска легия в Белград. Проявява в сраженията с турците в Белград. След разпускане на легията Стефан Караджа се завръща в Румъния, където се отдава изцяло на родната борба. Няколко пъти преминава Дунава с революционни водачи“, разказа Даниела Александрова.  \r\nПо думите й, още един основен момент от живота на бореца за свобода, е присъединяването му към четата на Хаджи Димитър и Желю Войвода през 1866 г. „С тази чета той прехвърля десния бряг на Дунава. През 1867 година постъпва във Втората българска легия. През 1868 година я напуска и се връща в Румъния, където отново се събира с Хаджи Димитър“, допълни още секретарят на читалището. Даниела Александрова посочи, че Стефан Караджа е ранен в битка и пленен от турските войски. „На 12 юли той е откаран в Търново и по-късно в Русе. Полумъртъв е изправен пред съставения от Мидхад паша извънреден съд, наречен криминален съвет, и осъден на смърт чрез обесване. На 30 юли 1868 г. умира от раните си в Русенския затвор и е погребан е от Баба Тонка. И до ден днешен черепът му се съхранява в Къщата музей „Баба Тонка“ в Русе“, разказа Даниела Александрова. Подвигът на големия герой е обезсмъртен с паметници в родното му село и в градовете Варна, Русе, Добрич и Силистра. А имената на трите села Стефан Караджа в България продължават да напомнят на техните жители за живота и делото на този български революционер. \r\nБояна АТАНАСОВА", "date": "2019.03.10", "title": "Даниела Александрова, НЧ „Просвета“: Трите села, които носят името на Стефан Караджа в България продължават да напомнят на техните жители за живота и делото на българския революционер"}
{"url": "http://www.focus-news.net/news/2019/03/10/2632939/sliven-kuklen-teatar-be-otlichen-s-dve-nagradi-ot-festivala-stsena-palitra-slovo.html", "text": "Две отличия получи Държавен куклен театър – Сливен на  15-тото юбилейно издание на  зимния театрален фестивал „Сцена, палитра, слово“. Това съобщиха от  културната институция . Проф. д-р Ромео Попилиев, Иван Странджев и д-р Вакрил Николов е съставът на журито, което в категорията „Награди за куклен театър“ присъди на сливенските артисти отличията: \r\nНаграда за режисура бе връчена  на Ефимия Павлова за спектакъла „Приказка за късмета”, драматизация – Теодора Попова-Лазарова, сценография – Анна Пулиева, музикално оформление – Димитър Иванов \r\nНаградата  за роля е на Силвана Петрова за ролята на  джуджето Якоб Рубенщайн в спектакъла „Малкото джудже”,  автор – Теодора Попова-Лазарова, режисьор – Петромил Денев, сценография и кукли – Евелина Савицка.", "date": "2019.03.10", "title": "Сливен: Куклен театър бе отличен с  две награди  от фестивала „Сцена, палитра, слово“"}
{"url": "http://www.focus-news.net/news/2019/03/10/2632904/tass-elektrosnabdyavaneto-v-karakas-e-vazstanoveno-v-okolo-40-protsenta-ot-grada.html", "text": "Захранването в столицата на Венецуела, Каракас, е възстановено в около 40 процента от града, съобщи в неделя Telesur,цитирана от  TACC . \r\nСпоред информацията, снабдяването с електричество в щата Миранда до столицата е възстановено с 20%, в щата Анзоатеги - с 20%, Гуарико - с 15%, Баринас - с 10%. В други щати продължава работата по възстановяване на енергийната система. \r\nСпоред Union Radio, в щатите Миранда и Варгас в съседство с Каракас  електрозахранването е частично обновено, включително и на летището Симон Боливар. В социалните мрежи се разпространяват снимки, показващи отделни сгради на столицата на Каракас. Според наблюденията на кореспондента на ТАСС ситуацията със сигнала на мобилните комуникации в Каракас се е подобрила значително. \r\nВ четвъртък вечерта Каракас и повечето щати от Венецуела останаха без електрозахранване. Според местната преса това са около 20 или 22 от 23-те щата – почти цялата страна. Според жителите на столицата, това е най-дългото прекъсване на захранването в града. \r\nСпоред Националната електрическа компания причината за инцидента е саботирането на водноелектрическата централа „Симон Боливар“ в щата Боливар, най-голямата в страната. Венецуелският президент Николас Мадуро обвини \"американския империализъм\" за случилото се. Държавният департамент на САЩ отрече твърденията. \r\nВ петък вечерта ситуацията с електроснабдяването започна да се подобрява, но отново се влоши в събота следобед след съобщения за експлозия в електрическа подстанция, разположена в покрайнините на столицата на югоизточната част на Боливар, в Сиудад Боливар.  Юлиян Марков", "date": "2019.03.10", "title": "ТАСС: Електроснабдяването в Каракас е възстановено в около 40 процента от града"}
{"url": "http://www.focus-news.net/news/2019/03/10/2632937/gabrovo-hudozhnichki-ot-veliko-tarnovo-uchastvat-sas-svoi-proizvedeniya-v-natsionalnata-izlozhba-pod-nadslov-proleten-salon-na-zhenite-hudozhnichki.html", "text": "Великотърновски художнички участват със свои произведения в Национална изложба подредена в Габрово. Експозицията е под надслов „Пролетен салон на жените художнички” и бе открита вчера в Художествена галерия „Христо Цокев”. Това съобщи за  Радио „Фокус“ – Велико Търново  Евгени Недев, директор на културната институция. Той уточни, че това е първото издание на изложбата, в която допуснати за участие са 62 авторки, представени със 100 творби – живопис, графика, фотография, колаж, скулптура и др. Те са оценени от жури в състав Евгени Недев, Иван Христов – Грога и  Николай Цветанов, като номинираните и носителите на наградите са в две категории. \r\nЗа млад автор призът бе връчен на Деница Дакова от София за скулптурата „Десетилетие”. Носител на Голямата награда е Димка Ставрева от Благоевград за живописната творба „Нощ“. \r\nНоминираните за награди са: Ана Топалова от Благоевград, Амалия Минчева от Габрово, Галина Павлова от София, Деница Дакова от София, Димка Ставрева от Благоевград, Ема Вертерова пт Габрово, Мария Алексиева от Бургас, Мартина Караиванова от Велико Търново, Наташа Ноева  от Тутракан, Невена Лефтерова от Лясковец, Снежана Неделчева – Генова – София. \r\nВ България дамските изложби имат големи традиции. Първата изложба  на жени художнички се е състояла през 1928 г. в Държавната художествена академия. Същата година се основава и „Дружеството на жените художнички.“ Десет години по късно през 1938г. дружеството организира изложби в Белград и Загреб, като участват 45 художнички и скулпторки с общо 180 творби в който се показва модерния град и образа на модерната жена. В Габрово от десетилетия се организира регионална изложба „Пролетен салон на жените художнички“, посветена на 8 март. Тази година бе взето решение изложбата за напред да стане национална. \r\nЕкспозицията може да бъде видяна до 12 април. \r\nЛуиза ТРАНЧЕВА", "date": "2019.03.10", "title": "Габрово: Художнички от Велико Търново участват със свои произведения в Националната изложба под надслов „Пролетен салон на жените художнички”"}
{"url": "http://www.focus-news.net/news/2019/03/10/2632940/washington-examiner-pelosi-i-shumar-preduprezhdavat-za-oshte-edno-zatvaryane-na-pravitelstvoto-zaradi-predlozhenieto-na-tramp-za-86-mlrd-dolara.html", "text": "Стремежите на президента Тръмп за допълнително финансиране за стената на границата в бюджета за 2020 г. само ще доведе до друго затваряне на правителството, предупредиха лидери на Демократическата партия, пише в.  Washington Examiner . \r\nТръмп нанесе вреда на милиони, когато той „безразсъдно“ затвори правителството в преследване на средства за изграждане на скъпа гранична стена, заявиха в съвместно изявление председателят на парламента Нанси Пелоси, и лидерът на малцинството в Сената Чък Шумер. Но Конгресът отказа и президентът беше „принуден да признае поражението“ и да възстанови работата на правителството, добавиха те. \r\n„Същото нещо ще се повтори, ако той опита отново това“, предупредиха те. „Надяваме се, че е научил урока си“. \r\nДуото от Демократическата партия реагира на съобщенията по-рано, че президентът ще потърси 8,6 млрд. долара допълнително финансиране в бюджетната си молба за 2020 година към Конгреса за изграждане на бариери по границата между САЩ и Мексико. \r\n„Във време, когато страната ни е изправена пред предизвикателства за работните места в бъдещето, тези пари ще бъдат по-добре изразходвани за възстановяването на Америка, както и за образованието и развитието на работната сила за работни места за 21-ви век“, заявиха двамата лидери. \r\nИмаше и скептицизъм от страна на Републиканската партия, че Тръмп ще получи точно това, което той иска в предложението си за бюджет. \r\nБюджетната молба на президента ще бъде обявена от Белия дом в понеделник. Превод и редакция : Калоян Пенков", "date": "2019.03.10", "title": "Washington Examiner: Пелоси и Шумър предупреждават за още едно затваряне на правителството заради предложението на Тръмп за 8,6 млрд. долара"}
{"url": "http://www.focus-news.net/news/2019/03/10/2632938/sport-chelsi-i-uulvarhemptan-ne-se-pobediha.html", "text": "Челси и Уулвърхемптън завършиха наравно 1:1 в мач от 30-ия кръг на Премиър лийг. Раул Хименес даде аванс на Уулвърхемптън с гол в 56-та минута, а Еден Азар успя да донесе точката за Челси в 92-рата минута на двубоя. Във временното класиране сините от Лондон заемат 6-то място с 57 точки, като изостават на 3 от четвъртия Арсенал. Уулвърхемптън се намира на 7-ма позиция с актив от 44 спечелени точки.", "date": "2019.03.10", "title": "Спорт: Челси и Уулвърхемптън не се победиха"}
{"url": "http://www.focus-news.net/news/2019/03/10/2632941/daily-sabah-turtsiya-otblasna-12-ataki-s-dron-izvarsheni-ot-narodni-otryadi-za-zashtita.html", "text": "Терористичната групировка „Народни отряди за защита“ (НОЗ) е направила 12 опита да атакува Турция с безпилотни летателни апарати през последните две седмици според данни на източници в сферата на сигурността, съобщава в.  Daily Sabah . \r\nТерористите са използвали дронове от източната част на река Ефрат в Северна Сирия, заявиха източниците, които поискаха да не бъдат назовавани заради ограничения в разговорите с медиите. \r\nВсички опити са били отблъснати от турските военни и няма пострадали, добавиха източниците. \r\nОпитите на терористите от НОЗ/ПКК са били насочени към турски военни бази в югоизточната част на страната, включително в района на Силопи в провинция Шърнак, област Ислахие, Газиантеп и областите Суруч и Бирецик в Шанлъурфа. \r\nНападенията на НОЗ/ПKK дават на Турция правото на самозащита, заяви Мурат Аслан, изследовател в базираната в Анкара фондация SETA за политически, икономически и социални изследвания и преподавател в университета „Хасан Кальончу“ в Газиантеп. \r\nАслан каза, че атаките демонстрират вакуум на властта в региона и също така показват, че американските военни не са успели да предотвратят атаките. \r\n„Ето защо Турция може да предприеме всякакви мерки, за да спре подобни атаки“, подчерта Аслан. \r\nВ своята повече от 30-годишна терористична кампания срещу Турция ПКК, обявена за терористична организация от Турция, САЩ и ЕС, е отговорна за смъртта на около 40 хиляди души, включително жени и деца. „Народни отряди за защита“ са нейно продължение в Сирия. Превод и редакция : Калоян Пенков", "date": "2019.03.10", "title": "Daily Sabah: Турция отблъсна 12 атаки с дрон, извършени от „Народни отряди за защита“"}
{"url": "http://www.focus-news.net/news/2019/03/10/2632945/sport-sevilya-pobedi-real-sosiedad.html", "text": "Севиля победи Реал Сосиедад с 5:2 като домакин в мач от 27-ия кръг на испанската Примера дивисион. С хеттрик за домакините се отчете Висам Бен Йедер, като успя да го постигне в рамките на само 13 минути. След тази победа Севиля събра 40 точки и заема 6-то място във временното класиране. Реал Сосиедад се намира на 10-та позиция с актив от 35 точки.", "date": "2019.03.10", "title": "Спорт: Севиля победи Реал Сосиедад"}
{"url": "http://www.focus-news.net/news/2019/03/10/2632943/yeni-safak-pakistan-i-iran-se-sporazumyaha-za-po-tyasno-satrudnichestvo-sreshtu-terorizma.html", "text": "Пакистан и Иран се споразумяха за „по-близко“ разузнавателно сътрудничество за борбата с тероризма на фона на нарастващото дипломатическо напрежение между двете страни след убийството на 27 ирански войници при самоубийствен атентат миналия месец, се посочва в изявление. \r\n„Министър-председателят Имран Хан проведе телефонен разговор с иранския президент Хасан Рухани като част от контактите си, за да информира важните страни от региона и техните ръководства за ситуацията в региона“, се казва в изявление на министър-председателя, съобщава в.  Yeni Safak . \r\n„Премиерът изрази сърдечните си съболезнования по повод неотдавнашния терористичен атентат, при който бяха убити 27 ирански гвардейци“, се казва в съобщението, като добави, че двамата лидери „се съгласиха за необходимостта от по-тясно сътрудничество между двете разузнавателни служби в борбата с тероризма“. \r\nРухани заяви, че Пакистан и Иран са съседи и братски държави, свързани през вековете чрез близки исторически културни и междуличностни връзки и тяхната роля ще остане централна в насърчаването на мира, стабилността и икономическото развитие в региона, се казва в изявлението. \r\nВръзките между двете съседни страни отслабнаха през последните години след близкото стратегическо и икономическо сътрудничество на Исламабад с дългогодишния съперник на Иран Саудитска Арабия. \r\nТехеран също обвинява Исламабад в това, че не действа срещу твърдолинейните групировки, които действат на негова територия. Пакистан отхвърля обвиненията. \r\nРастящото стратегическо и икономическо партньорство на Иран с Индия е друга причина зад напрегнатите отношения между двете ислямски републики. Превод и редакция : Калоян Пенков", "date": "2019.03.10", "title": "Yeni Safak: Пакистан и Иран се споразумяха за по-тясно сътрудничество срещу тероризма"}
{"url": "http://www.focus-news.net/news/2019/03/10/2632942/sport-inter-pobedi-spal.html", "text": "Интер победи СПАЛ с 2:0 като домакин в мач от 27-ия кръг на италианската Серия А. Домакините откриха резултата в 67-та минута чрез Матео Политано, Роберто Галярдини удвои в 77-та минута. Във временното класиране Интер заема 4-та позиция с 50 точки, като е с една по-малко от градския съперник Милан. Отборът на СПАЛ е 16-ти с 23 точки.", "date": "2019.03.10", "title": "Спорт: Интер победи СПАЛ"}
{"url": "http://www.focus-news.net/news/2019/03/10/2632936/washington-examiner-nikolas-maduro-se-strahuva-che-zapoved-za-arest-na-huan-guaydo-shte-bade-othvarlena.html", "text": "Washington Examiner: Николас Мадуро се страхува, че заповед за арест на Хуан Гуайдо ще бъде отхвърлена     \r\nДокато венецуелският лидер Николас Мадуро се бори да запази властта си при икономически конфликт и международен натиск, съветникът по националната сигурност Джон Болтън заяви, че смята, че вътрешният импулс в южноамериканската страна се развива към свалянето му, пише в.  Washington Examiner . \r\nВ интервю ABC Болтън каза, че много хора във венецуелската армия и националното събрание обсъждат как да преминат към правителство, водено от лидера на опозицията Хуан Гуайдо, който е признат за временен президент на Венецуела от САЩ и повечето западни страни. \r\n„Има безброй разговори между членовете на националното събрание и военните във Венецуела, които говорят за това какво може да се случи, как биха могли да предприемат действия в подкрепа на опозицията“, каза Болтън. \r\nПо-специално, Болтън твърди, че властта се изплъзва на Мадуро, след като той и неговите лоялни служители сред военните не са предприели ход да арестуват Гуайдо, който се върна в страната в понеделник, след като я напусна миналия месец и пренебрегна забраната за пътуване, наложена от най-висшия съд, който анулира паспорта му. \r\n„Те не са искали да арестуват Гуайдо“, заяви Болтън. „... и мисля, че една от причините за това е страхът на Мадуро, че ако даде тази заповед, тя няма да бъде спазена“. Превод и редакция : Калоян Пенков", "date": "2019.03.10", "title": "Washington Examiner: Николас Мадуро се страхува, че заповед за арест на Хуан Гуайдо ще бъде отхвърлена"}
{"url": "http://www.focus-news.net/news/2019/03/10/2632944/tass-v-samoletnata-katastrofa-v-etiopiya-zaginaha-19-sluzhiteli-na-organizatsii-svarzani-s-oon.html", "text": "Деветнадесет служители на агенции, свързани с ООН, по предварителни данни, са загинали в самолетната катастрофа в Етиопия, в която загинаха 157 души. Това съобщи Международната организация на ООН за миграцията, съобщава  TACC . \r\n„По предварителни данни, 19 представители на персонала на организации, свързани с ООН, са загинали“, се казва в изявление, публикувано на интернет страницата на организацията. Превод и редакция : Калоян Пенков", "date": "2019.03.10", "title": "ТАСС: В самолетната катастрофа в Етиопия загинаха 19 служители на организации, свързани с ООН"}
