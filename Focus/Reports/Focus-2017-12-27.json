{"url": "http://www.focus-news.net/news/2017/12/27/2471421/predstoyashti-mezhdunarodni-sabitiya-za-28-dekemvri-agentsiya-fokus.html", "text": "Италианският министър-председател Паоло Джентилони ще изнесе конференция преди да разпусне парламента, докато страната се готви за избори през март 2018 г. \r\n***  Президентът на Русия Владимир Путин ще проведе среща с войници, участвали в кампанията в Сирия.\r\n***  Ще излязат резултатите от президентските избори в Либерия.  \r\n***   От обсадения анклав на сирийската опозиция Източна Гута ще бъдат евакуирани  болните. \r\n***", "date": "2017.12.27", "title": "Предстоящи международни събития за 28 декември ( Агенция „Фокус“ )"}
{"url": "http://www.focus-news.net/news/2017/12/27/2471400/pernik-godishnite-nagradi-na-obshtinata-za-nay-dobri-sportisti-na-2017-godina-shte-badat-vracheni-na-28-dekemvri.html", "text": "Годишните награди на Община Перник за най-добри спортисти на 2017 година ще бъдат връчени от 18.00 часа на 28 декември в Двореца на културата в общинския център. Това съобщиха от Общината.", "date": "2017.12.27", "title": "Перник: Годишните награди на Общината за най-добри спортисти на 2017 година ще бъдат връчени на 28 декември"}
{"url": "http://www.focus-news.net/news/2017/12/27/2471401/euronews-na-mnogo-mesta-vav-velikobritaniya-zaradi-snegovalezhite-e-obyaven-zhalt-kod.html", "text": "В Шотландия, Северна Ирландия, Северозападна Англия и Уелс е обявена тревога заради обилните снеговалежи, предава  Euronews.\r\nВластите са издали „жълто“ предупреждение за заледяване в Шотландия, Северна Ирландия и Североизточна Англия, както и за сняг в Уелс и в части на Англия. \r\nНа 14 места във Великобритания е обявена опасност от наводнения.  Виктор Турмаков", "date": "2017.12.27", "title": "Euronews: На много места във Великобритания заради снеговалежите е обявен „жълт“ код"}
{"url": "http://www.focus-news.net/news/2017/12/27/2471403/veliko-tarnovo-s-250-banitsi-s-kasmeti-i-300-chashi-vino-pavlikeni-shte-posreshtne-novata-godina.html", "text": "С 250 баници с късмети и 300 чаши вино и пелин от село Караисен ще посрещнат Новата година жителите на град Павликени. Това съобщиха от пресцентъра на Общината. На площад „Свобода“ ще се съберат всички желаещи да празнуват заедно. По традиция веселието ще започне половин час след полунощ. На площада ще свирят оркестър „Извор“ и солисти, а пръв ще приветства гражданите кметът на Община Павликени инж. Емануил Манолов.", "date": "2017.12.27", "title": "Велико Търново: С 250 баници с късмети и 300 чаши вино Павликени ще посрещне Новата година"}
{"url": "http://www.focus-news.net/news/2017/12/27/2471404/ria-novosti-spored-ruskiya-senator-frants-klintsevich-vzrivat-v-sankt-peterburg-sas-sigurnost-ne-e-sluchaen.html", "text": "Според първия заместник-председател на комитета на Съвета на федерацията на Русия взривът в Санкт Петербург не е случаен: някой е внесъл взривното устройство и то е сработило, предава   РИА Новости.\r\n„Ясно е, че не може да се говори за случайност. Някой е донесъл взривното устройство в магазин „Перекресток“ и то е сработило“, заяви сенаторът. Според него не трябва да се бърза с изводи. „Трябва щателно разследване, което несъмнено ще бъде и проведено“. \r\nВ сряда вечерта в магазин „Перекресток“ на Кондратиевски проспект в Санкт Петербург избухна взрив. Според градските власти в болница са закарани девет пострадали, като състоянието на един е тежко. По предварителни данни взривът е причинен от устройство, пълно с поразяващи елементи и с мощност 200 грама тротилов еквивалент.  Виктор Турмаков", "date": "2017.12.27", "title": "РИА Новости: Според руския сенатор Франц Клинцевич взривът в Санкт Петербург със сигурност не е случаен"}
{"url": "http://www.focus-news.net/news/2017/12/27/2471405/stefan-stoyanov-zam-kmet-na-plovdiv-it-i-autsorsing-industriyata-imat-dosta-seriozen-potentsial-za-razvitie-v-regiona.html", "text": "IТ и аутсорсинг индустрията имат доста сериозен потенциал за развитие в Пловдивския регион. Това каза в интервю на Радио „Фокус”-Пловдив зам.-кметът на Пловдив Стефан Стоянов. По думите му Общината  ще запази темпото на работа в реформата в образованието и в сътрудничеството с инвеститорите. В образователната програма на общината вече са заложени 6-7 сериозни проекта, които са целогодишни и основната задача е те да се надграждат и да стават още по-устойчиви. \r\nСпоред Стоянов дигатилизацията е ключова дейност и реформата в образователната система в това отношение трябва да е реална. „От няколко години сме се насочили към инвестиции с по-висока добавена стойност и компании, предимно европейски, които могат да си позволят и по-високи заплати, понеже произвеждат по-сериозна и по-скъпа продукция”, заяви Стоянов. Той коментира също, че IТ и аутсорсинг индустрията имат доста сериозен потенциал за развитие в Пловдивския регион и затова ще се търсят още компании, които да инвестират в тези сектори в района до края на настоящия мандат на общинското ръководство. \r\nДо момента в Пловдив работят около 70 компании в тези два сектора, като се очаква те да надхвърлят 100. „Там има хубава динамика и се отварят много работни места за млади хора”, каза Стоянов и допълни, че отделно от това ще продължат да се развиват бизнес услугите, като те също влизат във фокуса на общинската администрация. „Когато в един регион започват динамично да се развиват бизнес услугите, както се случи още през миналата година, значи че нещата вървят в правилната посока и има положителна тенденция”, добави Стефан Стоянов.\r\nЦветана ТОНЧЕВА", "date": "2017.12.27", "title": "Стефан Стоянов, зам.-кмет на Пловдив: IТ и аутсорсинг индустрията имат доста сериозен потенциал за развитие в региона"}
{"url": "http://www.focus-news.net/news/2017/12/27/2471406/sport-obyaviha-sastavite-na-milan-i-inter-za-chetvartfinala-na-kupata-na-italiya.html", "text": "Старшите треньори на Милан и Интер съобщиха стартовите състави за четвъртфиналния мач от Купата на Италия.  Домакините от Милан ще излязат с вратар Марко Сторари, защото основният Джанлуиджи Доннарума е с травма.\r\nСтартов състав на Милан: Сторари – Абате, Романьоли, Бонучи, Роригес – Кесие, Биля, Локатели – Сусо, Калинич, Бонавентура.\r\nСтартов състав на Интер: Ханданович – Канселу, Шкриняр, Ранокиа, Нагатомо – Валеро, Галярдини – Кандрева, Мариу, Перишич – Икарди Виктор Турмаков", "date": "2017.12.27", "title": "Спорт: Обявиха съставите на Милан и Интер за четвъртфинала на Купата на Италия"}
{"url": "http://www.focus-news.net/news/2017/12/27/2471407/snegat-predizvika-haos-vav-velikobritaniya-obzor.html", "text": "Докато в България краят на декември е по-топъл от обичайното, не такава е ситуацията във Великобритания, където снегът предизвика хаос. \r\n Снежните бури, които връхлетяха Обединеното кралство в нощта срещу сряда, оставиха без електричество 24 хил. домакинства и доведоха до затваряне на редица пътища и магистрали.\r\nТежка катастрофа на камион, причинена от усложнената зимна обстановка, стана причина за блокирането на магистрала М1 във всички платна. В резултат се образува километрова опашка от автомобили. Полицията препоръча на шофьорите да търсят алтернативни маршрути за придвижване, докато платната бъдат разчистени.\r\n„Всички налични ресурси са насочени да помагат на блокираните превозни средства“, съобщава британското МВР. От там посъветваха хората в колите „да останат в тях“ и че правят всичко, за да разчисти пътищата и да освободят трафика. \r\nЗабавяния има на летищата в Бристол, Единбург и Бирмингам. Авиокомпания „Райънеър“ е отменила повече от 30 полета на лондонското летище „Станстед“.\r\nВластите са издали „жълто“ предупреждение за заледяване в Шотландия, Северна Ирландия и Североизточна Англия, както и за сняг в Уелс и в части на Англия. \r\nНа 14 места във Великобритания е обявена опасност от наводнения.", "date": "2017.12.27", "title": "Снегът предизвика хаос във Великобритания (ОБЗОР)"}
{"url": "http://www.focus-news.net/news/2017/12/27/2471408/pazardzhik-okolo-1500-leva-izliza-posreshtaneto-na-nova-godina-v-spa-hotelite-vav-velingrad.html", "text": "Около 1500 лева излиза посрещането на Нова година в спа хотелите във Велинград, показва репортерска проверка на Радио „Фокус” – Пазарджик. Четиризвездните хотели в курортния град предлагат тридневни и петдневни Новогодишни пакети плюс една бонус нощувка, като престоят включва използването на закрити минерални басейни, спа и рехабилитационни процедури, безплатен интернет и празнична вечеря, придружена с музикално-артистична програма. Тридневният престой струва общо между 900 и 1500 лева, 50% от които е необходимо да бъдат заплатени предварително. \r\nПразничното меню в заведенията към хотелите включва, освен празнична вечеря, много деликатеси, предястия, маркови вина и алкохол, безалкохолни напитки и шоколадови лакомства. Тризвездните хотели предлагат пакети на цени от 600 до 700 лева за 5 дни, като посетителите също могат да ползват спа процедури и да се насладят на охолна Новогодишна нощ.\r\nАлбена ЖИЛЕКОВА", "date": "2017.12.27", "title": "Пазарджик: Около 1500 лева излиза посрещането на Нова година в спа хотелите във Велинград"}
{"url": "http://www.focus-news.net/news/2017/12/27/2471409/reuters-ministarat-na-kulturata-na-peru-podade-ostavka.html", "text": "Министърът на културата на Перу Салвадор дел Солар обяви, че подава оставка. Това се случва дни след като президентът на страната Педро Пабло Кучински издаде спорна амнистия на своя авторитарен предшественик  Алберто Фухимори, предава  Reuters.\r\nДел Солар не уточни причините за напускането на поста си от правителството на Кучински. Преди дни Кубински  опрости присъдата на Фухимори за корупция и нарушения на човешките права, посочвайки влошеното здраве на предшественика си.\r\nРешението на президента предизвика серия от протести в Перу.  Виктор Турмаков", "date": "2017.12.27", "title": "Reuters: Министърът на културата на Перу подаде оставка"}
{"url": "http://www.focus-news.net/news/2017/12/27/2471410/214-000-patsienti-sa-preminali-prez-umbalsm-pirogov-ot-nachaloto-na-2017-g-obzor.html", "text": "От началото на 2017 г. до момента през УМБАЛСМ „Н. И. Пирогов“ са преминали 214 000 пациенти, от които приети за лечение са 44 000. В сравнение с  2016 г. пациентите през тази година са с 3 хил. повече. Увеличава се броят на пациентите над 65 години, а до момента през болницата са преминали 8 900 неосигурени лица, като само за последните четири дни - 127 души. Това обяви по време на традиоционния коледен брифинг изпълнителният директор на УМБАЛСМ „Н. И. Пирогов” проф. д-р Асен Балтов. По думите му се запазва силата на „Пирогов” като стълб в медицината. „Бихме искали да продължим в същиуя дух. Бихме искали да имаме повече доволни пациенти, да развием още по-добре дадени звена”, заяви проф. Балтов.\r\nТой обобщи и данните за приетите и преминалите през лечебното заведение през четирите почивни дни около Коледа. За този период са извършени 60 оперативни интервенции по спешност. Най-натоварено е било в токсикологията, където са приети 41 пациенти. От тях трима души са употребили антифриз по погрешка, а осем са прекалили са алкохола. Едно семейство е прието след натравяне при горене на въглища. Проф. Асен Балтов посъветва хората да бъдат внимателни с храната и алкохола  на Нова година и в никакъв случай да не употребяват неидентифицирани спиртни напитки. \r\nПроф.  Балтов  изброи някои от медицинските успехи за 2017 г. – уникалната за Югоизточна Европа операция на доц. Николай Янев, чрез която той спаси лицето онкоболен пациент и заради която беше отличен като Лекар на 2017 г., както и операциите, които извърши д-р Цветко Георгиев – завеждащ Отделението по хирургия на новороденото и вродените аномалии, чрез които интервенции спаси две бебета и им даде шанс да посрещнат първата си Коледа. Изпълнителният директор на „Пирогов” съобщи, че през следващата година в лечебното заведение предстои въвеждането на още иновации и изрази надежда до 2 години „Пирогов” да добие нов облик. Той увери, че ръководената от него болница се готви за европредседателството и има готовност да подсили екипите си при има нужда.\r\nДеница КИТАНОВА", "date": "2017.12.27", "title": "214 000 пациенти са преминали през УМБАЛСМ „Пирогов“ от началото на 2017 г. (ОБЗОР)"}
{"url": "http://www.focus-news.net/news/2017/12/27/2471411/emsc-zemetresenie-s-magnitud-50-e-registrirano-v-iztochen-iran.html", "text": "Земетресение с магнитуд 5,0 е регистрирано в Източен Иран, показва справка на интернет страницата на   Европейския средиземноморски сеизмологичен център (EMSC)   \r\nЗеметресението е регистрирано в 21:31 часа местно време (20:00 часа българско време) на 57 км. северно от град Керман и на 468 км. от Шираз на дълбочина от 12 км.\r\nНяма данни за жертви и разрушения.  Виктор Турмаков", "date": "2017.12.27", "title": "EMSC: Земетресение с магнитуд 5,0 е регистрирано в Източен Иран"}
{"url": "http://www.focus-news.net/news/2017/12/27/2471412/inzh-deyan-ivanov-kmet-na-beloslav-chrez-novite-investitsii-na-teritoriyata-na-obshtinata-shte-badat-razkriti-mnogo-rabotni-mesta.html", "text": "Чрез новите инвестиции на територията на община Белослав ще бъдат разкрити много работни места. Това каза в интервю за Радио „Фокус“ – Варна инж. Деян Иванов, кмет на Белослав. „На нашата територия се строи най-големият завод за производство на олио в страната. Ще бъдат разкрити около 150 работни места - основен персонал. До една година трябва да стартира. Има кампания по набиране на персонал. Съдействаме на фирмата по всякакъв начин. Във всеки сектор има недостиг на кадри. Човешкият фактор вече стана основен показател за развитие на един бизнес. Да се надяваме повече хора от община Белослав да бъдат наети на работа в предприятието, за да останат да живеят тук“, допълни инж. Деян Иванов. Нови работни места ще бъдат разкрити и в изгражданата ТЕЦ. „Това са две крупни предприятия, които много ще намалят безработицата. Тя е средно годишно 3,6%“, отбеляза кметът на Белослав.\r\nИнж. Деян Иванов каза още, че през следващата година Общината ще кандидатства с проекти за финансиране по Програмата за развитие на селските райони. „Където се отвори възможност, кандидатстваме веднага. Обмисляме и по-мащабни проекти. Нека да има яснота и тогава ще ги коментираме“, добави кметът на Белослав.\r\nМарияна ВАЛЕНТИНОВА", "date": "2017.12.27", "title": "Инж. Деян Иванов, кмет на Белослав: Чрез новите инвестиции на територията на общината ще бъдат разкрити много работни места"}
{"url": "http://www.focus-news.net/news/2017/12/27/2471413/gabrovo-s-5-stotinki-se-e-pokachila-tsenata-na-dizelovoto-gorivo-v-oblastta-prez-posledniya-mesets.html", "text": "С 5 стотинки се е покачила цената на дизеловото гориво в област Габрово през последния месец, показва репортерска проверка на Радио „Фокус“-Велико Търново. Горивото се продава за 2,05 лв./л на бензиностанциите в областта, докато през ноември е струвало 2 лв./л. Средната цена за страната е 2,09 лв./л. \r\nПокачване се отчита и при другия вид основно използвано гориво – бензин А95. Той се продава за 2,03 лв./л, докато през ноември цената му е била 2 лв./л. Средната цена за страната е 2,08 лв./л. Големите вериги бензиностанции в областта поддържат средна цена на бензин А98 от 2,28 лв./л, като средната цена на бензин А98 за страната е 2,36 лв./л. Цената на газта се е покачила с 3 стотинки и в момента се продава за 1 лев за литър. Цената на метана се задържа на 1,31 лв./л през последните месеци.\r\nЦените на бензина и на дизела в областта са с 4 до 8 стотинки по-ниски от средните за страната. Справка в сайт с данни за цените на горивата сочи, че към днешния ден област Габрово е на пето място в класация за най-евтини горива в България, докато през ноември тя е била на седма позиция в това отношение.\r\nНадежда КРЪСТЕВА", "date": "2017.12.27", "title": "Габрово: С 5 стотинки се е покачила цената на дизеловото гориво в областта през последния месец"}
{"url": "http://www.focus-news.net/news/2017/12/27/2471414/pazardzhik-15-lisheni-ot-svoboda-ot-zatvora-v-grada-shte-poluchat-novogodishen-otpusk.html", "text": "Около 15  лишени от свобода от затвора в Пазарджик ще прекарат новогодишните празници с близките си, каза за Радио „Фокус” – Пазарджик Пенка Попчева от отдел „Социални дейности“ в пазарджишкия затвор. Затворниците ще получат тридневен празничен отпуск, които традиционно се предоставя на лишени от свобода, които са имали добро поведение и заслуги или са работили по време на престоя си в затвора. Досега не е имало случаи лишени от свобода да не са се връщали обратно в затвора в Пазарджик след предоставен отпуск. По традиция лишените от свобода подготвят за новогодишната нощ различни по стил музикални изпълнения, театрални пиеси и скечове и пишат есета на празнична тема. В празничната нощ ще те имат право и на удължен престой в общото помещение, където ще се провежда развлекателната програма.\r\nАлбена ЖИЛЕКОВА", "date": "2017.12.27", "title": "Пазарджик: 15 лишени от свобода от затвора в града ще получат новогодишен отпуск"}
{"url": "http://www.focus-news.net/news/2017/12/27/2471415/interfaks-kaso-saedinenie-e-prichinata-za-izlizaneto-ot-stroya-na-parviya-angolski-spatnik.html", "text": "Първият анголски спътник, изстрелян през нощта от Байконур, по предварителни данни е излязъл от строя заради късо съединение, предава Интерфакс.\r\n„Предварителна основна версия е късо съединение в захранването на спътника“, съобщи източник от космодрума. Спътникът „Ангосат“ бе изведен в орбита, но скоро след това връзката с него бе изгубена. \r\n„Ангосат-1“ представлява геостационарен спътник за връзка. Това е първият такъв на Ангола.  Виктор Турмаков", "date": "2017.12.27", "title": "Интерфакс: Късо съединение е причината за излизането от строя на първия анголски спътник"}
{"url": "http://www.focus-news.net/news/2017/12/27/2471221/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В 15:30 следобед в събота, слънцето вече залязва над Варшава. Времето, през което тук грее слънцето, се определят от наклона на земята, позицията на Полша в Северното полукълбо и сезона, пише авторитетното американско издание The New York Times.\r\nНо ранния час на залеза е заради нещо друго. Искреното желание да страната да бъде част от Европа, след като се откъсна от орбитата на влияние на СССР.\r\nДесетилетия наред, Съветският съюз спазва непроменящо се часово време и часовникът се е движил преди слънцето. Но поляците не желаят руснаците да им казват кога завършва денят. Дори и с цената на това да свикнат с тъмнината в следобедните часове, те ще продължат да бъдат по европейско време, защото това за тях означава, че са част от Европейския съюз.\r\nНо миналата седмица Полша се противопостави на същността на това да си европеец, когато прие спорните реформи в съдебната си система, поставяйки съдилищата под контрола на управляващата партия „Право и справедливост“. Тази мярка предизвика безпрецедентен отговор от страна на Съюза.\r\nЗа първи път Европейската комисия използва най-крайната заплаха в арсенала си, за да се опита да спре реформите. Тя задейства член 7 от Договора на ЕС, който позволява да отнеме правото на глас на Полша. Тя обвини правителството във Варшава в опит за подкопаване на основните демократични ценности.\r\nНезависимо от това, президентът на Полша Анджей Дуда одобри мерките и утвърди закона.\r\nВсе пак, това продължава да е нация, която иска да е със Запада. Дори и факта, че управляващата партия определи еврократите в Брюксел като елитисти и ги унизи не променя това, че страната зависи от финансовата подкрепа, която получава заради членството си в НАТО и ЕС.\r\nНо не само съпротивата срещу Брюксел поставя полската демокрация под въпрос, твърдят някои от критиците на съдебната реформа. Тя е поставена пред предизвикателство и заради това, че се създава впечатление, че Блокът не може да се оправи със страните, излезли от релсите на демокрацията. Ако ЕС се провали в опита си да поправи поведението на полското правителство, други нации със свои собствени лидери популисти, като например Чешката република и Румъния, ще съберат смелост да начертаят свой собствен политически курс, различен от този на ЕС.\r\n***Конгресменът от Републиканската партия на САЩ Франсис Рууни, избран от щата Флорида, заяви във вторник, че във Федералното бюро за разследване(ФБР) трябва да се проведе „чистка“, тъй като някои агенти на разузнавателната служба са част от „дълбоката държава“ и работят срещу президента Доналд Тръмп, пише приближеното към консервативната партия американско издание Washington Examiner.\r\n„Иска ми се да видя как директорите на тези служби ги изчистват и казват, ‚Вижте, при нас има много страхотни агенти и много страхотни адвокати“, заяви той по време на телевизионно интервю. „Това са хората, които аз искам американския народ да вижда и да знае, че там се върши качествена работа, а не да гледа тези хора, които са свързани с дълбоката държава“.\r\nРууни подчерта, че вярва, че Петер Щрзок, дългогодишен следовател във ФБР, е един от агентите, които трябва да бъдат изчистени. Същият си е разменял съобщения с колеги, в които се е подигравал на американския президент. Щрзок работи по разследването за руската намеса в американските президентски избори през 2016 година, но ръководителят на съдебния процес Робърт Мюлер го отстрани след като се разбра за съобщенията.\r\n*** Преди няколко години, когато китайският строителен предприемач Ван Жанлин поиска да придобие значителен дял в Paramount Studios и в други американски компании от развлекателната индустрия, основно от Холивуд, много конгресмени се раздразниха и поискаха от Комитета за чуждестранните инвестиции на САЩ да разгледа подробно китайските инвестиции в страната, в прикрит опит за предпазване на т.нар. национална сигурност, пише китайското правителствено издание Global Times, изразяващо позицията на Китайската комунистическа партия(ККП) по външнополитическите въпроси.\r\nОт този момент нататък, китайските инвестиции в САЩ намаляха значително, въпреки че здравия разум показва, че всяка модерна икономика има нужда от инвестиции, като най-краткия път към създаването на работни места и растеж.\r\nВъв Вашингтон, някои политици винаги твърдят, че Китай може да се възползва от дълбоките си джобове, за да започне „икономическа агресия“ срещу САЩ, определение, което се появи в новата Стратегия за национална сигурност на администрацията на Доналд Тръмп, в която, за учудване на мнозина, Китай е посочен като стратегически противник.\r\nОгромната разлика при Китай е, че страната винаги е приветствала чужди инвестиции. След реформите и отварянето през 1979 година, редица американски корпорации, включително известни имена като GM, Ford, Apple, Microsoft, Disney и Uber (както и хиляди други), вложиха милиарди в страната, за да се възползват от бързо растящия пазар на китайските потребители.\r\nКитай знае добре, че чуждите инвестиции са допринесли много за растящата му икономика.\r\n*** Централната банка на Иран е все по-зависима от руската помощ за заобикалянето на американските санкции срещу страната, пише израелското издание The Jerusalem Post.\r\nСпоред публикации в иранските медии от вторник, високопоставени ирански банкери финализират споразумение с руските си колеги за интегриране на системите за банковите карти на двете страни – „стратегия, която и двете страни се надяват, че ще ги имунизира срещу бъдещи финансови санкции на САЩ“.", "date": "2017.12.27", "title": "Преглед на някои от основните теми в световния печат ( Агенция „Фокус“)"}
{"url": "http://www.focus-news.net/news/2017/12/27/2471222/predstoyashti-sabitiya-v-stranata-za-27-dekemvri-agentsiya-fokus.html", "text": "***\r\nОт 10.00 часа в Рапортната зала на Хирургическия комплекс на болницата Традиционният брифинг за Коледа на УМБАЛСМ „Н. И. Пирогов“.\r\n***\r\nОт 10.00 часа в „Гранд Хотел София“, под надслов „Краят на една епоха“ ще се състои Втората годишна среща на Милениум Клуб България, организацията на младите българи в чужбина, родени след 1 януари 1981 г.\r\n***\r\nОт 10.00 часа, в Гранд Хотел София (ул. Гурко 1), втората годишна среща на Милениум Клуб България, организацията на младите българи в чужбина.\r\n***\r\nОт 15.30 часа в Спортна зала „Никола Петров” ще се проведе Коледен турнир по волейбол под домакинството на ВК „Импулс” Долна Оряховица.\r\n***\r\nОт 11.00 часа на пл. „Свобода“ ще се състои празничен концерт на Духов оркестър – Добрич.\r\n***\r\nОт 15.00 часа в Регионална библиотека „Дора Габе“ ще се проведе литературна среща с потребители на Център за социална рехабилитация и интеграция.\r\n***\r\nОт 09.00 часа в митрополитски храм „Св. Марина“ пловдивският митрополит Николай ще отслужи архиерейска света Литургия.\r\n***\r\nОт 19.00 часа в Русенската държавна опера ще се състои концерт, в който ще участват Радостина Николаева, Петя Иванова, Мариана Цветкова и Ивайло Джуров и др.\r\n***\r\nОт 18.00 часа в Художествената галерия  ще се състои концерт на Таньо Кондарев – виолончело.", "date": "2017.12.27", "title": "Предстоящи събития в страната за 27 декември (Агенция „Фокус“)"}
{"url": "http://www.focus-news.net/news/2017/12/27/2471223/rusiya-ostava-s-postoyanno-voenno-prisastvie-v-siriya-obzor.html", "text": "След като в края на миналата седмица Държавната дума на Руската федерация ратифицира споразумението за разширяването на базата на Военноморския флот на страната в сирийския град Тартус, във вторник, 26 декември, Съветът на федерациите утвърди споразумението между Москва и Дамаск, което положи основите за „постоянно групиране“ на руски военнослужещи в Сирия. \r\nМалко по-късно министърът на отбраната на Руската федерация Сергей Шойгу обяви официално плановете на Москва, като поясни, че споразумението, подписано на 18 януари тази година, предвижда разширение на базата на руските ВМС в пристанищния град Тартус, която е единствен плацдарм на Русия в Средиземно море. \r\nОт публикувания текст на споразумението става ясно, че договорът за Тартус ще остане в сила за срок от 49 г. с възможност за автоматично продължаване за още 25 г., има отбранителен характер и не е насочен срещу други държави. Що се отнася до базата в Латакия, то тя може да бъде използвана от руснаците за неопределен срок.\r\nДокументът предвижда още в пристанището в Тартус да бъдат допускани едновременно до 11 руски военни кораби, включително такива с ядрена установка. Броят им е ограничен заради размера на пристанището. \r\n„Миналата седмица Върховният главнокомандващ [Владимир Путин] утвърди структурата и щата на основните точки на базиране в Тартус и Хмеймим. Пристъпваме към формиране на постоянно групиране там“, заяви Шойгу, като същевременно изказа благодарности на руския парламент за ратификацията на споразумението между Москва и Дамаск. \r\nВоенният експерт Виктор Литовкин, полковник в оставка, разясни задачите на постоянното военно присъствие на Русия в Сирия.\r\n„Ще присъстваме на територията на Сирия в две бази – авиационна и военноморска, която се строи и ще бъде разширена. Там ще бъдат базирани до 11 плавателни съда, може да бъдат разположени и такива, които са оборудвани с ядрена установка. А на територията на базата в Хмеймим ще бъдат разположени нашите самолети, които ще поддържат сирийската армия в борбата с огнищата на съпротива на членовете на „Ислямска държава“; там ще се намират нашите специалисти – сапьори, свързочници, щабът, системата за обезпечение. Ще бъде направено всичко необходимо, за да не се нуждаят от нищо нашите военнослужещи с цел да се отдадат на своята работа – да оказват помощ на Сирия в борбата с терористите. Намираме се на територията на Сирия с ограничен контингент, но той е в състояние да изпълни всички поставени му от ръководството на страната задачи. Сирийското правителство помоли Русия да му окаже помощ в борбата срещу „Ислямска държава“, имаме и мандат от Съвета за сигурност на ООН. Не сме дошли тук просто така. Не сме агресори или окупатори, за разлика от американците, които нямат разрешение нито от сирийското правителство, нито на Съвета за сигурност на ООН, но са в Сирия и нямат намерения да се тръгнат“, заяви военният експерт в ефира на радио Sputnik.\r\nТереза ГЕРОВА", "date": "2017.12.27", "title": "Русия остава с постоянно военно присъствие в Сирия (ОБЗОР)"}
{"url": "http://www.focus-news.net/news/2017/12/27/2471224/bsp-shte-vnese-promeni-v-kodeksa-za-sotsialno-osiguryavane-v-pomosht-na-roditelite-na-zhertvite-ot-voenni-misii-obzor.html", "text": "БСП ще внесе промени в Кодекса за социално осигуряване в помощ на родителите на жертвите от военни мисии. От партията се ангажираха да внесат помените през януари 2018 г. Идеята е майките и бащите на загиналите във военни мисии български войници да получават едно социално допълнение, каквото получават и семействата на загиналите при изпълнение на наборната служба.\r\nЗаявката за законодателни промени бе направена след срещата на лидера на БСП Корнелия Нинова с близките на загиналите българи от военните мисии в Ирак. На срещата присъстваха още заместник-председателите на ПГ на „БСП за България”: Жельо Бойчев, Георги Свиленски и Весела Лечева. \r\nКорнелия  Нинова обърна внимание, че на 27 декември се навършват 14 години от смъртта на български военни в Ирак и от БСП са се срещнали със семействата  им, за да им засвидетелстват уважение и да им обещаят, че обществото няма да забрави техните деца. \r\nТя обяви, че е поела още няколко ангажимента към близките на загиналите. Сред тях са преиздаване на книгата „Обречени на дълга”, описваща биографията на българските военни, загубили живота си в Ирак, изграждането на паметна плоча за тях и изготвянето на документален филм. Корнелия Нинова обърна внимание, че през годините тези хора не са били чути. \r\nСред  родителите на загиналите в Ирак бяха майката на Антон Петров – Иванка, майката на Николай Саръев – Надежда и майката на Преслав Стоянов – Иванка. От своя страна те поясниха, че желанието им е да се изравнят правата им с майките и бащите  на загиналите в казармата. Опечалените майки допълниха, че става въпрос за  дребни суми и обърнаха внимание, че децата им вече ги няма, а те самите са в пенсионна възраст. \"Фокус\" припомня: В периода 2003 г. - 2008 г. страната ни е изгубила общо 13 български военнослужещи на мисия в Ирак. През 2003 г. на 27 декември в Кербала, Ирак е атакувана с камион-бомба установената в града първа база на български войски в Ирак – база „Индия“. След атаката загиват петима български военнослужещи, а 27 са ранени. При различни обстоятелства в Ирак загиват още 8 български военни. \r\nДеница КИТАНОВА", "date": "2017.12.27", "title": "БСП ще внесе промени в Кодекса за социално осигуряване в помощ на родителите на жертвите от военни мисии (ОБЗОР)"}
{"url": "http://www.focus-news.net/news/2017/12/27/2471225/verizhna-katastrofa-blokira-za-chasove-dvizhenie-po-avtomagistrala-hemus-v-posoka-varna-obzor.html", "text": "Верижна катастрофа блокира за около 2 часа движението по автомагистрала „Хемус“ в посока Варна. Първоначалната информация бе за 4 автомобила, но впоследствие се оказа, че участвалите във верижната катастрофа коли са 6. Няма сериозно пострадали при инцидента. Само една жена е откарана за преглед в лечебно заведение, след което е освободена.\r\nПътният инцидентът е възникнал при 14 км на автомагистралата, а отработването на местопроизшествието от органите на реда наложи временно пътят да бъде затворен. До възстановяване на движението бе въведен обходен маршрут по път III-105 Eлешница – Столник – път I-6 Саранци – път III-1001 Горно Камарци – АМ \"Хемус\".\r\nВ днешния ден трафикът по някои от основните пътни артерии на страната бе интензивен, а  от 14.00 часа до 20.00 часа бе ограничено движението на камионите над 12 тона по автомагистралите и най-натоваренитe пътища. От Агенция \"Пътна инфраструктура\" информираха, че  целта на тази мярка е повишаване на безопасността при пътуване и увеличаване на пропускателната способност на инфраструктурата в края на почивните дни за Коледа.\r\nДвижението бе натоварено и на входовете на София.  През Владая имаше две ленти за прибиращите се към столицата по път I-1 (Е-79). Временната организация бе от км 278+910 до 282+038 и от пътен възел „Даскалово“ до кръстовище „Драгичево“. От МВР напомнят, че алтернативен маршрут на първокласния път през Владая е автомагистрала „Люлин“.\r\nПрез днешния ден шофьорите бяха допълнително затруднени и от падналата на места гъста мъгла, която намали видимостта и създаде предпоставки за пътни произшествия. През голяма част от деня мъгла имаше на главен път Е-79 в северната част на „Кресненското дефиле“ и в района на Благоевград. Мъгла затрудняваше водачите на автомобили и по автомагистрала „Тракия“ в различни участъци на областите Стара Загора и Сливен, както и в различни пътни участъци на област Кюстендил.\r\nМВР призовават шофьорите да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“.", "date": "2017.12.27", "title": "Верижна катастрофа блокира за часове движение по автомагистрала „Хемус“ в посока Варна (ОБЗОР)"}
{"url": "http://www.focus-news.net/news/2017/12/27/2471226/zigmar-gabriel-predlozhi-na-es-nov-model-na-otnosheniya-s-turtsiya-i-ukrayna.html", "text": "Брюксел може да започне да гради отношения с Турция и Украйна по нов модел на сътрудничество, който ще бъде оформен след излизането на Великобритания от структурите на Общността. Такова предложение отправи министърът на външните работи на ФРГ Зигмар Габриел във вторник, 26 декември.\r\n„Ако успеем да постигнем разумно споразумение с Великобритания, уреждащо отношенията й с Европа след Брекзит, то може да стане модел, който да се прилага и спрямо други държави: Турция и Украйна“, подчерта първият дипломат на Берлин.\r\nСъгласно думите му, в близките години тези две страни няма да станат част от Европейския съюз. „В тази връзка сме длъжни да помислим за алтернативни форми на по-близко сътрудничество“ с тях, категоричен бе германският социалдемократ.\r\nВ частност, външният министър на ФРГ отбеляза, че може да бъде помислено за нов, по-тесен формат на сътрудничество с Анкара под формата на митнически съюз. „Реализирането на подобно намерение обаче няма да е възможно, докато ситуацията в Турция не се промени“, уточни Габриел.\r\nМинистърът отчита, че Турция и Украйна разполагат с политическа воля за подобряване на отношенията с Еврипа. „Ние също имаме такава“, категоричен бе Габриел, като определи като „хубав знак“ факта, че в последните месеци турските власти освободиха редица задържани под стража в страната граждани на Германия – през октомври в родината си се завърна правозащитникът Петер Щойтнер, а през декември – журналистката Месале Толу.\r\nВъпреки това, както и по-рано, Берлин остава загрижен за съдбата на задържания по политически причини кореспондент на националния ежедневник Die Welt Дениз Юджел, припомни Габриел. Анкара е „наясно колко сме обезпокоени за неговата съдба“, подчерта германският външен министър.\r\nЮджел, който има двойно гражданство, бе задържан в Истанбул на 14 февруари 2017 г. за разпит, след което бе взет под стража. Две седмици по-късно журналистът бе арестуван по подозрение в „пропаганда в полза на тероризма“ и „разпалване на междунационална омраза“. От 27 февруари насам той се намира в затвора в Силиври, западно от Истанбул.\r\nЗадържането и арестът на Дениз Юджел предизвика рязка критика от страна на Берлин. Правителството на ФРГ изрази недоумение по повод обвиненията, предявени на журналиста. Държавният глава на Турция Реджеп Тайип Ердоган Ердоган дори обвини Юджел в шпионаж, определяйки го като агент на „Работническата партия на Кюрдистан“ (ПКК). Критиците обаче са категорични – Юджел е арестуван само заради неговата работа като журналист. Той разследваше престъпленията на турските власти срещу кюрдското население. \r\nТереза ГЕРОВА", "date": "2017.12.27", "title": "Зигмар Габриел предложи на ЕС нов модел на отношения с Турция и Украйна"}
{"url": "http://www.focus-news.net/news/2017/12/27/2471227/der-spiegel-turskiyat-angazhiment-v-siriya-doydohme-za-da-ostanem.html", "text": "В училищата децата изучават турски език, в болниците са окачени портрети на президента Реджеп Тайип Ердоган: Турция разширява своето военно присъствие в сирийския град Джараблус и вече прави планове за следвоенния период. Германското издание Der Spiegel разказва за ситуацията в зоните в Сирия, контролирани от турските военни.\r\nРами Фаруд се укрива три години и половина. Работи на строителни обекти в Истанбул, докато близкоизточната терористична групировка \"Ислямска държава\" затяга хватката си над родния му Джараблус в Северозападна Сирия. \r\nДжихадистите обсадиха града през лятото на 2013 г., година, след като членовете на Свободната сирийска армия поемат контрола в района. Но екстремистите от \"Ислямска държава\" изграждат своя неумолим режим на терор: противниците им биват екзекутирани, а всеки, който отказва да се подчинява на войнствената им идеология, бива преследван. \r\nКакто много други негови сънародници, Фаруд бяга през границата в Турция. По-късно, когато бежанецът вече е устроил живота си в Истанбул, турската армия нахлува в Сирия през август 2016 г. и заедно със Свободната сирийска армия изтласква \"Ислямска държава\" от граничния район. Фаруд е изправен пред трудно решение - да остане в Истанбул или да се върне в Джараблус, който семейството му упорито отказва да напусне. \"В крайна сметка семейният дълг се оказа по-силен от моите страхове\", разказва сириецът. \r\nВ един слънчев следобед млад мъж с брада и дрипави дънки прекосява центъра на Джараблус. Танковете все още преминават по улиците, а членове на Свободната сирийска армия патрулират по контролно-пропускателни пунктове. Децата стоят сред руините на разрушените домове и просят. А във въздуха се носи мирис на изгоряла пластмаса. Това са спомените на Фаруд, разказани пред редакцията на германското издание. \r\nДжараблус се намира на брега на река Ефрат, срещу турския град Каркамиш. Преди кървавия граждански конфликт в него живеят около 12 хил. души. През последните месеци населението му обаче почти се е утроило. Турското правителство се надява, че сирийските бежанци, които е подслонило, ще се завърнат в родното си място. Уви, по-голямата част от \"пришълците\" са вътрешно разселени лица от Алепо, Ракка и Идлиб, търсещи глътка спокойствие в Джараблус - един от малкото градове в Сирия, считани за сигурни в разкъсваната от военния конфликт страна.\r\nПренаселеността обаче води след себе си редица проблеми: наемите се покачват, а храната и лекарствата са в оскъдни количества. Фаруд работи като хлебар, а доходите едва му стигат, за да оцелее. Той не съжалява за направения избор да се завърне в родината си, но и не отрича, че всеки негов ден е борба за оцеляване. \r\nЖителите на Джараблус до голяма степен зависят от помощта на Турция. Въпреки че още през пролетта на 2017 г. Ердоган обяви за приключена военната операция \"Щита на Ефрат\", военните на Анкара все още контролират района около Джараблус. \r\nЯсар Аксаняр, вицегубернатор на турската гранична провинция Газиантеп, минава по алея с плътен полицейски кордон. На него е поверена \"цивилната дейност\" в града. През декември турското правителство покани журналисти в Джараблус, а Аксаняр похвали ситуацията в града като истински пример за успешна история. Неговата страна, казва Аксаняр, финансира училища и болници, а турски войници обучават за свои колеги сирийските новаци. С други думи, вицегубернаторът на Газиантеп се стреми да представи Турция като един вид помощник за възстановяването на Сирия, а не като окупационна сила. \"Нямаме желание да заемаме тази земя, искаме единствено да се върне законността в нея\", е уверението, което дава и самият Ердоган.\r\nНо за много хора в Джараблус присъствието на турските войници се свързва тъкмо с окупация. Електричеството и питейната вода в региона идват от Турция. В болниците са окачени портрети на Ердоган, а в училищата децата се учат на турски език и пеят химна на управляващата в Анкара \"Партия на справедливостта и развитието\". \r\n\"Всеки знае, че турците командват парада в Джараблус\", признава Абдул Рауф, учител по английски език. Той е загубил работата си, след като в началото на революцията в Сирия се включва в демонстрация срещу президента Башар Асад. В годините, когато градът е контролиран от \"Ислямска държава\", Рауф работи като таксиметров шофьор. \r\nСега обаче той отново преподава английски. Месечната му заплата е около 150 евро, плащани от турската държава. В замяна обаче учебната програма се диктува донякъде от Министерството на образованието в Анкара. Ердоган, казва Рауф, превръща Джараблус в турски град. Въпреки това, местните хора го предпочитат за \"владетел\" пред \"Ислямска държава\" или Башар Асад.\r\nЗа Турция използването на места като Джараблус е истински шанс да запази влиянието си в съседната страна. Ердоган неправилно прецени Сирия. При избухването на войната той очакваше, че Башар Асад ще бъде свален, а на негово място ще успее да утвърди \"Мюсюлманското братство\". Сега обаче то се бори, за да участва в определянето на следвоенния ред в Сирия.Тереза Герова", "date": "2017.12.27", "title": "Der Spiegel: Турският ангажимент в Сирия: Дойдохме, за да останем"}
{"url": "http://www.focus-news.net/news/2017/12/27/2471228/plovdiv-mladezhite-ot-bchk-shte-zaradvat-s-podaratsi-detsata-v-detskata-klinika-pri-umbal-sv-georgi-na-28-dekemvri.html", "text": "Младежите от БЧК-Пловдив ще зарадват с подаръци децата в Детската клиника при УМБАЛ „Св. Георги“ на 28 декември. Това съобщиха за Радио „Фокус“ – Пловдив от Областния съвет на БЧК в Пловдив. Благородният жест е част от традиционната коледна кампания „Кутии на приятелството“. В рамките на кампанията ученици от различни пловдивски училища имат възможност да дарят нови играчки, книжки и лакомства, опаковани и надписани с послания от тях, които след това ще достигнат до деца, принудени да прекарат коледно-новогодишните празници в болничните заведения. Тази година 20 доброволци на БМЧК-Пловдив поднасят на децата от болниците над 100 подаръка.\r\nНа 22 декември доброволците посетиха децата в Клиниката по детска хирургия на УМБАЛ „Св. Георги“ и в Отделението по педиатрия в МБАЛ „Пловдив“.\r\nТони МИХАЙЛОВ", "date": "2017.12.27", "title": "Пловдив: Младежите от БЧК ще зарадват с подаръци децата в Детската клиника при УМБАЛ „Св. Георги“ на 28 декември"}
{"url": "http://www.focus-news.net/news/2017/12/27/2471229/aktualna-patna-obstanovka.html", "text": "Пътните настилки в по-голямата част от страната са сухи, на места – мокри, а по усойните и планински райони – частично заледени и обработени, съобщиха от пресцентъра на Агенция „Пътна инфраструктура”.\r\nНамалена е видимост поради мъгла:\r\n- до 50 м в района на Златарево и Баня (обл. Благоевград), на автомагистрала „Тракия“ и планинските части на област Сливен, в Прохода на Републиката (обл. Стара Загора);\r\n- до 100 м в района на Благоевград и на места в област Шумен;\r\n- до 150 м на автомагистрала „Тракия“ в района на Карнобат (обл. Бургас), на места в областите Пловдив и Шумен; :\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г. (ВОД):ОПУ-Благоевград:\r\nВременно са въведени следните ограничения за движение на МПС: няма ограничения.ОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.ОПУ-Варна:\r\nВременно са въведени следните ограничения за движение на МПС: няма ограничения.ОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.ОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.ОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:\r\nВременно са въведени следните ограничения за движение на МПС: няма ограничения.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.ОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.ОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.ОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:\r\nВременно са въведени следните ограничения за движение на МПС: няма ограничение.ОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.ОПУ-Силистра:\r\nВременно са въведени следните ограничения за движение на МПС: няма ограничения.ОПУ-Сливен:\r\nВременно са въведени следните ограничения за движение на МПС: няма ограничения.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г. Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.27", "title": "Актуална пътна обстановка"}
{"url": "http://www.focus-news.net/news/2017/12/27/2471230/predstoyashti-sabitiya-v-stranata-za-27-dekemvri-agentsiya-fokus.html", "text": "***\r\nОт 10.00 часа в Рапортната зала на Хирургическия комплекс на болницата Традиционният брифинг за Коледа на УМБАЛСМ „Н. И. Пирогов“.\r\n***\r\nОт 10.00 часа в „Гранд Хотел София“ под надслов „Краят на една епоха“ ще се състои Втората годишна среща на Милениум Клуб България, организацията на младите българи в чужбина, родени след 1 януари 1981 г.\r\n***\r\nОт 10.00 часа в Гранд Хотел София (ул. Гурко 1) втората годишна среща на Милениум Клуб България, организацията на младите българи в чужбина. \r\n*** \r\nОт 15.30 часа в Спортна зала „Никола Петров” ще се проведе Коледен турнир по волейбол под домакинството на ВК „Импулс” Долна Оряховица.\r\n***\r\nОт 11.00 часа на пл. „Свобода“ ще се състои празничен концерт на Духов оркестър – Добрич. \r\n***\r\nОт 15.00 часа в Регионална библиотека „Дора Габе“ ще се проведе литературна среща с потребители на Център за социална рехабилитация и интеграция.\r\n***\r\nОт 09.00 часа в митрополитски храм „Св. Марина“ пловдивският митрополит Николай ще отслужи архиерейска света Литургия.\r\n***\r\nОт 19.00 часа в Русенската държавна опера ще се състои концерт, в който ще участват Радостина Николаева, Петя Иванова, Мариана Цветкова и Ивайло Джуров и др. \r\n***\r\nОт 18.00 часа в Художествената галерия  ще се състои концерт на Таньо Кондарев – виолончело.", "date": "2017.12.27", "title": "Предстоящи събития в страната за 27 декември (Агенция „Фокус“)"}
{"url": "http://www.focus-news.net/news/2017/12/27/2471231/predstoyashti-mezhdunarodni-sabitiya-za-27-dekemvri-agentsiya-fokus.html", "text": "*** \r\nУкрайна и непризнатите Луганска и Донецка народни републики трябва да обменят по 380 военнопленници.\r\n***\r\nТурският президент Реджеп Таийп Ердоган ще посети Тунис.\r\n***\r\nЛиберия избира президент.", "date": "2017.12.27", "title": "Предстоящи международни събития за 27 декември (Агенция „Фокус“)"}
{"url": "http://www.focus-news.net/news/2017/12/27/2471232/nimh-pochti-prez-tseliya-den-v-nizinite-i-kotlovinite-v-yugoiztochna-balgariya-shte-ima-magla-maksimalnite-temperaturi-v-stranata-shte-sa-mezhdu-9-i-14.html", "text": "Днес на места в низините и котловините ще се образува мъгла или ниска слоеста облачност, които в Югоизточна България ще се задържат почти през целия ден. Над останалата част от страната ще бъде предимно слънчево. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Мартин Славчев. Ще духа слаб южен вятър. Максималните температури ще са между 9° и 14°, малко по-ниски в районите с мъгла. Атмосферното налягане ще се понижава и ще е по-ниско от средното за декември.    \r\nПо Черноморието ще преобладава слънчево време. В сутрешните часове на отделни места ще се образува ниска облачност или мъгла, по-трайни в южните райони. Ще духа слаб вятър от югозапад. Максималните температури на въздуха ще са 10°-12°. Температурата на морската вода е 8°-10°. Вълнението на морето ще бъде 2-3 бала.\r\n  Над планините ще бъде предимно слънчево. Ще духа умерен, по високите и открити части до силен вятър от югозапад. Максималната температура на височина 1200 метра ще е около 6°, на 2000 метра – около 0°.", "date": "2017.12.27", "title": "НИМХ: Почти през целия ден в низините и котловините в Югоизточна България ще има мъгла, максималните температури в страната ще са между 9° и 14°"}
{"url": "http://www.focus-news.net/news/2017/12/27/2471233/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП \"Капитан Андреево\". Това съобщиха от пресцентъра на Главна дирекция \"Гранична полиция\". Информацията за трафика е към 6.00 ч.\r\nНа останалите гранично контролно-пропускателни пунктове трафикът е нормален.", "date": "2017.12.27", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2017/12/27/2471234/umbalsm-n-i-pirogov-shte-se-provede-brifing-vav-vrazka-s-kolednite-praznitsi.html", "text": "Традиционният брифинг за Коледа на УМБАЛСМ \"Н. И. Пирогов\" ще се проведе от 10.00 часа в Рапортната зала на Хирургическия комплекс на болницата. Това сочат данни на сайта на лечебното заведение.", "date": "2017.12.27", "title": "УМБАЛСМ \"Н. И. Пирогов\": Ще се проведе брифинг във връзка с коледните празници"}
{"url": "http://www.focus-news.net/news/2017/12/27/2471235/kakvo-se-sluchi-v-noshtta-sreshtu-27-dekemvri-agentsiya-fokus.html", "text": "Русия отпусна на Турция кредит за закупуването на C-400, който ще покрие половината стойност на сделката.\r\n*** САЩ отказаха всички предложения за съвместно разузнаване спрямо терористични групировки в Сирия.\r\n*** Круизен кораб се вряза в мост над река Рейн.\r\n***", "date": "2017.12.27", "title": "Какво се случи в нощта срещу 27 декември (Агенция \"Фокус\")"}
{"url": "http://www.focus-news.net/news/2017/12/27/2471236/negovo-visokopreosveshtenstvo-starozagorskiyat-mitropolit-kiprian-shte-oglavi-arhiereyska-sveta-liturgiya-v-hram-sv-yoan-rilski-v-istanbul.html", "text": "На днешния празничен ден, когато Православната църква прославя св. първомъченик и архидякон Стефан - Стефановден, в изпълнение на решение на Светия Синод на Българската православна църква, Негово високопреосвещенство Старозагорският митрополит Киприан ще оглави архиерейска света Литургия в храм „Св. Йоан Рилски” в квартал „Шишли” на турския град Истанбул, предаде репортер на Агенция „Фокус”.\r\nХрамовият празник на църквата „Св. първомъченик и архидякон Стефан”, на който ще бъде отслужен и чин на обновление на един от символите на древния град - българската „желязна църква” ще бъде честван в началото на януари 2018 г. в присъствието на най-високи представители на Православната църква, българската и турската държавност.   \r\nНикола ПЕТКОВ", "date": "2017.12.27", "title": "Негово високопреосвещенство Старозагорският митрополит Киприан ще оглави архиерейска света Литургия в храм „Св. Йоан Рилски” в Истанбул"}
{"url": "http://www.focus-news.net/news/2017/12/27/2471237/navarshvat-se-14-godini-ot-atentata-v-kerbala-pri-koyto-zaginaha-petima-balgarski-voennosluzheshti.html", "text": "На днешната дата се  навършват 14 години от атентата, в който камикадзе атакува с камион-бомба базата ни в Кербала. На 27 декември 2003 г. българският контингент в Ирак дава първите си жертви, в резултат на атака срещу база „Индия“. В рамките на 15 минути, между 12:45 и 13.00 часа местно време, са извършени три координирани нападения от самоубийци с коли-бомби. Кола-цистерна пробива загражденията и се взривява, в резултат на eксплозията загиват петима български военнослужещи. Други 27 души от българския контингент са ранени и са настанени в болница. Загиналите са командир на рота капитан Георги Качорин, младши сержант Антон Петров, командир на отделение, старши сержант Иван Инджов, редник Свилен Киров - мерач, старши-лейтенант Николай Саръев. \r\nНа 28 декември военнотранспортен самолет излита за Ирак, за да прибере телата на загиналите и някои от ранените. 22-ма от ранените при атентата срещу българската база „Индия” в Кербала са транспортирани във ВМА. Леко ранените остават в Ирак. Други 5-има българи са транспортирани в болницата в „Ландщул” в Германия. 30 декември 2003 година е обявен от Министерски съвет за ден на национален траур. \r\nПосмъртно на загиналите военнослужещи са присвоени военни звания съответно: капитан Георги Качорин е повишен във военно звание майор, лейтенант Николай Саръев - във военно звание старши-лейтенант, старши сержант Иван Инджов - в звание офицерски кандидат, младши сержант Антон Петров и редник Свилен Киров - в звание офицерски кандидат. През март 2004 година Съюзът на българските командоси (СБК) отличава посмъртно загиналите в Кербала при атентата срещу база „Индия” на 27 декември 2003 г. петима български рейнджъри. Майор Георги Качорин, старши лейтенант Николай Саръев и офицерските кандидати Иван Инджов, Антон Петров и Свилен Киров се удостояват посмъртно със званието „Кавалер на почетния знак” с лента „Слава и чест”.", "date": "2017.12.27", "title": "Навършват се 14 години от атентата в Кербала, при който загинаха петима български военнослужещи"}
{"url": "http://www.focus-news.net/news/2017/12/27/2471238/denyat-27-dekemvri-v-balgarskata-istoriya.html", "text": "Православната църква отбелязва празника Стефановден, а “Бялото братство” - годишнина от смъртта на своя духовен учител Петър Дънов (1864 - 1944). През 1872 година в Къкринското ханче край Ловеч е арестуван Васил Левски. През 1948 г. в Германия (Оберменциг, край Мюнхен) Българският противоболшевишки съюз на д-р Иван Дочев, Българският клуб на д-р Матей Жейков и бивши привърженици на БЗНС и Демократическият сговор основават Български национален фронт – една от организациите на българската политическа емиграция след края на Втората световна война. По предложение на Людмила Живкова през 1977 г. Министерски съвет решава да започне строителство на \"Национална конгресно-концертна зала\" (сега Национален дворец на културата). На този ден е роден Едвин Стефанов Сугарев –поет, литературовед и политик. На този ден умират: Владимир Матеев Василев- интелектуалец, общественик, литературен критик и историк, Петър Попарсов, един от създателите на ВМОРО, Хрельо (Стефан Драговола) – феодален владетел на областта между реките Струма и Вардар. \r\n2007 г.\r\nС решение на Министерския съвет Петко Сертов е предложен за председател на новата Държавна агенция \"Национална сигурност\" и е назначен с указ на президента. Предлага кандидатурите на двамата си заместници - Иван Драшков (дотогавашен директор на Национална служба Сигурност (контраразузнаването) и Николай Николов (дотогавашен директор на Служба \"Сигурност - военна полиция и военно контраразузнаване\"\r\n2006 г.\r\nТерминал 2 на летище София е официално открит. Сградата, построена от австрийската компания Щрабаг, е изградена върху площ от 56 500 m², с допълнителна галерия дълга 200 м. Пропускателната способност на новия терминал е 2500 пътници в час пик. Оборудването на Tерминал 2 включва: 34 гишета за регистрация, седем пътнически ръкава, четири автобусни изхода, четири багажни ленти, многоетажен паркинг с 800 места. Терминалът разполага с търговски зони на обща площ от 4000 m², предлагащи на пътуващите разнообразни услуги – ресторанти, кафе-барове, магазини, туристически услуги и услуги за наемане на автомобили, банки и бюра за обмяна на валута. Годишният капацитет на Tерминал 2 е 2,6 милиона пътници.\r\n2003 г.\r\nБългарският контингент в Ирак дава първите си жертви, в резултат на атака срещу база Индия. В рамките на 15 минути, между 12:45 и 13.00 часа местно време, са извършени три координирани нападения от самоубийци с коли-бомби. Кола-цистерна пробива загражденията и се взривява, в резултат на eксплозията загиват петима български военнослужещи. Други 27 души от българския контингент са ранени и са настанени в болница. Загиналите са командир на рота капитан Георги Качорин, младши сержант Антон Петров, командир на отделение, старши сержант Иван Инджов, редник Свилен Киров - мерач, старши-лейтенант Николай Саръев. На 28 декември военнотранспортен самолет излита за Ирак, за да прибере телата на загиналите и някои от ранените. 22-ма от ранените при атентата срещу българската база \"Индия\" в Кербала са транспортирани във ВМА. Леко ранените остават в Ирак. Други 5-има българи са транспортирани в болницата в “Ландщул” в Германия. 30 декември е обявен от Министерски съвет за ден на национален траур. Посмъртно на загиналите военнослужещи са присвоени военни звания съответно: Капитан Георги Качорин е повишен във военно звание майор, лейтенант Николай Саръев - във военно звание старши-лейтенант, старши сержант Иван Инджов - в звание офицерски кандидат, младши сержант Антон Петров и редник Свилен Киров - в звание офицерски кандидат. През март 2004 година Съюзът на българските командоси (СБК) отличава посмъртно загиналите в Кербала при атентата срещу база „Индия\" на 27 декември 2003 г. петима български рейнджъри. Майор Георги Качорин, старши лейтенант Николай Саръев и офицерските кандидати Иван Инджов, Антон Петров и Свилен Киров се удостояват посмъртно със званието „Кавалер на почетния знак\" с лента „Слава и чест\".\r\n1977 г.\r\nПо предложение на Людмила Живкова Министерският съвет решава да започне строителство на \"Национална конгресно-концертна зала\" (сега Национален дворец на културата). Националния дворец на културата (НДК) е построен е върху площ от 18 300 кв. м. и има обем 576 800 куб. метра. НДК е изграден за по-малко от 4 години, въпреки че по нормативни данни е трябвало да се построи за 12 години. Първата копка е направена на 25 май 1978 г. Открит е през март 1981 г. в чест на 1300-годишнината от основаването на българската държава. Последният трети етап в изграждането на НДК завършва в края на 1985 г. Архитектурният проект е дело на колектив с ръководител арх. Александър Баров, а оформлението на околното пространство - на колектив, начело с арх. Атанас Агура. Главен проектант на парка към НДК е инж. Валентина Атанасова. Знакът символ на НДК е на скулптора Георги Чапкънов и представлява слънце в стилизирана форма, напомняща таваните в старите български къщи, изработен от бронз с диаметър около 7 метра. От вдлъбната полусфера излизат лъчи - житни класове с дължина 2,60 и 1,80 метра. В централното фоайе на двореца е позлатената скулптура \"Възраждане\", наричана \"Майка България\", символизираща гостоприемна и възродена София. Тя е дело на скулптора Д. Бойков. В интериора на НДК заема своето място още един представителен знак - птица, вплетена в слънчевите лъчи, символизираща полета към знание и светлина. От 1980 г. е член на Международната асоциация за конгресните дворци.\r\n1963 г.\r\nУстановени са дипломатически отношения с Исландия. До 1990 г. българските посланици в Кралство Норвегия традиционно се акредитират и в Исландия. В периода юни 1998 г. – юни 2003 г. за Исландия е акредитиран българският посланик в Кралство Швеция. На 16 юни 2003 г. извънредният и пълномощен посланик на Р. България в Кралство Норвегия г-н Ганчо Ганев връчва акредитивни писма на президента на Исландия, с което традицията за акредитиране в Исландия на българският посланик в Норвегия се възстановява.\r\n1948 г.\r\nВ Германия (Оберменциг, край Мюнхен) Българският противоболшевишки съюз на д-р Иван Дочев, Българският клуб на д-р Матей Жейков и бивши привърженици на БЗНС и Демократическият сговор основават Български национален фронт – една от организациите на българската политическа емиграция след края на Втората световна война. В ръководството на Българския национален фронт влизат д-р Ив. Дочев, д-р Георги Паприков, инж. Ангел Гъндерски, д-р Александър Любенов, д-р Христо Попов, д-р Димитър Вълчев и др. Тази организация си поставя за задача борбата срещу отечественофронтовската власт в България, възстановяване на Търновската конституция и регламентираните от нея порядки в страната. Неин печатен орган е в. \"Национална България\", редактиран от Д. Вълчев. Още в първите месеци от основаването си Българският национален фронт привлича значителна членска маса от бивши привърженици на Съюза на българските национални легионери, Националното социално движение на проф. Александър Цанков, запасни офицери и др. и се превръща в една от големите организации на българската емиграция. Изгражда свои клонове в Германия, Австрия, Турция, Гърция, Италия, Англия, САЩ, Австралия и др. страни. Присъединява се към Антиболшевишкия блок на народите (АБН), Американския конгрес за мир и свобода чрез освобождение и Американците за освобождение на поробените народи. Влиза в контакт със Съюза на българската национална емиграция в Рим и с Българското национално движение в Западен Берлин, установява сътрудничество с Американо-българската лига и с Българската лига за правата на човека, прави опит за сближение със Съюза на свободните българи и пр. През 1952 г. организацията се разцепва на две формации: Български национален фронт (\"Борба\") начело с Ив. Дочев и печатен орган сп. \"Борба\" и Български национален фронт (\"Свобода\"), оглавен от Хр. Станев, и печатен орган в. \"Свобода\". След настъпилите промени през ноември 1989 г. в България и двете организации се саморазпускат, като ръководните им дейци и по-голямата част от членската им маса постепенно се завръщат в страната.\r\n1909 г.\r\nВ Белград завършва I-ва Балканска социалдемократическа конференция с участието на делегати от БРСДП (т. с.) На тази конференция Димитър Благоев за пръв път официално афишира идеята за Балканска федерация. Идеята за обединение на Балканите в една държава с републиканско устройство се споменава в съчиненията на Карл Маркс. Тя е обширно разработена от партията на тесните социалисти и най-вече от Димитър Благоев във връзка с българския национален въпрос. БРСДП (т.с.) особено широко популяризира идеята в навечерието на Балканските войни и на участието на България в Първата световна война.\r\n1894 г.\r\nНедоволни дейци от \"Македонската книжовна дружина\" създават дружество \"Братски съюз\" с председател Трайко Китанчев и подпредседател Наум Тюфекчиев и с орган в. \"Право\". Трайко Цветков Китанчев е общественик и книжовник, деец на македоно-одринското революционно движение, редовен член на Българското книжовно дружество (днес Българска академия на науките). Роден е на 1 ноември 1858 г. в с. Подмочани, Ресенско. Завършва Духовната семинария в Киев, записва право в Московския университет. Прекъсва обучението си поради заболяване и се завръща в България. Постъпва на работа като учител в училището при Петропавловския манастир \"Св. Петър и Павел\", а през 1882 г. се премества в Солунската българска мъжка гимназия \"Св. св. Кирил и Методий\". Уволнен, Китанчев заминава за България, където работи като учител в Пловдив, Габрово и София. От 1885 г. до 1890 г. е назначен за училищен инспектор в Търновско. По време на Сръбско-българската война (1885 г.) се сражава като доброволец. През 1891 г. е осъден на 3 години затвор във връзка с убийството на финансовия министър Христо Белчев. След излизането си от затвора Китанчев насочва своята дейност към обединяване на съществуващите в България македонски дружества в единна организация. През 1895 г. е избран на I конгрес на Върховния македоно–одрински комитет за негов председател. Взема активно участие в подготовката на четническата акция на Върховния македоно-одрински комитет (ВМОК) през 1895 г. Трайко Китанчев умира на 1 август 1895 г.\r\n1877 г.\r\nПо време на Руско-турската освободителна война (1877-1878 г.) части на Западния отряд, командван от ген. Гурко, преминават билото на Стара планина и завземат селата Чурек, Потоп и Елешница. Дясната колона на отряда се изкачва на връх Мургаш. В същия ден Сюлейман паша установява главната си квартира в София.\r\n1877 г.\r\nСръбски части затварят блокадата на Ниш и започват боя за Пирот. След успешни бойни действия града е освободен само за ден.\r\n1872 г.\r\nПризори турски заптиета обграждат Къкринското ханче и след кратка схватка е арестуван Васил Левски. Първоначално е отведен за разследване в Търново (днес Велико Търново), а след това е изправен пред специален съд в София. Пред съдиите прехвърля цялата вина за дейността на Вътрешната революционна организация (ВРО) върху себе си и по такъв начин не позволява задържането на други нейни дейци. Осъден е на смърт и е обесен на 18 февруари 1873 г. (6 февруари стар стил) край София (на мястото на днешния паметник в центъра на столицата). Васил Левски (Васил Иванов Кунчев, Дяконът, Апостолът) е виден деец на националнореволюционното движение, революционен демократ, идеолог и организатор на българската национална революция, създател на Вътрешната революционна организация (ВРО) и на Българския революционен централен комитет (БРЦК).На тази дата са родени:\r\n1953 г.\r\nРоден е Едвин Стефанов Сугарев – български поет, литературовед и политик. Завършва специалност “Българска филология” в СУ “Св. Климент Охридски” (1978 г.); асистент е по български език в Институт за чужди студенти (1980-1981 г.). От 1985 г. е научен сътрудник в Института за литература към Българска академия на науките; доктор (1985 г.; дисертация “Българската литература преди Първата световна война и немският експресионизъм (мирогледи и стилистични паралели)”); преподавател е по нова българска литература в Софийски университет “Св. Климент Охридски” (от 1987 г.). През 1989 г. е редактор на едно от първите самиздатски издания – алманах “Мост”. Член е на редколегията на списание “Литературна мисъл” (от 1990 г.); работи в ръководството на вестник “Демокрация”; главен редактор на “Литературен вестник” (от 1991 г.). Депутат е в VII Велико народно събрание, ХХХVI и ХХХVII Народно събрание (ръководител е на парламентарната група на СДС); председател на НД “Екогласност”; член е на Националния координационен съвет на СДС. Посланик е на Република България в Монголия и в Индия (до 2002 г.). Като поет дебютира в списание “Септември” (1980 г.). Съчинения: “Български експресионизъм” (1988 г.), “Лоши сънища” (1988 г.), “Водни кръгове” (1989 г.), “Вълча памет” (1989 г.), “Обратното дърво” (1989 г.), “Калейдоскоп” (1990 г.) и др.На тази дата умират:\r\n1963 г.\r\nУмира Владимир Матеев Василев - български интелектуалец, общественик, литературен критик и историк, журналист, редактор, естет. Редактор на сп. \"Златорог\", в което формира естетическите изисквания към българската литература през 20-те и 30-те години на миналия век. Противник на догматизма и формализма, проповядван от привържениците на социалния реализъм. Статиите му в списание \"Златорог\" са полемични. Налага се като организатор на литературния живот в България между двете войни. Заради своите естетически позиции е преследван от Т. Павлов, Л. Стоянов и др. техни съмишленици.\r\n1941 г.\r\nВ София умира Петър Попарсов (1868 - 1941). Роден е през 1868 г. в село Богомила, Велешко. Един от създателите на ВМОРО през 1893 г., автор е на първия Устав на организацията, който не е запазен. Учител е в гимназиите в Солун, Скопие, Прилеп, Щип. Активист на задграничното представителство на ВМОРО. До войните е в Македония, след тях се преселва в България. След идването си е учител в Костенец. Участва в дейността на т.нар. временно представителство на бившата ВМОРО, което замира след Ньойския договор. На името на Петър Попарсов е кръстена улица в Щип през временното българско управление от 1941 - 1944 г.\r\n1342 г.\r\nУмира Хрельо (Стефан Драговола) – феодален владетел на областта между реките Струма и Вардар. Стреми се да поддържа мир с Византия и Сърбия. Установява се в Рилския манастир, където изгражда нова каменна църква (1335 г., съществувала до 1834 г.) и кула, запазена до днес (т. нар. Хрельова кула). Отхвърля зависимостта си от сръбския крал Стефан Душан (1342 г.) и признава върховенството на византийския император Йоан VI Кантакузин, като получава от него титлата кесар. Застрашен от сключения впоследствие сръбско-византийски съюз, става монах под името Харитон. Убит е от приближени на Стефан Душан. Кулата, съградена от него в двора на Рилския манастир, е с висока 23 м, основата й е с размери 8,25/7,75 м. Над зимника й се издигат 5 етажа, свързани с каменни стълби, вградени в стените. В горната част се намира параклисът “Преображение” със запазени остатъци от стенописи, датиращи от ХIV в. На западната страна на кулата през 1844 г. е изградена двуетажна камбанария.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.27", "title": "Денят 27 декември в българската история"}
{"url": "http://www.focus-news.net/news/2017/12/27/2471239/faz-kruizen-korab-se-vryaza-v-avtomobilen-nadlez-kray-duisburg-25-dushi-sa-postradali.html", "text": "При сблъсък на круизен кораб с автомобилен надлез над Рейн в участъка на реката в близост до германския град Дуисбург са пострадали 25 души, съобщава националният ежедневник Die Frankfurter Allgemeine Zeitung. \r\nСред ранените четирима са в тежко състояние, уточняват от редакцията. На борда на швейцарския плавателния съд, който се е движел към Нидерландия, са пътували 129 души от държавите от Бенелюкс (Белгия, Нидерландия и Люксембург). \r\nСлед инцидента в помощ на катастрофиралия плавателен съд се е притекъл друг кораб, на борда на който са качени пасажерите. Междувременно движението по магистрала А42 в участъка е било преустановено. Тереза Герова", "date": "2017.12.27", "title": "FAZ: Круизен кораб се вряза в автомобилен надлез край Дуисбург, 25 души са пострадали"}
{"url": "http://www.focus-news.net/news/2017/12/27/2471240/sofiya-gradskiyat-transport-shte-se-dvizhi-s-praznichno-razpisanie.html", "text": "По време на коледните и новогодишните празници, както и в двата работни дни между тях, жителите и гостите на София могат да разчитат на градския транспорт. През следващите дни той има предпразнични, празнични и делнични разписания. Това съобщиха пресцентъра на „Центъра за градска мобилност”. Столичен електротранспорт – ЕАД: \r\nНа 30 декември линиите ще работят по предпразнични разписания.\r\nНа 27 и 31 декември линиите ще работят по празнични разписания.\r\nНа 28 и 29 декември линиите ще работят по делнични разписания.\r\nНа 1 януари 2018 г. линиите ще работят по празнични разписания. Трамвайни линии №5, 6 и 20 и тролейбусни линии №1, 2, 4, 5, 9 и 11 ще работят с намален брой коли.\r\nНа 31 декември срещу 1 януари 2018 г. ще се организира нощно движение по линии на Трамваен транспорт с номера 5, 7, 8, 12, 18, 20, 22 и на Тролейбусен транспорт с линии 1, 2, 4, 9. Столичен автотранспорт – ЕАД:\r\nНа 30 декември линиите да работят по предпразнични разписания.\r\nНа 27 и 31 декември линиите ще работят по празнични разписания.\r\nНа 28 и 29 декември линиите ще работят по делнични разписания.\r\nНа 31 декември срещу 1 януари 2018 г. ще се организира нощно движение по линии 11, 83, 102. На режим нощно движение ще бъдат и линиите на АТ Малашевци – 78, 85, 94, 285, 309, 310, както и линиите на АТ Дружба с номера 76, 213, 604.\r\nДнес, на 24, 25, 26, 27, 30 и 31 декември и на 1 януари 2018 г. Линиите на автобуси 1, 3, 4, 5, 6, 7, 8, 10, 14, 69,70, 123, 204, 306, 260, 12, 18, 20, 22, 24, 25, 27, 29, 30, 31, 81, 86, 90, 117, 118, 119 ще работят по разписания за предпразник и празник\r\nНа 28 и 29 декември линиите да работят по делнични разписания„Метрополитен” АД:\r\nНа 27, 30 и 31 декември 2017 г. и на 1 януари 2018 г. линиите работят по разписания за предпразник и празник.\r\nНа 28 и 29 декември линиите работят по делнични разписания.\r\nНа 31 декември срещу 1 януари 2018 г. ще бъде организирано нощно движение на метровлаковете както следва:\r\n- маршрут МС „Младост 1” - МС „Витоша” - на интервал 20 минути;\r\n- маршрут МС „Младост 1” - МС „Бизнес парк София” - на интервал 40 минути;\r\n- маршрут МС „Младост 1” - МС „Летище София” - на интервал 40 минути.\r\nНа 30 и 31 декември 2017 г. Столичен автотранспорт ЕАД ще осигури коли оперативен резерв, които при необходимост, съгласувано с главния диспечер, да извършат допълнителни курсове по маршрута на автобусни линии № 63 и 66.\r\nНа 27 декември 2017 г. и на 1 януари 2018 г. Столичен автотранспорт ЕАД ще осигури коли оперативен резерв и при необходимост, съгласувано с главния диспечер, могат да се подадат допълнителни коли по маршрути, осигуряващи превоза на пътниците от Централна автогара и Централна жп гара. \r\nИзпълнителните директори на \"Столичен електротранспорт\" ЕАД и \"Столичен автотранспорт\" ЕАД са създали необходимата организация на работа на сервизите, за да се осигури пълно покритие по линии на 28 декември и на 2 януари 2018 г.\r\nЗа гарантиране на безаварийна работа на електротранспорта по време на празниците Трансенерго и РП ще осигури дежурни екипи за поддръжка на съоръженията, в дружествата са регламентирани със заповеди осигуряването на реда, физическата и противопожарна охрана и дежурства по време на празниците.", "date": "2017.12.27", "title": "София: Градският транспорт ще се движи с празнично разписание"}
{"url": "http://www.focus-news.net/news/2017/12/27/2471241/die-sueddeutsche-zeitung-vseki-vtori-germanets-podkrepya-predsrochnoto-otteglyana-na-angela-merkel-ot-kantslerskiya-post.html", "text": "Трудностите при съставяне на новото федерално правителство на Германия дистанцира гражданите от лидера на Християндемократическия съюз (ХДС) Ангела Меркел, коментира баварският ежедневник Die Sueddeutsche Zeitung.\r\nПроучване на института YouGov показва, че почти всеки втори германец (47%) предпочита председателя на ХДС да освободи поста преди края на мандата й през 2021 г. – разбира се, ако все пак бъде избрана за канцлер на Германия. Само 36 на сто от участвалите в анкетата биха искали Меркел да остане в кабинета в Берлин за срок от още четири години.\r\nОт редакцията отбелязват, че след изборите за федерален парламент (24 септември) Меркел се радваше на по-голяма подкрепа от страна на германските граждани.Тереза Герова", "date": "2017.12.27", "title": "Die Sueddeutsche Zeitung: Всеки втори германец подкрепя предсрочното оттегляна на Ангела Меркел от канцлерския пост"}
{"url": "http://www.focus-news.net/news/2017/12/27/2471242/tsarkvata-pochita-sveti-stefan.html", "text": "Църквата почита свети Стефан - смятан за един от първите мъченици на християнската вяра и един от седемте ученици на Исус Христос, избрани след възкресението му. Житието му разказва, че притеснени от нарастващият брой вярващи, юдеите оклеветили светията, че хули Бога и по този начин го осъдили. В Йосафатова долина разярена тълпа го пребила до смърт с камъни. Въпреки ужасното дело, малко преди да предаде Богу дух, свети Стефан се помолил „Господи, не им зачитай този грях”, разказва още житието на светията. През V век част от мощите му са открити чрез видение, което получил един свещеник и поставени в Сионския храм в Йерусалим.\r\nСмята се, че денят на светията е последния християнски празник, а дедите ни вярвали, че с този ден се затваря и кръга на старата година.\r\nПо традиция младото семейството отива на гости на кумовете, кръстниците или родителите си, а на трапезата се хапват месни ястия. Традиционно се приготвя свинско с кисело зеле или баница с месо. От Стефановден до Йордановден се спазват обичаите, характерни за Мръсните дни - жените не бива да метат, мият косите си, перат, не се правят венчавки, кръщенета, опела.\r\nНа места в Средна и Северна България, вместо на 31 декември, именно на Стефановден се спазвал обичая ладуване. Всички моми за женене правят китки и привързват към тях пръстен или друг личен предмет, после го топват в менче, пълно с мълчана вода, което се покрива с червено було. На другия ден мома, облечена като булка, вади една по една китките и докато другите пеят заклинателни песни (ладанки), предвещава кой за какъв момък ще се омъжи.\r\nИмето Стефан означава венец. Имен ден имат всички с имена: Стефан, Стефка, Стефи, Стефко, Стефанка, Стефания, Фани, Теки, Венчо, Венцислав, Венцислава, Стамен, Стан, Стамена, Станчо, Станимира, Станислава, Стане, Цако, Цанко, Цано, Цанчо, Цанка, Стою, Стоян, Стояна, Стоичко, Стойчо, Стоимен.", "date": "2017.12.27", "title": "Църквата почита свети Стефан"}
{"url": "http://www.focus-news.net/news/2017/12/27/2471243/plovdiv-mitropolit-nikolay-shte-oglavi-bogosluzheniya-za-stefanovden.html", "text": "Пловдивският митрополит Николай ще оглави богослуженията за Стефановден. Това съобщиха за Радио „Фокус“ – Пловдив от Пловдивската митрополия. От 09.00 часа в митрополитския храм „Св. Марина” в Пловдив ще бъде отслужена архиерейска света Литургия.\r\nНа 1 януари, Нова Година, митрополит Николай ще възглави архиерейска света Литургия и Новогодишен молебен от 10.00 часа в храм „Св. Марина“. А на 5 януари от 08.00 часа Полунощница, Утреня, Царски часове, Вечерня със св. Василиева Литургия ще отслужи Знеполският епископ Арсений в митрополитския храм в Пловдив.\r\nТони МИХАЙЛОВ", "date": "2017.12.27", "title": "Пловдив: Митрополит Николай ще оглави богослужения за Стефановден"}
{"url": "http://www.focus-news.net/news/2017/12/27/2471244/kommersant-stana-yasna-stoynostta-na-sdelkata-mezhdu-moskva-i-ankara-za-s-400-parvite-dostavki-shte-sa-prez-2020-godina.html", "text": "Стойността на договора между Москва и Анкара за закупуването на четири зенитно-ракетни комплекси С-400 „Триумф“ е 2,5 млрд. долара, а първите доставки Русия ще направи през март 2020 година. Това заяви в интервю за вестник „Коммерсант“ директорът на „Ростех“ Сергей Чамезов.\r\nТурция е първата страна от НАТО, която закупува най-новата система за противовъздушна отбрана (ПРО) от Русия и тъкмо в това се състои изгодата за Москва, подчерта Чамезов. По отношение на финансовата част от сделката, той поясни, че двете страни вече са завършили преговорите. Пояснява се, че 55% от стойността на сделката Анкара вече е предоставила като капаро. Останалите 55% ще бъдат отпуснати от Русия под формата на кредит за Турция..Тереза Герова", "date": "2017.12.27", "title": "„Коммерсант“: Стана ясна стойността на сделката между Москва и Анкара за С-400, първите доставки ще са през 2020 година"}
{"url": "http://www.focus-news.net/news/2017/12/27/2471245/api-ot-1400-do-2000-chasa-se-ogranichava-dvizhenieto-na-kamionite-nad-12-tona-po-nay-natovarenite-patishta.html", "text": "От 14.00  до 20.00 часа ще бъде ограничено движението на камионите над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността при пътуване и увеличаване на пропускателната способност на инфраструктурата в края на почивните дни за Коледа. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.\r\nОграничено ще е преминаването на камионите над 12 тона по следните участъци от републиканската мрежа:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ – София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая на 27 декември от 10.00 часа до 20.00 часа ще има две ленти за прибиращите се към София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nКарта с временната организация на движението по участъците от републиканската пътна мрежа в празничните дни през 2017 г. е достъпна .", "date": "2017.12.27", "title": "АПИ: От 14.00  до 20.00 часа се ограничава движението на камионите над 12 тона по най-натоваренитe пътища"}
{"url": "http://www.focus-news.net/news/2017/12/27/2471246/sport-latsio-se-klasira-za-polufinalite-na-kupata-na-italiya.html", "text": "Лацио победи гостуващия отбор на Фиорентина с 1:0 и се класира за полуфиналите в надпреварата за Купата на Италия. Единственото попадение в мача отбеляза капитанът на домакините Сенад Лулич в шестата минута.\r\nВ следващия кръг Лацио ще играе срещу победителя от двубоя Милан-Интер, който предстои тази вечер от 21:45 часа.", "date": "2017.12.27", "title": "Спорт: Лацио се класира за полуфиналите на Купата на Италия"}
{"url": "http://www.focus-news.net/news/2017/12/27/2471247/denyat-27-dekemvri-v-svetovnata-istoriya.html", "text": "През 1831 г. Чарлз Дарвин започва своето пътешествие, довело до откриването на еволюционната теория. Космическият кораб “Аполо – 8” се завръща на Земята през 1968 г. Той успява да обиколи 10 пъти Луната. На този ден са родени: Луи Пастьор– френски биолог и химик; Жерар Депардийо– френски актьор и режисьор; Сергей Бодров (младши) - руски актьор, режисьор и сценарист. На този ден умират Фердинанд I Велики (Фернандо I Велики) – крал на Кастилия (от 1035 г.) и на Леоно-кастилското кралство (от 1037 г.), президентът на Афганистан Хафизула Амин, който загива в резултат избухналата на 27 април 1978 г. революция\r\n2015 г.\r\nИрак отнема контрола над град Рамади от „Ислямска държава“.\r\n2015 г.\r\nМощно торнадо взима над 26 жертви в САЩ в щатите Мисисипи, Тенеси и Тексас. 50 000 души в северен Тексас останаха без ток. Засегнати са милиони жители на южните щати.(offnews.bg)\r\n2011 г.\r\nКитай пуска в експлоатация спътникова система за навигация Бейдоу-2, която става конкурент на американската NAVSAT, европейската Galileo и руската ГЛОНАСС.\r\n2011 г.\r\nЯпония отменя частично забраната за износ на въоръжение, която действа в страната от 40 години. С тази промяна на закона корпорацията Mitsubishi Heavy Industries вече може да се присъедини към американската компания Lockheed Martin при разработката на истребителя от пето поколение F-35.\r\n2011г.\r\nРекордно силно земетресение от 6,6 степен по скалата на Рихтер в руската република Тува оставя без ток 10 000 жители през нощта. Според руският министър на извънредните ситуации Сергей Шойгу силата на земетресението е била 9,5 по Рихтер в самия епицентър и е най-силното регистрирано земетресение. По чудо няма никакви жертви. Много сгради са получили застрашителни пукнатини.\r\n2008 г.\r\nЗапочва Войната в Газа (2008-2009) . Това е двустранен въоръжен конфликт в Близкия Изток, в който участват Израел, от едната страна, и Хамас, Организацията за освобождение на Палестина и Палестински ислямски джихад, от другата страна. Военните операции засягат предимно Южен Израел и Ивицата Газа. На тази дата израелската авиация започва въздушни удари срещу площадки за изстрелване на ракети и цели в ивицата Газа - предимно свързани с движението \"Хамас\", но загиват и мнозина мирни жители, включително деца, които често са използвани за жив щит от страна на терористите.\r\n2007 г.\r\nПриет е Закона за териториалната организация, приет от Народната скупщина на 27 декември 2007 г. Той регламентира регламентира общините, приравнените на тях административно-териториални единици „градове“ и Град Белград. Поради въведеното понятие „град“ със значение на административно-териториална единица (приравнена на окръг - за столицата, или на община) за избягване на двусмислие останалите градове са наричани с термина на сръбски: градско население. \r\n1985 г.\r\nИзвършени са две почти едновременни атаки на летища в Рим и Виена. При тях загиват 18 и са ранени 111 души. Първата атака е извършена на летището в Рим. Няколко въоръжени мъже откриват огън по пасажерите, в резултат на което загиват 16 човека, а 99 са ранени. Трима от терористите са убити, а четвъртия е заловен от полицията. Минути по-късно на летището във Виена трима терористи убиват двама човека, а други 93 са ранени. Терористите се опитват да избягат с кола, но са преследвани от полицията. Един от терористите е убит, а други двама са заловени. Атаката е предприета от Организацията на Абу Нидал (ОАН).\r\n1983 г.\r\nПапа Йоан Павел II посещава в затвора Мехмет Али Агджа. На 13 май 1981 г. в Рим на площад \"Св. Петър\" Мехмед Али Агджа стреля срещу папа Йоан Павел II. Главата на Римокатолическата църква е прострелян с два куршума докато преминава между десетки хиляди богомолци. Единият куршум преминава през стомашната област, а другият попада близо до сърцето. Папата оцелява след петчасова вътрешно-чревна операция. При покушението са ранени и две жени: 60-годишната Анн Одри от Бъфало е улучена в гърдите, чието състояние остава критично и след направената оперативна намеса, а 21-годишната Роуз Хил от Ямайка е леко ранена в рамото. Арестуван е мъж от турски произход, за който се предполага, че е отправял и в минал период заплахи към Папата. Името на задържания е Мехмед Али Агджа, на 23 годишна възраст към момента на извършване на атентата. Задържането му става възможно благодарение на намесата на събралите се на площада богомолци. Те избиват от ръцете му 9-милиметров \"Браунинг”. След залавянето му Али Агджа заявява: \"Моят живот не е важен\". По думите на Агджа в Италия той пристига 9 май 1981 година на летище в Милано и два дни по – късно отива в Рим. Полицията открива бележки, написани на турски език. Съдържанието на една от тях е било: \"Убивам папата в знак на протест срещу империализма на СССР и САЩ, както и срещу геноцида, провеждан в Салвадор и Афганистан.\"На 12 януари 2006 г. Али Агджа е освободен от затвора , след като на 8 януари турския съд решава, че той е излежал присъдата си за престъпления, извършени в Турция. На 17 януари турският министър на правосъдието Джемил Чичек сезира апелативния съд на Турция по случая с освобождаването от затвора на Мехмет Али Агджа. Три дни по-късно турският касационен съд отменя решението за освобождаването му.\r\n1978 г.\r\nВ Испания е приета нова конституция. Съгласно „Основния закон” Испания е обявена за наследствена конституционна монархия.\r\n1968 г.\r\nКосмическият кораб “Аполо – 8” се завръща на Земята. Той е изведен в орбита на 21 декември 1968 г. “Аполо – 8” успява да обиколи 10 пъти Луната. Пилоти на кораба са Уйлям Андерс, Франк Борман и Дж. Лъвел.\r\n1949 г.\r\nХоландия издава указ за независимост на Индонезия. Индонезия е се намира в Югоизточна Азия, на островите от Малайския архипелаг, Молукските о-ви и западната част на о-в Нова Гвинея. Първите държавни обединения на територията на Индонезия се появяват през II-V в. През VII в. е образувана будистката империя Шривиджая на о-в Суматра. През ХIV в. се създава силната империя Маджапахит. В Северна Суматра се създават 2 султаната - Паджанг и Матарам; утвърждава се ислямът. През 1511 г. идват първите португалски колонизатори, а през 1602 г. е основана Остиндийската компания. Индонезия попада под колониалната зависимост на Холандия. В началото на XX в. се заражда и развива индонезийското организирано национал-освободително движение. На 17 август 1945 г. е провъзгласена независимостта на Индонезия с пръв президент Сукарно. През 1957-1961 г. избухва въоръжена революция, която е потушена и конституцията е променена, като разширява правомощията на президента. През 1967 г. Сукарно е свален. Властта е завзета от ген. Сухарто, който през 1968 г. става президент на Индонезия и преизбран през 1993. В резултат на студентските вълнения през 1998 г., Сухарто подава оставка. Заменен от Б. Ю. Хабиби. От 1999 г. е президент е А. Уахид, свален през 2001 г. по обвинение в корупция. От 2001 г. президент е М. Сукарнопутри.\r\n1945 г.\r\nВлиза в сила Бретън-Уудското споразумение за създаване на Международната банка за възстановяване и развитие – МБВР (International Bank for Reconstruction and Development – IBRD) и Международния валутен фонд – МВФ (International Monetary Fund – IMF). Бретън-Уудското споразумение е споразумение, подписано в Бретън Уудс, Ню Хемпшър, САЩ, през юли 1944 г. В него се определят правилата за устройство на валутните взаимоотношения и се създава общ валутен запас, който прави Международния валутен фонд (МВФ) \"кредитор от последна инстанция\".\r\n1923 г.\r\nИзвършен е неуспешен опит за покушение на японския принц регент Хирохито. Хирохито (1901-1989 г.) е японски император. От 1921 г. във връзка със заболяването на своя баща Йосихито е принц регент. След смъртта на баща си (декември 1926 г.) става император. Наследен от сина си Акихито.\r\n1831 г.\r\nЧарлз Дарвин започва своето пътешествие, довело до откриването на еволюционната теория. По време на околосветската си експедиция с кораба \"Бигъл\" (1831-1836 г.) събира богати колекции и огромен фактически материал по ботаника, зоология, биогеография, антропология, палеонтология, геология и етнография. Основите на еволюционното учение на Дарвин са изложени в съчинението му \"Произход на видовете\". В допълнение на еволюционната си теория издава и други капитални трудове: \"Измененията на животните и растенията при одомашняване\", \"Произходът на човека и половият отбор\". Дарвин има много трудове по ботаника, зоология, геология; пръв установява и биогенния произход на почвата.\r\n1798 г.\r\nРуският император Павел Първи е избран за Велик магистър на Малтийския орден. Малтийският орден е най-старият военно-монашески орден. Основан е през 1099 г. Неговите членове завладяват Кипър и Родос и от 1310 г. започват да се наричат родоски рицари, а след 1530 г. – малтийски рицари. Членовете на този орден се делят на три съсловия: рицари или благородници, които носят оръжие; свещеници или капелани, които служат в църквите; братя – прислужници. Рицарите носят на гърдите си кръст от бяло платно.На тази дата са родени:\r\n1971 г.\r\nРоден е Сергей Бодров (младши) - руски актьор, режисьор и сценарист; син на режисьора С. Бодров. Завършва МГУ “М. В. Ломоносов\", специалност \"История\"; работи като учител, журналист, дори спасител на плаж в Италия. В периода 1997-1999 г. е водещ на тв предаване \"Взгляд\". Защитава дисертация на тема \"Архитектурата във венецианската живопис от епохата на Възраждането\". Дебютира като киноактьор с ролята си в \"Бял крал, червена кралица\" (1992 г.) Признанието на публиката и кинокритиците идва след ролята му във филма \"Кавказкият пленник\" (1996 г.), режисиран от баща му. Международната известност му носи участие във филмите на А. Балабанов “Брат\" (1997) и \"Брат-2\" (2000). На 20 септември 2002 г. Сергей Бодров загива след свличане на скални маси по време на снимките за режисирания от него филм \"Свръзка\".\r\n1901 г.\r\nРодена е Марлене Дитрих (Мария Магдалена фон Лош) – американска актриса от немски произход. Работи в Холивуд от 1930 г. От 1979 г. живее в Париж в пълно усамотение. Създава образа на съблазнителната жена-вамп: \"Мароко\" (1930 г.), \"Синият ангел\" (1930 г.), \"Шанхай – експрес\" (1932 г.), \"Градината на Аллах\" (1936 г.), \"Ангел\" (1937 г.), \"Седем грешници\" (1940 г.), \"Мартин Руманяк\" (1946 г.), \"Червената Лола\" (1950 г.), \"Свидетел по обвинението\" (1958 г.). Играе още във филма \"Присъдата в Нюрнберг\" (1961 г.), след който се оттегля от киното. Снима с най-големите режисьори: Джозеф фон Щернберг (7 филма от 1929-1935 г.), Рене Клер, Б. Уайдлър, Стенли Крамер, А. Хичкок, Фриц Ланг, О. Уелс. Партнира си с Джон Боайе, Дж. Уейн, Ж. Габен, Шарл Боайе, Джеймс Стюарт, Б. Ланкастър, Чарлз Лоутън, С. Трейси. За последен път се снима в \"Просто жиголо\" (1979 г.). Умира на 6 май 1992 г. в Париж. Погребана е в Берлин.\r\n1948 г.\r\nРоден е Жерар Депардийо– френски актьор и режисьор. Завършва драматичната школа на Шарл Дюлен и на Жан Луи Коше, участва в кафе-театрална трупа. Дебютира в киното през 1966 г. Успехът го спохожда през 1973 г. (\"Валсиращите\"). Играе в \"Двама мъже в града\" (1973 г.), \"Стависки\" (1974 г.), \"Венсан, Франсоа, Пол и другите\" (1974 г.), \"Седем мъртви по рецепта\" (1975 г.), \"Любовницата\" (1975 г.), \"Бакстер, Вера Бакстер\" (1975-1977 г.), \"Последната жена\" (1976 г.), \"ХХ век\" (1976 г.), \"Бароко\" (1976 г.), \"Камионът\" (1977 г.), \"Кажете й че я обичам\" (1977 г.), \"Пригответе си кърпичките\" (1977 г.), \"През нощта всички котки са сиви\" (1977 г.), \"Виоланта\" (1977 г.), \"Чао, самецо!\" (1978 г.), \"Кучета\" (1978 г.), \"Студен бюфет\" (1979 г.), \"Голямото задръстване\" (1979 г.), \"Чичо ми от Америка\" (1980 г.), \"Последното метро\" (1980 г., \"Сезар\"), \"Обичам ви\" (1980 г.), \"Инспекторът глупак\" (1980 г.), \"Лулу\" (1980 г.), \"Избор на оръжие\" (1981 г.), \"Съседката\" (1981 г.), \"Козата\" (1981 г.), \"По-големият брат\" (1982 г.), \"Дантон\" (1982 г.), \"Завръщането на Мартин Тер\" (1983 г.), \"Луна в канавката\" (1983 г.), \"Форт Саган\" (1984 г.), \"Тартюф\" (1984 г., и режисьор), \"Ляв бряг, десен бряг\" (1984 г.), \"Полиция\" (1985 г.), \"Една жена или две\" (1985 г.), \"Вечерно облекло\" (1985 г.), \"Всичко започва от улицата\" (1986 г.), \"Бегълците\" (1986 г.), \"Жан дьо Флорет\" (1986 г.), \"Под слънцето на сатаната\" (1987 г.), \"Камий Клодел\" (1988 г.), \"Странно място за срещи\" (1988 г.), \"Двамата\" (1988 г.), \"Твърде красива за теб\" (1989 г.), \"Разрешително за работа\" (1990 г.), \"Сирано дьо Бержерак\" (1990э), \"1492 г. – откриването на рая\" (1992 г.), \"Жерминал\" (1993 г.), \"Чиста формалност\" (1994 г.), \"Баща ми, героят\" (1994 г.), \"Полковник Шобер\" (1995 г.), \"Конник върху покрив\" (1996 г.), \"Таен агент\" (1996 г.), \"Осведомителят\" (1997 г.), \"Клетниците\" (1998 г.), \"Любовни думи\" (1998 г.), \"Човекът с желязната маска\" (1998 г.), \"Астерикс\" (1999 г.), \"Мостът\" (1999 г.), \"Гардеробът\" (2001 г.), \"102 далматинци\" (2001 г.), \"Нечиста игра\" (2001 г.), \"Призрачен град\" (2003 г.), \"Приятно пътуване\" (2003 г.). Автор е на книгата \"Откраднатите писма\" (1988 г.).\r\n1822 г.\r\nРоден е Луи Пастьор– френски биолог и химик, член на Парижката академия на науките (от 1862 г.) и постоянен неин секретар (от 1887 г.) и на Френската медицинска академия (1873 г.). Професор е по химия в Страсбург и Лил, директор е на \"Екол Нормал\" в Париж (1857 г.), титуляр е на Катедрата по химия в Парижкия университет (от 1867 г.). Първоначално работи в областта на химията и кристалографията. Открива оптическата изомерия на веществата, влезли в основата на стереохимията. През 1857 г. установява биологичния характер на ферментацията, оборва теорията за самозараждането и доказва, че микроорганизмите могат да произлязат само от микроорганизми. През 1865 г. предлага метод за запазване на виното от разваляне, използван днес широко под наименованието пастьоризация. Създава метод за борба с епидемичните заболявания на копринената буба, обосновава понятието за специфичността на отделните видове микроорганизми, въвежда ваксинацията. Световна известност получава с метода за ваксинация против бяс, приложен на човек за първи път с пълен успех през 1885 г. С международна подписка е построен и открит през 1888 г. в Париж Пастьоровият институт, чийто пръв директор е Пастьор. Умира на 28 септември 1895 г.\r\n1571 г.\r\nРоден е Йохан Кеплер - немски астроном, открива законите за движението на планетите. След обучението си в манастирско училище през 1589 г. постъпва в духовната семинария при Тюбингенската академия, която завършва със степен бакалавър. През 1591 г. постъпва в Тюбингенската академия, където завършва образованието си. Проф. М. Местлин запознава Кеплер с хелиоцентричната система на света на Н. Коперник, но сам е принуден да преподава астрономия в съответствие с геоцентричната система на Птолемей. Завършва академията (1593 г.) със степен магистър, но е обвинен в свободомислие и не е допуснат до богословска кариера. Преподава математика в гимназията в Грац (Австрия). Там написва своето първо голямо съчинение - “Тайната на Вселената” (1596 г.), в което се опитва да установи разстоянията от планетите до Слънцето и размерите на правилни многостенници. В Прага издава редица трудове, между които трактата “Допълнения към Витело” (1604 г.) - за приложението на оптиката към астрономията, в който разглежда астрономическата рефракция и отбелязва сиянието, появяващо се около Слънцето по време на пълни слънчеви затъмнения. В трактата “Диоптрика” (1611 г.) описва изобретения от него телескоп (т. нар. зрителна тръба на Кеплер). Важно негово съчинение е “Нова астрономия” (1609 г.), посветено на изучаването на движението на Марс според наблюденията на Т. Брахе и съдържащо първите 2 закона за движението на планетите. Трудът му “Съкращение на коперниковата астрономия” съдържа извод, че първите 2 закона, установени за Марс, се отнасят за всички планети, както и за движението на Луната около Земята, а третият закон се прилага и към 4-те спътника на Юпитер. През 1619 г. издава трактата “За кометите”. През 1628 г. в търсене на средства за съществуване постъпва като астролог при пълководеца А. Валенщайн и до 1630 г. живее в Заган (днешен Жаган, Полша). Последното произведение на Кеплер е фантастичният роман “Сън”, издаден посмъртно през 1634 г.На тази дата умират:\r\n1979 г.\r\nУбит е президентът на Афганистан Хафизула Амин. Той загива в резултат избухналата на 27 април 1978 г. революция, последвана от военен преврат и гражданска война – вълнения инспирирани от Съветския съюз. През декември 1979 г. СССР изпраща войски в Афганистан, с което грубо нарушава суверенитета на страната; народът на Афганистан оказва въоръжена съпротива. След преврата Афганистан е обявен за република. През февруари 1989 г. руското правителство се принуждава да изтегли контингента си от Афганистан. Приема се конституция. През 1992 г. просъветскто правителство е свалено; страната започва да се управлява от муджахадините, а неин президент е Б. Рабин. На 27 септември 1996 г. талибаните извършват преврат начело с Мола Омар; установява се проислямистко управление. Режимът приема в Афганистан ислямския терорист Осама Бен Ладен (след 11 септември 2001 г.) и отказва да го предаде на САЩ. През есента на 2001 г. талибаните са свалени от власт в резултат от военните действия на САЩ и Великобритания (с широка международна подкрепа), управлението поема временно правителство начело с Хамид Карзай.\r\n1877 г.\r\nУмира Николай Алексеевич Некрасов – руски поет. Роден е на 28 ноември 1821 г. Следва в Петербургската кадетска школа, след което постъпва в университета. През 1846 г. издава сбирката \"Петербургска физиология\", която го прави известен. Съредактор е на списание \"Отечествени записки\" (заедно със Салтиков-Шчедрин). Най-значителната му творба е \"Кой в Русия живее добре”.\r\n1065 г.\r\nУмира Фердинанд I Велики (Фернандо I Велики) – крал на Кастилия (от 1035 г.) и на Леоно-кастилското кралство (от 1037 г.). Роден е през 1016 г. или 1018 г. Женен е за сестрата на леонския крал Бермудо III, след смъртта на който обединява Леон и Кастилия (1037 г.). Възвръща от арабите голяма територия, принуждава емирите на Толедо, Бадахоса, Сарагоса и Севиля да се признаят за негови васали. Към края на управлението му под негова власт е значителна част от Пиринейския полуостров. За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.27", "title": "Денят 27 декември в световната история"}
{"url": "http://www.focus-news.net/news/2017/12/27/2471248/nova-makedoniya-makedoniya-vmro-dpmne-reshava-za-vrashtaneto-si-v-parlamenta.html", "text": "В сряда, 27 декември, ВМРО-ДПМНЕ ще вземе решение дали да се върне в македонския парламент, отбелязва скопското електронно издание „Нова Македония“.\r\nСлед срещата с министър-председателя Зоран Заев (СДМС), новият лидер на ВМРО-ДПМНЕ Християн Мицковски поясни, че двамата са разговаряли за редица актуални теми за страната, но не разкри допълнителни подробности. Мицковски допълни, че по-късно днес партията му ще заседава, след което ще бъде обявено решението за връщането в Събранието.Тереза Герова", "date": "2017.12.27", "title": "„Нова Македония“ (Македония): ВМРО-ДПМНЕ решава за връщането си в парламента"}
{"url": "http://www.focus-news.net/news/2017/12/27/2471249/vratsa-mitropolit-grigoriy-shte-oglavi-arhiereyska-sveta-liturgiya-v-hram-sv-parvomachenik-i-arhidyakon-stefan-v-selo-dobrusha.html", "text": "Негово високопреосвещенство Врачанският митрополит Григорий ще оглави архиерейска света Литургия в храм „Св. първомъченик и архидякон Стефан” в село Добруша на Врачанска епархия, предаде репортер на Агенция „Фокус”. На днешния празничен ден Православната църква прославя св. първомъченик и архидякон Стефан - Стефановден. По този повод Негово високопреосвещенство Врачанският митрополит Григорий, наместник и на овдовелия Видински епархийски престол, ще оглави в храм „Св. първомъченик и архидякон Стефан” архиерейска света Литургия в село Добруша на Врачанска епархия,за храмовия му празник. Началото е от 9.00 часа.   \r\nНикола ПЕТКОВ", "date": "2017.12.27", "title": "Враца: Митрополит Григорий ще оглави архиерейска света Литургия в храм „Св. първомъченик и архидякон Стефан” в село Добруша"}
{"url": "http://www.focus-news.net/news/2017/12/27/2471250/der-standard-pravitelstvenata-programa-na-novata-cherno-sinya-koalitsiya-vav-viena-sreshta-shirokata-podkrepa-na-avstriytsite-pokazva-prouchvane.html", "text": "Убедително мнозинство от гражданите на Австрия определя като добро за страната сътрудничеството между Австрийската народна партия (АНП) на Себастиан Курц и „Партията на свободата на Австрия“ на Хайнц-Кристиан Щрахе. Това показва проучване, цитирано от националния ежедневник Der Standard.\r\nНовата черно-синя коалиция във Виена е по-високо оценена в сравнение с правителството, което бе съставено през 2013 г. Кабинетът, който бе утвърден от държавния глава Александер Ван Дер Белен миналата седмица, изглежда се харесва много повече на гражданите, отколкото червено-черната коалиция на Вернер Файнман и Михаел Шпинделегерс. По това време преди четири години тяхното правителство 30% от австрийците изразиха мнение, че управлението им е добро за страната, докато 53% бяха на противоположното мнение. Оценките за новата коалиция са точно обратните – 53% от австрийците са оптимистични за успеха на новото правителство, 33% твърдят обратното, а 14% отказват коментар. \r\nПо-задълбочен анализ на данните показва, че мъжете и по-възрастните респонденти намират новото правителство за особено добро за Австрия, подчертават от редакцията.Тереза Герова", "date": "2017.12.27", "title": "Der Standard: Правителствената програма на новата черно-синя коалиция във Виена среща широката подкрепа на австрийците, показва проучване"}
{"url": "http://www.focus-news.net/news/2017/12/27/2471251/pazardzhik-magla-namalyava-vidimostta-po-glavnite-patishta-v-oblastta.html", "text": "Мъгла намалява видимостта на територията на област Пазарджик, съобщи за Радио „Фокус” – Пазарджик от Областно пътно управление – Пазарджик. Пътните настилки са мокри, в планинската част заледени и заснежени, но обработени и опесъчени. Трафикът е с нормална интензивност, повече автомобили се движат по главен път I-8 от Пловдив през Пазарджик за Белово и Костенец. \r\nВъведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.12.27", "title": "Пазарджик: Мъгла намалява видимостта по главните пътища в областта"}
{"url": "http://www.focus-news.net/news/2017/12/27/2471252/vecher-makedoniya-okolo-stotina-migranti-protestiraha-na-sarbo-harvatskata-granitsa-navrah-koleda.html", "text": "Около стотина мигранти организираха протест на сърбо-хърватската граница навръх Коледа с настояване за допускане в Европейския съюз и по-хуманни условия, съобщава скопското електронно издание „Вечер“.\r\nОт полицейското управление във Вуковар уточниха, че правоохранителните органи са наблюдавали протеста, но не са предприети действия спрямо мигрантите, тъй като демонстрацията им е проведена от сръбската страна на границата. Мигрантите са наблюдавани с хеликоптер от въздуха, уточняват от редакцията.\r\nПротестът, проведен в близост до сръбския град Шид и Товарник от хърватската страна на границата, завърши без инциденти. Тереза Герова", "date": "2017.12.27", "title": "„Вечер“ (Македония): Около стотина мигранти протестираха на сърбо-хърватската граница навръх Коледа"}
{"url": "http://www.focus-news.net/news/2017/12/27/2471253/plovdiv-na-mesta-v-kotlovinite-e-ogranichena-vidimostta-poradi-magla-do-30-metra.html", "text": "На места в котловините в област Пловдив е ограничена видимостта поради мъгла до 30 метра, съобщиха за Радио „Фокус“ – Пловдив от Областното пътно управление. Пътищата в планинските райони са заледени, но обработени. Опасност от свличане на земна маса има по пътя Бачково – Нареченски бани, Югово – Лъки, Смолян – Кричим – Стамболийски и Кричим – Девин. \r\nОстава забранено движението за камиони над 12 тона през прохода Троян – Кърнаре, както и по пътя Югово – Лъки – Здравец, в отсечката град Лъки-пътно кръстовище за хижа Момчил юнак. Валидността на забраната е до 31 март 2018 година. \r\nВсе още е ограничено и преминаването на коли, по-високи от 4 метра през тунелите по пътя Асеновград – Нареченски бани. Обходният маршрут за водачите е през пътя Кричим – Девин. \r\nОстава забранено и движението на камиони над 12 тона по пътя Поповица – Болярци. Причината е намален габарит на пътното платно, а срокът на ограничението е удължен с една година – до декември 2018 година.\r\nТрафикът в град Пловдив е спокоен.\r\nЦветана ТОНЧЕВА", "date": "2017.12.27", "title": "Пловдив: На места в котловините е ограничена видимостта поради мъгла до 30 метра"}
{"url": "http://www.focus-news.net/news/2017/12/27/2471254/stara-zagora-za-kolednite-i-novogodishni-praznitsi-shte-se-parkira-svobodno-v-tsentara-na-grada.html", "text": "По време на Коледните и Новогодишни празници в централната част на Стара Загора ще се паркира свободно, съобщиха от пресцентъра на Общината. „Зелената зона“ за почасово платено паркиране няма да работи на 27 и 31 декември 2017 г., както и на 1 януари 2018 г.\r\nВ първия работен ден след празниците - 2 януари 2018 г., вторник, „Зелената зона” ще работи с обичайното си работно време от 08.00 до 18.00 часа.", "date": "2017.12.27", "title": "Стара Загора: За Коледните и Новогодишни празници ще се паркира свободно в центъра на града"}
{"url": "http://www.focus-news.net/news/2017/12/27/2471255/ekathimerini-gratskata-bregova-ohrana-saobshtava-za-petrolen-razliv-kray-ostrov-tragonisi-v-egeysko-more.html", "text": "Гръцката брегова охрана съобщи за малка ивица от замърсена вода, привидно от петролен разлив, забелязан в близост до остров Трагониси край Миконос, Егейско море, отбелязва гръцкото електронно издание Ekathimerini.\r\nУточнява се, че разливът е забелязан в близост до място, където преди няколко дни се разби плавателен съд. Замърсеният участък е с дължина 200 метра и широчина от пет метра. Бреговата охрана на Гърция вече е поставила бонове, които да ограничат разпространяването на разлива. Предприети са действия за изпомпването на горивото.\r\nВ петък кораб, плаващ под панамски флаг, претърпя крушение край Трагониси. Часове по-късно гръцката брегова охрана успя да спаси всички 12 души на борда му, припомня изданието.Тереза Герова", "date": "2017.12.27", "title": "Ekathimerini: Гръцката брегова охрана съобщава за петролен разлив край остров Трагониси в Егейско море"}
{"url": "http://www.focus-news.net/news/2017/12/27/2471256/kyustendil-do-150-metra-e-namalena-vidimostta-poradi-magla-po-patishtata-v-oblastta.html", "text": "До 150 метра е намалена видимостта поради мъгла по пътищата в областта. Това съобщиха за Радио „Фокус” – Кюстендил от Областното пътно управление – Кюстендил. Проходими при зимни условия са пътищата в областта. Пътните настилки са заскрежени и хлъзгави, но обработени. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. \r\nС нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.27", "title": "Кюстендил: До 150 метра е намалена видимостта поради мъгла по пътищата в областта"}
{"url": "http://www.focus-news.net/news/2017/12/27/2471257/the-times-deklasifitsirani-dokumenti-pokazvat-che-britanskiyat-prints-filip-se-e-protivopostavyal-na-nadprevarata-vav-vaorazhavaneto-prez-studenata-voyna.html", "text": "Херцогът на Единбург се е противопоставял на надпреварата във въоръжаването през Студената война и лично е подкрепил ядреното разоръжаване. Това става ясно от нови декласифицирани документи, пише британският вестник The Times.\r\nНовината е изненадваща за мнозина заради факта, че принц Филип, който е служил в годините на Втората световна война, е страстен защитник на въоръжените сили и повече от 60 г. бе церемониален командир на Кралските военноморски сили. \r\nВъпреки това, частната кореспонденция между херцога и лорд Брокън, един от най-радикалните парламентаристи от Лейбъристката партия, показва, че двамата са били убедени защитници на ядреното разоръжаване – или поне в разговорите помежду си. Тереза Герова", "date": "2017.12.27", "title": "The Times: Декласифицирани документи показват, че британският принц Филип се е противопоставял на надпреварата във въоръжаването през Студената война"}
{"url": "http://www.focus-news.net/news/2017/12/27/2471258/dvizhenieto-po-pat-gabrovo-vrah-shipka-se-osashtestvyava-s-povisheno-vnimanie-poradi-propadnal-uchastak.html", "text": "Мокри, на места заледени, са пътните настилки в област Габрово. Това казаха за Радио „Фокус“ – Велико Търново от Областно пътно управление – Габрово. Времето е слънчево. Температурата на въздуха е минус 3 градуса. На прохода е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско – с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско-Малък Вършец) – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г.\r\nНа път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2017.12.27", "title": "Движението по път Габрово – връх Шипка се осъществява с повишено внимание поради пропаднал участък"}
{"url": "http://www.focus-news.net/news/2017/12/27/2471259/nikolay-zaychev-kmet-na-peshtera-obshtinata-mozhe-da-obyavi-bedstveno-polozhenie-sled-1-yanuari-zaradi-nevazmozhnostta-da-se-izvozvat-bitovite-otpadatsi.html", "text": "Съществува опасност Община Пещера да обяви бедствено положение след 1 януари заради невъзможността да се извозват битови отпадъци до регионалното депо край Пазарджик, съобщи за Радио „Фокус“ – Пазарджик Николай Зайчев, кмет на Общината. По думите му причината за това е, че Регионалното депо за битови отпадъци край Пазарджик все още няма избран изпълнител, който да отговаря за неговата дейност, след като конкурсът беше обжалван. \r\n„От 1 януари всички сметища в страната се закриват. Преди дни имахме среща с кметове на други съседни общини. Големият проблем е, че е обжалвано решението за избор на изпълнител на Регионалното депо и все още не е избран такъв. При това положение в действие влиза областният управител, който може да обяви бедствено положение за 7 дни и след това да го удължи до 1 месец. Ние подписахме протокол, с който ако до края на годината няма изпълнител, областният управител ще обяви бедствено положение, за да можем ние като община да спазим Закона за управление на отпадъците. И тъй като нямаме готовност за сметосъбирането и сметоизвозването през следващата година, няма да има повишение на таксата за битови отпадъци“, уточни Зайчев. Той каза още, че Община Пещера подготвя много мащабна информационна кампания за разделно събиране на сметта. Ще бъде закупена и техника за това.\r\nАлбена ЖИЛЕКОВА", "date": "2017.12.27", "title": "Николай Зайчев, кмет на Пещера: Общината може да обяви бедствено положение след 1 януари заради невъзможността да се извозват битовите отпадъци"}
{"url": "http://www.focus-news.net/news/2017/12/27/2471260/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Убедително мнозинство от гражданите на Австрия определя като добро за страната сътрудничеството между Австрийската народна партия (АНП) на Себастиан Курц и „Партията на свободата на Австрия“ на Хайнц-Кристиан Щрахе. Това показва проучване, цитирано от националния ежедневник Der Standard.\r\nНовата черно-синя коалиция във Виена е по-високо оценена в сравнение с правителството, което бе съставено през 2013 г. Кабинетът, който бе утвърден от държавния глава Александер Ван Дер Белен миналата седмица, изглежда се харесва много повече на гражданите, отколкото червено-черната коалиция на Вернер Файнман и Михаел Шпинделегерс. По това време преди четири години тяхното правителство 30% от австрийците изразиха мнение, че управлението им е добро за страната, докато 53% бяха на противоположното мнение. Оценките за новата коалиция са точно обратните – 53% от австрийците са оптимистични за успеха на новото правителство, 33% твърдят обратното, а 14% отказват коментар. \r\nПо-задълбочен анализ на данните показва, че мъжете и по-възрастните респонденти намират новото правителство за особено добро за Австрия, подчертават от редакцията.\r\n*** Гръцката брегова охрана съобщи за малка ивица от замърсена вода, привидно от петролен разлив, забелязан в близост до остров Трагониси край Миконос, Егейско море, отбелязва гръцкото електронно издание Ekathimerini.\r\nУточнява се, че разливът е забелязан в близост до място, където преди няколко дни се разби плавателен съд. Замърсеният участък е с дължина 200 метра и широчина от пет метра. Бреговата охрана на Гърция вече е поставила бонове, които да ограничат разпространяването на разлива. Предприети са действия за изпомпването на горивото.\r\nВ петък кораб, плаващ под панамски флаг, претърпя крушение край Трагониси. Часове по-късно гръцката брегова охрана успя да спаси всички 12 души на борда му, припомня изданието.\r\n***В училищата децата изучават турски език, в болниците са окачени портрети на президента Реджеп Тайип Ердоган: Турция разширява своето военно присъствие в сирийския град Джараблус и вече прави планове за следвоенния период. Германското издание Der Spiegel разказва за ситуацията в зоните в Сирия, контролирани от турските военни.\r\nРами Фаруд се укрива три години и половина. Работи на строителни обекти в Истанбул, докато близкоизточната терористична групировка \"Ислямска държава\" затяга хватката си над родния му Джараблус в Северозападна Сирия. \r\nДжихадистите обсадиха града през лятото на 2013 г., година, след като членовете на Свободната сирийска армия поемат контрола в района. Но екстремистите от \"Ислямска държава\" изграждат своя неумолим режим на терор: противниците им биват екзекутирани, а всеки, който отказва да се подчинява на войнствената им идеология, бива преследван. \r\nКакто много други негови сънародници, Фаруд бяга през границата в Турция. По-късно, когато бежанецът вече е устроил живота си в Истанбул, турската армия нахлува в Сирия през август 2016 г. и заедно със Свободната сирийска армия изтласква \"Ислямска държава\" от граничния район. Фаруд е изправен пред трудно решение - да остане в Истанбул или да се върне в Джараблус, който семейството му упорито отказва да напусне. \"В крайна сметка семейният дълг се оказа по-силен от моите страхове\", разказва сириецът. \r\nВ един слънчев следобед млад мъж с брада и дрипави дънки прекосява центъра на Джараблус. Танковете все още преминават по улиците, а членове на Свободната сирийска армия патрулират по контролно-пропускателни пунктове. Децата стоят сред руините на разрушените домове и просят. А във въздуха се носи мирис на изгоряла пластмаса. Това са спомените на Фаруд, разказани пред редакцията на германското издание. \r\nДжараблус се намира на брега на река Ефрат, срещу турския град Каркамиш. Преди кървавия граждански конфликт в него живеят около 12 хил. души. През последните месеци населението му обаче почти се е утроило. Турското правителство се надява, че сирийските бежанци, които е подслонило, ще се завърнат в родното си място. Уви, по-голямата част от \"пришълците\" са вътрешно разселени лица от Алепо, Ракка и Идлиб, търсещи глътка спокойствие в Джараблус - един от малкото градове в Сирия, считани за сигурни в разкъсваната от военния конфликт страна.\r\nПренаселеността обаче води след себе си редица проблеми: наемите се покачват, а храната и лекарствата са в оскъдни количества. Фаруд работи като хлебар, а доходите едва му стигат, за да оцелее. Той не съжалява за направения избор да се завърне в родината си, но и не отрича, че всеки негов ден е борба за оцеляване. \r\nЖителите на Джараблус до голяма степен зависят от помощта на Турция. Въпреки че още през пролетта на 2017 г. Ердоган обяви за приключена военната операция \"Щита на Ефрат\", военните на Анкара все още контролират района около Джараблус. \r\nЯсар Аксаняр, вицегубернатор на турската гранична провинция Газиантеп, минава по алея с плътен полицейски кордон. На него е поверена \"цивилната дейност\" в града. През декември турското правителство покани журналисти в Джараблус, а Аксаняр похвали ситуацията в града като истински пример за успешна история. Неговата страна, казва Аксаняр, финансира училища и болници, а турски войници обучават за свои колеги сирийските новаци. С други думи, вицегубернаторът на Газиантеп се стреми да представи Турция като един вид помощник за възстановяването на Сирия, а не като окупационна сила. \"Нямаме желание да заемаме тази земя, искаме единствено да се върне законността в нея\", е уверението, което дава и самият Ердоган.\r\nНо за много хора в Джараблус присъствието на турските войници се свързва тъкмо с окупация. Електричеството и питейната вода в региона идват от Турция. В болниците са окачени портрети на Ердоган, а в училищата децата се учат на турски език и пеят химна на управляващата в Анкара \"Партия на справедливостта и развитието\". \r\n\"Всеки знае, че турците командват парада в Джараблус\", признава Абдул Рауф, учител по английски език. Той е загубил работата си, след като в началото на революцията в Сирия се включва в демонстрация срещу президента Башар Асад. В годините, когато градът е контролиран от \"Ислямска държава\", Рауф работи като таксиметров шофьор. \r\nСега обаче той отново преподава английски. Месечната му заплата е около 150 евро, плащани от турската държава. В замяна обаче учебната програма се диктува донякъде от Министерството на образованието в Анкара. Ердоган, казва Рауф, превръща Джараблус в турски град. Въпреки това, местните хора го предпочитат за \"владетел\" пред \"Ислямска държава\" или Башар Асад.\r\nЗа Турция използването на места като Джараблус е истински шанс да запази влиянието си в съседната страна. Ердоган неправилно прецени Сирия. При избухването на войната той очакваше, че Башар Асад ще бъде свален, а на негово място ще успее да утвърди \"Мюсюлманското братство\". Сега обаче то се бори, за да участва в определянето на следвоенния ред в Сирия.\r\n*** Херцогът на Единбург се е противопоставял на надпреварата във въоръжаването през Студената война и лично е подкрепил ядреното разоръжаване. Това става ясно от нови декласифицирани документи, пише британският вестник The Times.\r\nНовината е изненадваща за мнозина заради факта, че принц Филип, който е служил в годините на Втората световна война, е страстен защитник на въоръжените сили и повече от 60 г. бе церемониален командир на Кралските военноморски сили. \r\nВъпреки това, частната кореспонденция между херцога и лорд Брокън, един от най-радикалните парламентаристи от Лейбъристката партия, показва, че двамата са били убедени защитници на ядреното разоръжаване – или поне в разговорите помежду си.\r\n***", "date": "2017.12.27", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/27/2471261/blagoevgrad-magla-namalyava-vidimostta-v-grada-patnite-nastilki-sa-mokri-i-hlazgavi.html", "text": "Мъгла намалява видимостта в града, пътните настилки са мокри и хлъзгави, предаде репортер на Радио „Фокус” – Пирин. В последния почивен ден от серията такива по повод Коледните празници интензивен трафик се наблюдава на вход-изход от Благоевград при квартал „Струмско”, както и около жп гарата и автогарата, а също така и по основните булеварди „Св. св. Кирил и Методий”, „Джеймс Баучер” и „Св. Димитър Солунски”. Колони от автомобили се образуват в района на улица „Славянска” при кръстовището под МБАЛ – Благоевград. \r\nНяма данни за регистрирани тежки пътни инциденти в града през изминалата нощ. Градския транспорт се движи в рамките на своето разписание без закъснения или отклонения от маршрута си.\r\nЛивия НИНОВА", "date": "2017.12.27", "title": "Благоевград: Мъгла намалява видимостта в града, пътните настилки са мокри и хлъзгави"}
{"url": "http://www.focus-news.net/news/2017/12/27/2471262/sofiya-174-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "174 души са нощували в Кризисния център за настаняване на бездомни в столицата. Това съобщиха за Агенция „Фокус“ от Кризисния център за настаняване на бездомни лица в столицата.\r\nДеница КИТАНОВА", "date": "2017.12.27", "title": "София: 174 души са нощували в Кризисния център за настаняване на бездомни в столицата"}
{"url": "http://www.focus-news.net/news/2017/12/27/2471263/sport-navarshvat-se-125-godini-ot-rozhdenieto-na-dan-kolov.html", "text": "Навършват се 125 години от рождението на един от най-великите български спортисти за всички времена – легендата Дан Колов.\r\nДан Колов е единственият борец, печелил два пъти „Диамантения пояс“ за световен шампион тежка категория при професионалистите. В цялата си кариера има над две хиляди официални срещи, като губи само три от тях.\r\nВ Токио излиза срещу непобедения идол на японската борба „Джики Хигин – Удушвача“, а на двубоя присъства самият японски император. Дан Колов побеждава, а Япония е потопена в скръб.\r\nПрез 1933 година в Париж българинът побеждава европейския, световен и олимпийски шампион Анри Деглан – „човекът с хиляда хватки“. Следват победи в Австралия, Нова Зеландия, Африка и Азия, срещу прочути тибетски майстори на бойните изкуства.\r\nКолов получава покана за участие в холивудски филм с хонорар от 24 милиона лева, но отказва, а единственият филм, в който се съгласява да участва, е „Под Игото“, който за съжаление остава недовършен.", "date": "2017.12.27", "title": "Спорт: Навършват се 125 години от рождението на Дан Колов"}
{"url": "http://www.focus-news.net/news/2017/12/27/2471264/veliko-tarnovo-mokri-na-mesta-zaledeni-sa-patnite-nastilki-v-grada.html", "text": "Мокри, на места заледени, са пътните настилки във Велико Търново, предаде репортер на Радио „Фокус” – Велико Търново.  Времето е слънчево. Температурата на въздуха е 1 градус. Трафикът в града е спокоен. \r\nСветофарната уредба под НВУ „Васил Левски“ не работи. Движението се регулира с пътни знаци. \r\nПо-интензивно е движението в центъра на града – на кръстовището пред Съдебната палата и пред сградата на Пощата в града, както и по  бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна.\r\nОтворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2017.12.27", "title": "Велико Търново: Мокри, на места заледени, са пътните настилки в града"}
{"url": "http://www.focus-news.net/news/2017/12/27/2471265/api-ochakva-se-otsechkata-na-avtomagistrala-struma-mezhdu-kresna-i-sandanski-da-e-gotova-predsrochno-v-kraya-na-2018-g.html", "text": "Над 50 хил. тона асфалт са положени досега на АМ „Струма“ в участъка между Кресна и Сандански. Изпълнението на 24-километровия участък - лот 3.3 от автомагистралата, върви с много добра организация на работата. Ако няма непредвидени метеорологични обстоятелства, отсечката ще бъде завършена в края на 2018 г., което е половин година по-рано от срока по договор. Това съобщиха от пресцентъра на Агенция \"Пътна инфраструктура\".\r\nНапредва работата по големите съоръжения. Готови са 90% от водостоците и 70 на сто от подпорните стени. В участъка между Кресна и Сандански има 2 пътни възела - п. в. „Струмяни“ и п. в. „Сандански“, 25 големи съоръжения - мостове над реките Струма, Злинска, Градешка, Потока, Речичка, Санданска Бистрица, Лешничка, надлез над ж. п. линията София – Кулата, 9 селскостопански подлези и надлези, 4 площадки за отдих, на които ще има и тоалетни, и т. н.\r\nЗа първи път в проект за строителството на автомагистрален участък е предвидено и изграждането на „Интелигентни транспортни системи”. Те включват станции за броене и управление на трафика, видео наблюдение, за измерване на теглото на превозните средства и за метеорологично наблюдение.\r\nИзпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Строителният надзор осъществява „Пътинвестинженеринг“ АД. \r\nУчастъкът от Кресна до Сандански - лот 3.3 от км 397+000 до км 420+624, е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез Оперативна програма „Транспорт и транспортна инфраструктура“ 2014-2020 г.", "date": "2017.12.27", "title": "АПИ: Очаква се отсечката на автомагистрала „Струма“ между Кресна и Сандански да е готова предсрочно в края на 2018 г."}
{"url": "http://www.focus-news.net/news/2017/12/27/2471266/sport-lestar-siti-ostana-bez-titulyarniya-si-zashtitnik-za-macha-sreshtu-livarpul.html", "text": "Титулярният защитник на Лестър Сити Дани Симпсън ще пропусне гостуването на Ливърпул от Английската висша лига заради травма. Симпсън получи разтежение на бедрото и се очаква да се завърне на терена след няколко седмици.\r\nДвубоят от Премиър Лийг между Лестър Сити и Ливърпул ще бъде изигран в събота от 17 часа.", "date": "2017.12.27", "title": "Спорт: Лестър Сити остана без титулярния си защитник за мача срещу Ливърпул"}
{"url": "http://www.focus-news.net/news/2017/12/27/2471267/kyustendil-poveche-ot-1-500-sa-imenitsite-v-obshtinata-na-stefanovden.html", "text": "Повече от 1 500 са имениците в община Кюстендил на Стефановден. Това съобщиха за Радио „Фокус” – Кюстендил от отдел „Гражданска регистрация и административно обслужване” (ГРАО) към Община Кюстендил. Най-много са хората, носещи името Стефан – 420 души. 394 жители на общината носят името Стоян, а с името Венцислав са 270. \r\n166 представителки на нежния пол са с името Стефка, а с името Стоянка са наречени 181 дами. Сред празнуващите днес са и 14 дами, наречени с името Стефания. \r\nНа 27 декември се почита паметта на Свети Стефан – един от седемте ученици на Исус Христос, пръв архидякон и първият мъченик за християнската вяра. Това е третият ден на Коледа, на който празнуват всички, носещи имената Стефан, Стефана, Стефка, Стоян, Стоянка, Станка, Стойчо, Стоимен, Стоичко, Стамен, Станимира, Цоньо, Запрян, Цонка.\r\nВенцеслав ИЛЧЕВ", "date": "2017.12.27", "title": "Кюстендил: Повече от 1 500 са имениците в общината на Стефановден"}
{"url": "http://www.focus-news.net/news/2017/12/27/2471268/blagoevgrad-do-50-metra-e-ogranichena-vidimostta-v-oblastta-poradi-magla.html", "text": "До 50 метра е ограничена видимостта в областта поради мъгла. Това съобщиха за Радио „Фокус“ – Пирин от Областно пътно управление – Благоевград. Най-значителна е мъглата в района на Златарево и село Баня. Пътните настилки на места са мокри и хлъзгави. \r\nКъм този час трафикът по основните пътни артерии в региона е нормално натоварен. Без затруднения се извършва движението по автомагистрала „Струма“ и главен път Е-79, както и по второкласен път – 19 Симитли – Гоце Делчев. \r\nОчаква се в следобедните часове трафикът да се засили, тъй като е последният почивен ден от серията такива по повод Коледните празници. С цел облекчаване на движението от 14.00 до 20.00 часа ще бъде ограничено преминаването на ТИР-ове с тегло над 12 тона по автомагистрала „Струма“ и главен път Е-79. \r\nНяма въведени ограничения за движението в област Благоевград. Няма регистрирани тежки пътни инциденти през изминалата нощ. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев.\r\nЛивия НИНОВА", "date": "2017.12.27", "title": "Благоевград: До 50 метра е ограничена видимостта в областта поради мъгла"}
{"url": "http://www.focus-news.net/news/2017/12/27/2471269/pss-usloviyata-za-turizam-v-niskite-chasti-na-planinite-sa-dobri-vav-visokite-ima-magla-i-silen-vyatar.html", "text": "Условията за туризъм в ниските части на планините са добри. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Добри са условията за туризъм и в района на Стара планина. По най-високите части на Витоша, Пирин и Рила има мъгла и духа силен вятър. Там условията за туризъм не са много добри. Температурите в планините са по-високи от обичайните за сезона. Лифтовите съоръжения работят. На Пирин в района на Безбог работи само детска писта на изкуствен сняг. Планинските спасители съветват туристите да се съобразяват с метеорологичната прогноза, в късния следобед се очаква усилване на вятъра. Туристите да вземат предвид късата продължителност на деня и да не замръкват в планината. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.27", "title": "ПСС: Условията за туризъм в ниските части на планините са добри, във високите има мъгла и силен вятър"}
{"url": "http://www.focus-news.net/news/2017/12/27/2471270/daily-sabah-turtsite-v-iztochnata-i-yugoiztochnata-chast-na-stranata-podkrepyat-antiteroristichnite-operatsii-na-silite-za-sigurnost-pokazva-prouchvane.html", "text": "Проучване на консултанската агенция МАК показва, че хората, живеещи в източната и югоизточната част на Турция подкрепят антитерористичните операции на силите за сигурност в региона, определяйки ги като важни за неговото бъдеще, съобщава вестник Daily Sabah.\r\nАнкетата, проведена сред 2 445 души от 23 провинции от Източна и Югоизточна Турция, показа, че мнозинството от хората са оптимисти, че вследствие на борбата с тероризма регионът ще може да се развива, а животът в него ще се нормализира. Петдесет и осем процента от хората, участвали в изследването, са на мнение, че операциите са успешни, докато 23% казват, че действията на правоохранителните органи трябва да бъдат допълнени със социални проекти от правителството в Анкара.\r\nСпоред мнозинството от респондентите основната причина за проблемите, с които се сблъсква регионът от миналото до наши дни, е активността на членовете на „Работническата партия на Кюрдистан“ (ПКК).\r\nПКК, призната за терористична организация от Турция, САЩ и ЕС, подкопава усилията за засилване на икономиката в региона и нарушава мира с кървави нападения. Тя е отговорна за смъртта на множество представители на силите за сигурност и макар и по-рядко – на цивилни граждани, включително жени и деца, коментират от редакцията.Тереза Герова", "date": "2017.12.27", "title": "Daily Sabah: Турците в източната и югоизточната част на страната подкрепят антитерористичните операции на силите за сигурност, показва проучване"}
{"url": "http://www.focus-news.net/news/2017/12/27/2471271/inzh-deyan-ivanov-kmet-na-obshtina-beloslav-podpisahme-dogovori-za-obrazovatelna-i-patna-infrastruktura-za-nad-33-miliona-leva-za-sledvashtata-godina.html", "text": "Община Белослав е подписала договори за образователна и пътна инфраструктура за над 3,3 милиона лева за следващата година. Това каза в интервю за Радио \"Фокус\" - Варна инж. Деян Иванов, кмет на Община Белослав. Част от средствата ще отидат за цялостно преасфалтиране на пътя от село Разделна към Девня, познат като белия път, добави кметът. \"Това е пътят, който е най-кратък за заобикаляне на канала. Той към момента е проходим само за тежкотоварни камиони и за джипове. Предстои да бъде изграден нов двулентов път, като в най-тесните участъци габаритът му е 7 и 50,  а в най-широките участъци е 13 и 50 - асфалтирано платно. Договорът за изпълнение на инвестиционен проект за предоставяне на средства за изграждане на общински път Девня – с. Разделна като насърчителна мярка по Закона за насърчаване на инвестициите бе подписан в Министерството на икономиката\", каза още инж. Деян Иванов. По думите му другият мащабен проект, който ще бъде изпълнен с тези средства, е саниране, обзавеждане и оборудване на най-голямото училище в общината - СУ \"Св. Св. Кирил и Методий\" в град Белослав. \"По проект през следващата година ще оборудваме и читалището в Белослав. Работим и по проект за трансгранично сътрудничество с община в Ирландия, като сътрудничеството е в няколко сфери\", допълни инж. Деян Иванов.\r\nМарияна ВАЛЕНТИНОВА", "date": "2017.12.27", "title": "Инж. Деян Иванов, кмет на Община Белослав: Подписахме договори за образователна и пътна инфраструктура за над 3,3 милиона лева за следващата година"}
{"url": "http://www.focus-news.net/news/2017/12/27/2471272/prof-asen-baltov-umbalsm-pirogov-ot-nachaloto-na-2017-g-do-momenta-prez-bolnitsata-sa-preminali-214-hil-patsienti.html", "text": "От началото на  2017 г. до момента през болницата са преминали 214 хил. пациенти. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с коледните празници, предаде репортер на Агенция „Фокус“.  Той поясни, че през годината болницата отново е поела  най-тежките случаи от София и България. „Режимът на работа на нашата институция дава сигурност на пациентите и всички знаят къде могат да търсят помощ 365 дни и 24 часа в денонощието\", коментира той.  Проф. Асен Балтов допълни, че от началото на 2017 г. до момента са преминали 214 хил. пациенти, от които приети за лечение са 44 хил. Проф. Балтов отчете, че в сравнение с 2016 г. пациентите през тази година са с 3 хил. повече.  „До момента през болницата са преминали 8 900 неосигурени лица, а само за последните четири дни - 127 души. Прави впечатление, че се увеличава броят на пациентите над 65 години“, каза той и уточни, че те са с 1500 повече спрямо 2016 г. „Първо нацията застарява. Това са пациенти, които изискват много по-сериозни грижи, по-трудни са за обслужване, по-енергоемки, повече комплексно и продължително лечение. Това е една от силните страни на „Пирогов“, обясни изпълнителният директор на болницата.\r\nДеница КИТАНОВА", "date": "2017.12.27", "title": "Проф. Асен Балтов, УМБАЛСМ „Пирогов“: От началото на  2017 г. до момента през болницата са преминали 214 хил. пациенти"}
{"url": "http://www.focus-news.net/news/2017/12/27/2471273/der-spiegel-germanskoto-kontrarazuznavane-nablyudava-otblizo-predpolagaemi-teroristi-ot-zhenski-pol.html", "text": "На пръв поглед борбата срещу тероризма в Германия изглежда е насочена единствено към мъже, а представителките на нежния пол, за разлика от тях, остават на заден план. Но това впечатление  е измамно – Федералната служба за защита на Конституцията увери, че следи отблизо десетки предполагаеми ислямисти от женски пол, съобщава изданието Der Spiegel. \r\n„В Северен Рейн-Вестфалия например съществува т.нар. сестринска мрежа от 40 жени“, уточни директорът на германското контраразузнаване Буркхард Фрайер. Съгласно думите му, тази мрежа предлага „пълна салафистка програма“ – от родителски грижи и готвене, до тълкуване на религиозните норми с цел разпалване на омраза срещу „неверниците“. Мрежата е особено активна в интернет пространството, подчерта Фрайер.\r\nПо данни на изданието от зоните на конфликт в Близкия изток в Германия са се завърнали около 50 жени, по-рано живели в условията на тоталния контрол на „Ислямска държава“. Властите на ФРГ имат най-големи опасения за майки и жени със социално влияние. Налице са страхове и за опасностите от радикализация на децата, живели в условията на терор. От гледна точка на германските власти, те може да израснат като ново поколение джихадисти.Тереза Герова", "date": "2017.12.27", "title": "Der Spiegel: Германското контраразузнаване наблюдава отблизо предполагаеми терористи от женски пол"}
{"url": "http://www.focus-news.net/news/2017/12/27/2471274/stara-zagora-1-253-imenitsi-praznuvat-na-stefanovden-v-obshtina-kazanlak.html", "text": "На Стефановден в община Казанлък празнуват 1 253 именици, каза за Радио „Фокус” Пламена Терзиева, експерт „Радостни обреди” в Община Казанлък. Това са хора, носещи името Стефан, Стефка и техни производни. 796 жители на община Казанлък носят името Стефан, 357 са жените с име Стефка, Стефана – 28 и Стефани – 72.\r\nВ 139-годишната история на Община Казанлък петима са кметовете с име Стефан, коит са я управлявали: Стефан Енев, който е управлявал от февруари 1888 до октомври 1890 година, Стефан Колинкоев – юни 1903 - октомври 1903 година, Стефан Папазов – април 1922 – март 1923 година, Стефан Дервишев – ноември 1999 – ноември 2003 година и Стефан Дамянов – ноември 2003 – ноември 2011 година.\r\nСлавяна ГАЙДАРОВА", "date": "2017.12.27", "title": "Стара Загора: 1 253 именици празнуват на Стефановден в община Казанлък"}
{"url": "http://www.focus-news.net/news/2017/12/27/2471276/prof-asen-baltov-prez-praznichnite-dni-trima-dushi-sa-prieti-v-umbalsm-pirogov-sled-upotreba-na-antifriz-a-osem-zaradi-zloupotreba-s-alkohol.html", "text": "През празничните дни трима души са приети в УМБАЛСМ „Пирогов“ след употреба на антифриз, а осем са приети заради злоупотреба с алкохол. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с коледните празници, предаде репортер на Агенция „Фокус“.  Той обясни, че употребилите антифриз са настанени в токсикологията. Проф. Балтов разказа, че те са погълнали антифриза поради невнимание, тъй като шишето с него е било в близост до това с ракия. Директорът на УМБАЛСМ „Пирогов“ допълни, че едно семейство е настанено в болницата след отравяне при горене на  въглища. \r\nДеница КИТАНОВА", "date": "2017.12.27", "title": "Проф. Асен Балтов: През празничните дни трима души са приети в УМБАЛСМ „Пирогов“ след употреба на антифриз, а осем заради злоупотреба с алкохол"}
{"url": "http://www.focus-news.net/news/2017/12/27/2471277/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "При сблъсък на круизен кораб с автомобилен надлез над Рейн в участъка на реката в близост до германския град Дуисбург са пострадали 25 души, съобщава националният ежедневник Die Frankfurter Allgemeine Zeitung. \r\nСред ранените четирима са в тежко състояние, уточняват от редакцията. На борда на швейцарския плавателния съд, който се е движел към Нидерландия, са пътували 129 души от държавите от Бенелюкс (Белгия, Нидерландия и Люксембург). \r\nСлед инцидента в помощ на катастрофиралия плавателен съд се е притекъл друг кораб, на борда на който са качени пасажерите. Междувременно движението по магистрала А42 в участъка е било преустановено.\r\n*** На пръв поглед борбата срещу тероризма в Германия изглежда е насочена единствено към мъже, а представителките на нежния пол, за разлика от тях, остават на заден план. Но това впечатление  е измамно – Федералната служба за защита на Конституцията увери, че следи отблизо десетки предполагаеми ислямисти от женски пол, съобщава изданието Der Spiegel. \r\n„В Северен Рейн-Вестфалия например съществува т.нар. сестринска мрежа от 40 жени“, уточни директорът на германското контраразузнаване Буркхард Фрайер. Съгласно думите му, тази мрежа предлага „пълна салафистка програма“ – от родителски грижи и готвене, до тълкуване на религиозните норми с цел разпалване на омраза срещу „неверниците“. Мрежата е особено активна в интернет пространството, подчерта Фрайер.\r\nПо данни на изданието от зоните на конфликт в Близкия изток в Германия са се завърнали около 50 жени, по-рано живели в условията на тоталния контрол на „Ислямска държава“. Властите на ФРГ имат най-големи опасения за майки и жени със социално влияние. Налице са страхове и за опасностите от радикализация на децата, живели в условията на терор. От гледна точка на германските власти, те може да израснат като ново поколение джихадисти.\r\n*** Трудностите при съставяне на новото федерално правителство на Германия дистанцира гражданите от лидера на Християндемократическия съюз (ХДС) Ангела Меркел, коментира баварският ежедневник Die Sueddeutsche Zeitung.\r\nПроучване на института YouGov показва, че почти всеки втори германец (47%) предпочита председателя на ХДС да освободи поста преди края на мандата й през 2021 г. – разбира се, ако все пак бъде избрана за канцлер на Германия. Само 36 на сто от участвалите в анкетата биха искали Меркел да остане в кабинета в Берлин за срок от още четири години.\r\nОт редакцията отбелязват, че след изборите за федерален парламент (24 септември) Меркел се радваше на по-голяма подкрепа от страна на германските граждани.\r\n***В училищата децата изучават турски език, в болниците са окачени портрети на президента Реджеп Тайип Ердоган: Турция разширява своето военно присъствие в сирийския град Джараблус и вече прави планове за следвоенния период. Германското издание Der Spiegel разказва за ситуацията в зоните в Сирия, контролирани от турските военни.\r\nРами Фаруд се укрива три години и половина. Работи на строителни обекти в Истанбул, докато близкоизточната терористична групировка \"Ислямска държава\" затяга хватката си над родния му Джараблус в Северозападна Сирия. \r\nДжихадистите обсадиха града през лятото на 2013 г., година, след като членовете на Свободната сирийска армия поемат контрола в района. Но екстремистите от \"Ислямска държава\" изграждат своя неумолим режим на терор: противниците им биват екзекутирани, а всеки, който отказва да се подчинява на войнствената им идеология, бива преследван. \r\nКакто много други негови сънародници, Фаруд бяга през границата в Турция. По-късно, когато бежанецът вече е устроил живота си в Истанбул, турската армия нахлува в Сирия през август 2016 г. и заедно със Свободната сирийска армия изтласква \"Ислямска държава\" от граничния район. Фаруд е изправен пред трудно решение - да остане в Истанбул или да се върне в Джараблус, който семейството му упорито отказва да напусне. \"В крайна сметка семейният дълг се оказа по-силен от моите страхове\", разказва сириецът. \r\nВ един слънчев следобед млад мъж с брада и дрипави дънки прекосява центъра на Джараблус. Танковете все още преминават по улиците, а членове на Свободната сирийска армия патрулират по контролно-пропускателни пунктове. Децата стоят сред руините на разрушените домове и просят. А във въздуха се носи мирис на изгоряла пластмаса. Това са спомените на Фаруд, разказани пред редакцията на германското издание. \r\nДжараблус се намира на брега на река Ефрат, срещу турския град Каркамиш. Преди кървавия граждански конфликт в него живеят около 12 хил. души. През последните месеци населението му обаче почти се е утроило. Турското правителство се надява, че сирийските бежанци, които е подслонило, ще се завърнат в родното си място. Уви, по-голямата част от \"пришълците\" са вътрешно разселени лица от Алепо, Ракка и Идлиб, търсещи глътка спокойствие в Джараблус - един от малкото градове в Сирия, считани за сигурни в разкъсваната от военния конфликт страна.\r\nПренаселеността обаче води след себе си редица проблеми: наемите се покачват, а храната и лекарствата са в оскъдни количества. Фаруд работи като хлебар, а доходите едва му стигат, за да оцелее. Той не съжалява за направения избор да се завърне в родината си, но и не отрича, че всеки негов ден е борба за оцеляване. \r\nЖителите на Джараблус до голяма степен зависят от помощта на Турция. Въпреки че още през пролетта на 2017 г. Ердоган обяви за приключена военната операция \"Щита на Ефрат\", военните на Анкара все още контролират района около Джараблус. \r\nЯсар Аксаняр, вицегубернатор на турската гранична провинция Газиантеп, минава по алея с плътен полицейски кордон. На него е поверена \"цивилната дейност\" в града. През декември турското правителство покани журналисти в Джараблус, а Аксаняр похвали ситуацията в града като истински пример за успешна история. Неговата страна, казва Аксаняр, финансира училища и болници, а турски войници обучават за свои колеги сирийските новаци. С други думи, вицегубернаторът на Газиантеп се стреми да представи Турция като един вид помощник за възстановяването на Сирия, а не като окупационна сила. \"Нямаме желание да заемаме тази земя, искаме единствено да се върне законността в нея\", е уверението, което дава и самият Ердоган.\r\nНо за много хора в Джараблус присъствието на турските войници се свързва тъкмо с окупация. Електричеството и питейната вода в региона идват от Турция. В болниците са окачени портрети на Ердоган, а в училищата децата се учат на турски език и пеят химна на управляващата в Анкара \"Партия на справедливостта и развитието\". \r\n\"Всеки знае, че турците командват парада в Джараблус\", признава Абдул Рауф, учител по английски език. Той е загубил работата си, след като в началото на революцията в Сирия се включва в демонстрация срещу президента Башар Асад. В годините, когато градът е контролиран от \"Ислямска държава\", Рауф работи като таксиметров шофьор. \r\nСега обаче той отново преподава английски. Месечната му заплата е около 150 евро, плащани от турската държава. В замяна обаче учебната програма се диктува донякъде от Министерството на образованието в Анкара. Ердоган, казва Рауф, превръща Джараблус в турски град. Въпреки това, местните хора го предпочитат за \"владетел\" пред \"Ислямска държава\" или Башар Асад.\r\nЗа Турция използването на места като Джараблус е истински шанс да запази влиянието си в съседната страна. Ердоган неправилно прецени Сирия. При избухването на войната той очакваше, че Башар Асад ще бъде свален, а на негово място ще успее да утвърди \"Мюсюлманското братство\". Сега обаче то се бори, за да участва в определянето на следвоенния ред в Сирия.\r\n***", "date": "2017.12.27", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/12/27/2471278/adelina-stefanova-hram-vavedenie-bogorodichno-sled-vaznesenieto-na-hristos-bili-izbrani-sedem-dushi-dyakoni-prav-izmezhdu-tyah-bil-sv-stefan.html", "text": "На днешния ден църквата почита свети Стефан. Това каза за Радио „Фокус” – Пирин Аделина Стефанова, църковен уредник в храм „Въведение Богородично” – Благоевград. След Възнесението на Христос били избрани седем души-дякони, които да се грижат за домакинските работи на християните. Те отговаряли за раздаването на дажбите в общините. „Пръв между дяконите бил свети Стефан – човек, изпълнен с вяра и дух. Ето защо на този ден празнуват Стефан, Стефчо, Стефка, Стефанка. От гръцки „стефанос” означава венец, така че празнуват също Венчо и Венка”, каза още Аделина Стефанова. \r\nКолкото повече нараствал броят на християните, толкова повече се безпокояли членовете на синедриона – съвет на юдейските старейшини. Те влезли в спор със свети Стефан, но не устояли да духовната му сила и мъдрост. „Затова възбудили народа срещу него, като го обвинили, че хули Бога и нарушава Мойсеевия закон. Намерили се и лъжесвидетели. Довели свети Стефан пред съда и вместо да се уплаши, той укорил старейшините, че са съдили и разпнали Христос. Разярената тълпа го измъкнала извън града и започнала да го бие с камъни. Светецът коленичил, отправил поглед към небето с думите: „Господи, не им зачитай този грях”, и като казал това издъхнал. Тялото му било оставено на зверове и птици“, допълни Аделина Стефанова. \r\nТя добави, че през 5 век част от мощите на светеца били открити чрез видение и били поставени в Йерусалимски храм.\r\nЛивия НИНОВА", "date": "2017.12.27", "title": "Аделина Стефанова, храм „Въведение Богородично“: След Възнесението на Христос били избрани седем души-дякони, пръв измежду тях бил Св. Стефан"}
{"url": "http://www.focus-news.net/news/2017/12/27/2471279/sport-stanaha-yasni-imenata-na-tenisistite-koito-shte-uchastvat-v-sofiya-oupan.html", "text": "Станаха ясни имената на тенисистите, които официално заявиха участието си за турнира от сериите АТП 250 в София през февруари 2018 г. \r\nОсвен световният номер три Григор Димитров, в българската столица ще играят и още трима тенисисти от „Топ 30“ на ранглистата  на АТП. Това са Жил Мюлер, 25-ти в света, Адриан Манарино, 28-ми в света, и Филип Колшрайбер, който е поставен на 29-то място. \r\nТретото издание на турнира „София Оупън“ ще се проведе от 4 до 11 февруари 2018 г. в „Арена Армеец“. Билетите вече са в продажба.", "date": "2017.12.27", "title": "Спорт: Станаха ясни имената на тенисистите, които ще участват в „София Оупън“"}
{"url": "http://www.focus-news.net/news/2017/12/27/2471280/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гръцката брегова охрана съобщи за малка ивица от замърсена вода, привидно от петролен разлив, забелязан в близост до остров Трагониси край Миконос, Егейско море, отбелязва гръцкото електронно издание Ekathimerini.\r\nУточнява се, че разливът е забелязан в близост до място, където преди няколко дни се разби плавателен съд. Замърсеният участък е с дължина 200 метра и широчина от пет метра. Бреговата охрана на Гърция вече е поставила бонове, които да ограничат разпространяването на разлива. Предприети са действия за изпомпването на горивото.\r\nВ петък кораб, плаващ под панамски флаг, претърпя крушение край Трагониси. Часове по-късно гръцката брегова охрана успя да спаси всички 12 души на борда му, припомня изданието.\r\n*** Проучване на консултанската агенция МАК показва, че хората, живеещи в източната и югоизточната част на Турция подкрепят антитерористичните операции на силите за сигурност в региона, определяйки ги като важни за неговото бъдеще, съобщава вестник Daily Sabah.\r\nАнкетата, проведена сред 2 445 души от 23 провинции от Източна и Югоизточна Турция, показа, че мнозинството от хората са оптимисти, че вследствие на борбата с тероризма регионът ще може да се развива, а животът в него ще се нормализира. Петдесет и осем процента от хората, участвали в изследването, са на мнение, че операциите са успешни, докато 23% казват, че действията на правоохранителните органи трябва да бъдат допълнени със социални проекти от правителството в Анкара.\r\nСпоред мнозинството от респондентите основната причина за проблемите, с които се сблъсква регионът от миналото до наши дни, е активността на членовете на „Работническата партия на Кюрдистан“ (ПКК).\r\nПКК, призната за терористична организация от Турция, САЩ и ЕС, подкопава усилията за засилване на икономиката в региона и нарушава мира с кървави нападения. Тя е отговорна за смъртта на множество представители на силите за сигурност и макар и по-рядко – на цивилни граждани, включително жени и деца, коментират от редакцията.\r\n*** В сряда, 27 декември, ВМРО-ДПМНЕ ще вземе решение дали да се върне в македонския парламент, отбелязва скопското електронно издание „Нова Македония“.\r\nСлед срещата с министър-председателя Зоран Заев (СДМС), новият лидер на ВМРО-ДПМНЕ Християн Мицковски поясни, че двамата са разговаряли за редица актуални теми за страната, но не разкри допълнителни подробности. Мицковски допълни, че по-късно днес партията му ще заседава, след което ще бъде обявено решението за връщането в Събранието.\r\n***", "date": "2017.12.27", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/27/2471281/veliko-tarnovo-katastrofa-e-blokirala-ednoto-patno-platno-na-mosta-na-patniya-vazel-sofiya-varna.html", "text": "Катастрофа е блокирала едното пътно платно на моста във Велико Търново на пътния възел София-Варна, предаде репортер на Агенция „Фокус“. Инцидентът е между джип и лек автомобил с марка \"Мазда\".", "date": "2017.12.27", "title": "Велико Търново: Катастрофа е блокирала едното пътно платно на моста на пътния възел София-Варна"}
{"url": "http://www.focus-news.net/news/2017/12/27/2471282/radostina-tsenova-2017-godina-beshe-dobra-uspyahme-da-se-spravim-s-dosta-problemi.html", "text": "2017 година беше добра за нас. Успяхме да се справим с доста проблеми и да се похвалим с доста неща. Това каза за Радио „Фокус“-Бургас Радостина Ценова от Българска фондация \"Биоразнообразие\" (БФБ). „Може би едно от нещата, с които сме най-горди през 2017, това е обявяването на четири биосферни парка в България. Много години БФБ полага много сериозни усилия да подпомогне този процес в страната, при който старите, така да се каже, биосферни резервати от миналото да се прекатегоризират, да се променят и да отговарят на новите стандарти, които вече никак не са нови, защото са от началото на 90-те години.  След много години работа, с много разговори, със срещи, с дискусии с местните хора в различни части в България тази година се поздравихме с този наистина голям успех. Новата концепция на ЮНЕСКО за обявяване на съвременни биосферни паркове държи инициативата да идва отдолу, т.е. да идва със съгласието и с участието на местните хора, местните общини. Те са изразител на волята на местните хора и те трябва да подпишат номинационната форма“, каза Ценова. По думите й традиционно еколозите са започнали с района на Странджа, с Узунбуджак . „Успяхме да привлечем Община Малко Търново, която застана зад идеята. Узунбуджак беше прекатегоризиран като съвременен биосферен парк, който включва вече далеч по-голяма територия не само резервната част, но и една много по-широка зона, в която има всякакви предпоставки за развитие на устойчиви бизнеси. Освен Узунбуджак към инициативата се присъединиха и Община Асеновград с техния биосферен резерват Червената стена, който сега вече като биосферен парк включва една много по-голяма територия- Бачковския манастир и наистина хората в района на Асеновград търсят възможности как да се развиват и как  да печелят от природата, от историческите и от културните паметници, които имат в района. Надяваме се, че точно тази инициатива ще помогне. Същото беше и с района на Централен Балкан. Там самите общини ни потърсиха за съдействие, за да могат да придвижат процеса- номинацията на парка, както и за биосферния парк Сребърна, така че това е наистина една сериозна крачка, защото държавата буквално успя по този начин да „хване последния влак“ иначе рискувахме всичките ни 16 биосферни резервата досега да бъдат премахнати от списъка на ЮНЕСКО и да останем извън програмата „Човекът и биосферата“, разказа още Ценова.\r\nМария РУСЕВА", "date": "2017.12.27", "title": "Радостина Ценова, Българска фондация \"Биоразнообразие\": 2017 година беше добра, успяхме да се справим с доста проблеми"}
{"url": "http://www.focus-news.net/news/2017/12/27/2471283/prof-asen-baltov-umbalsm-pirogov-za-chetirite-praznichni-dni-sa-izvarsheni-60-operativni-interventsii.html", "text": "За четирите празнични дни са извършени 60 оперативни интервенции. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с коледните празници, предаде репортер на Агенция „Фокус“.  Проф. Балтов поясни, че операциите са били по спешност и са извършени в различните комплекси на болницата: хирургия, травматология и неврохирургия.  „За четирите празнични дни като цяло са преминали по-малко пациенти спрямо миналата година – 1900, но за сметка на това приетите са 300, което е с 30 пациента повече спрямо 2016 г.“, каза проф. Балтов. Той обясни, че в „Пирогов“ са търсили помощ пациенти в по-тежко състояние. По думите му най-натоварено през празничните дни е било в токсикологията, където са приети 41 пациенти. „15 от тях с тежки алергични реакции.  Травматологията  обичайно си е натоварена, има няколко случая на ски травми, счупване на глезените. Като цяло са приети 90 пациенти, от които 71 в травматологията и 16 в специализираната клиника по хирургия на ръце“, каза той и уточни, че в хирургията патологията е обичайната. „Горе-долу цифрата е като миналата година - 30 пациенти. В неврохиургията също 30 -  5 след инсулт, около 10 след пътнотранспортни произшествия и травми в областта на главата“, коментира директорът на болницата. Той уточни, че през четирите почивни дни са приети 6 души с инфаркт. Проф. Балтов допълни, че 9 деца са приети в детската противошокова зала, като възрастните в противошокова зала са били 17 души.  \r\nДеница КИТАНОВА", "date": "2017.12.27", "title": "Проф. Асен Балтов, УМБАЛСМ „Пирогов“: За четирите празнични дни са извършени 60 оперативни интервенции"}
{"url": "http://www.focus-news.net/news/2017/12/27/2471284/mvr-18-dushi-sa-raneni-pri-katastrofi-prez-izminaloto-denonoshtie-v-stranata.html", "text": "18 души са ранени при катастрофи през изминалото денонощие, съобщиха от пресцентъра на МВР. В страната са станали 12 пътнотранспортни произшествия, няма загинали.\r\nНа територията на столицата са регистрирани 55 леки и два тежки инцидента, при които има четирима ранени.", "date": "2017.12.27", "title": "МВР: 18 души са ранени при катастрофи през изминалото денонощие в страната"}
{"url": "http://www.focus-news.net/news/2017/12/27/2471285/tass-edin-chovek-e-zaginal-a-drugi-dvama-sa-raneni-pri-strelba-v-moskovski-zavod.html", "text": "Един човек е загинал, а други двама са ранени при стрелба в московския завод „Меншевик“, предава руската информационна агенция TACC. \r\nИнцидентът се е случил около девет часа (местно време) след свада. „Един от участниците в произшествието е нанесъл огнестрелна рана на своите опоненти, в резултат на което един мъж е починал от получената травма. Полицията предприема мерки за задържането на заподозрения за стрелбата“, се казва в съобщение от правоохранителните органи.\r\nСъщевременно властите опровергаха появилата се информация за заложническа ситуация в завода. Съгласно разпространените данни, в сутрешните часове на деня бившият собственик на завода е пристигнал на територията му и е влязъл в словесен конфликт с настоящото ръководство на предприятието. След ескалация на спора той е произвел няколко изстрела и е ранил един от охранителите на обекта. По-късно той е починал от раните си. Уточнява се, че предполагаемият извършител все още се намира на територията на завода и оказва активна съпротива на полицията при опита й да го задържи.Тереза Герова", "date": "2017.12.27", "title": "ТАСС: Един човек е загинал, а други двама са ранени при стрелба в московски завод"}
{"url": "http://www.focus-news.net/news/2017/12/27/2471286/smolyan-nad-1000-sa-imennitsite-na-stefanovden-v-obshtinata.html", "text": "Над 1000 са именниците в община Смолян на Стефановден, когато православната църква почита Свети Стефан. Това каза за Радио „Фокус“ – Смолян Мария Топова от служба ГРАО в местната администрация. \"441 мъже са кръстени Стефан, а името Стефка носят 187 дами. Стоян е името на 204 господа от община Смолян, а Стояна и Стоянка са наречени общо 74 жени. Имената Стефания, Стефана и Стефани носят повече от 80 жителки на Смолян и околните населени места. Стою е името на 20 мъже от общината\", каза още Топова. \r\nНели ГЕРГЬОВСКА", "date": "2017.12.27", "title": "Смолян: Над 1000 са именниците на Стефановден в общината"}
{"url": "http://www.focus-news.net/news/2017/12/27/2471287/prof-asen-baltov-savetvam-horata-da-piyat-i-yadat-umereno-na-nova-godina.html", "text": "Съветвам хората на Нова година да пият и ядат умерено и да се веселят, но да не прекаляват. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с коледните празници, предаде репортер на Агенция „Фокус“.  Проф. Балтов призова да не се пият неидентифицирани спиртни напитки. \"Ние поемаме и следващите три почивни дни. \"Пирогов\" продължава да работи. Имаме дори усилени екипи\", посочи проф. Балтов. По отношение на пиротехническите средства, той изрази мнение, че те трябва да бъдат спрени. „Лично аз не смятам, че това е начинът да се веселим“, допълни проф. Балтов и отчете, че тази година няма приети деца в болницата, употребили алкохол, нито пострадали при употреба на пиратки. Попитан какви са плановете на болницата за следващата година, проф Балтов допълни, че в бъдеще иновациите продължават. \"В травматологията се опитваме да въведем 3D принтирането, а до края на януари детската травматология ще бъде готова. \"За новата година бихме искали да продължим в същия дух. Да има повече доволни пациенти от нас, да се опитаме да развием гастроентерологията, лапароскопската хирургия, също така лицево-челюстната хирургия“, обясни проф. Балтов. Той поясни, че ръководената от него болница се готви за европредседателството и обърна внимание, че УМБАЛСМ \"Пирогов\" има готовност да подсили екипите си при има нужда. Директорът на болницата обясни, че през новата година се очаква да има някои подобрения в „Пирогов“.  „Почти приключи ремонтът на поликлиниката“, коментира той и посочи, че пациентите ще бъдат регистрирани и насочвани в кой кабинет да отидат. По отношение на безопасността в медицинското заведение, проф. Асен Балтов увери, че е изградена система - пръстен с видеонаблюдение. „Остава да се изгради самият център за видеонаблюдение. Имаме добро, ново поколение камери, които следят какво се случва в поликлиниката на „Пирогов“, коментира проф. Балтов. Директорът допълни, че има и  доста добра охрана на болницата. \r\nДеница КИТАНОВА", "date": "2017.12.27", "title": "Проф. Асен Балтов: Съветвам хората да пият и ядат умерено на Нова година"}
{"url": "http://www.focus-news.net/news/2017/12/27/2471288/ministarat-na-vatreshnite-raboti-valentin-radev-shte-nagradi-trima-dobrovoltsi-reagirali-na-signal-za-pozhar-na-28-dekemvri.html", "text": "Министър Валентин Радев ще награди трима доброволци, реагирали незабавно на сигнал за пожар в здравна служба и помогнали за безопасното извеждане на хората от сградата. Това съобщиха от пресцентъра на МВР. Награждаването ще бъде на 28 декември от 13.00 часа във фоайето на МВР.", "date": "2017.12.27", "title": "Министърът на вътрешните работи Валентин Радев ще награди трима доброволци, реагирали на сигнал за пожар, на 28 декември"}
{"url": "http://www.focus-news.net/news/2017/12/27/2471289/die-welt-zigmar-gabriel-postavi-usloviya-za-sastavyane-na-nova-golyama-koalitsiya.html", "text": "Министърът на външните работи на ФРГ Зигмар Габриел (ГСДП) обвърза подновяването на голямата коалиция в Берлин с искането ХДС и ХСС да подкрепят споразумение за реформи в Европейския съюз и в здравната система на страната, отбелязва националният ежедневник Die Welt.\r\nВсе още не е взето категорично решение дали коалиционните преговори между ГСДП и Съюза (ХДС/ХСС) „имат смисъл“, подчерта първият дипломат на Берлин в интервю за вестник Bild, части от които вече са публикувани в някои германски медии. \r\n„Ако канцлерът (Ангела Меркел) продължава да отхвърля всички предложения за реформа на ЕС, както до този момент, няма да има коалиция с ГСДП\", предупреди Габриел. Тереза Герова", "date": "2017.12.27", "title": "Die Welt: Зигмар Габриел постави условия за съставяне на нова голяма коалиция"}
{"url": "http://www.focus-news.net/news/2017/12/27/2471290/mkd-makedoniya-nikola-gruevski-se-yavyava-v-sada-po-deloto-za-nasilieto-v-obshtina-tsentar.html", "text": "Бившият министър-председател на Македония и бивш лидер на ВМРО-ДПМНЕ Никола Груевски се явява в Градския съд в Скопие за заседание по делото за насилието в община Център от 2013 г., отбелязва електронното издание МКД. \r\nЗаедно с Груевски в заседателната зала влиза и бившият транспортен министър Миле Янакиевски, како и още седем други заподозрени. Това е последното изслушване за 2017 г., на което трябва да се появи Груевски, отбелязват от редакцията.\r\nБившият премиер е обвинен за подтикване към насилие по време на протестите от юни 2013 г. пред сградата на общината в Център.\r\nВъв вторник, 26 декември, Градският съд в Скопие отложи разглеждането на делото по случая „Траектория“ на Специализираната прокуратура, обвиняеми по което отново са Янакиевски и Груевски. Те са заподозрени в злоупотреба със служебно положение за незаконно сключване на договори за изграждането на автомобилните пътища Кичево-Охрид и Миладиновци-Щип. Щетите, които са нанесени на държавния бюджет от сделките са оценени на най-малко 155 млн. евро, става ясно от обвинителния акт на Специализираната прокуратура. Тереза Герова", "date": "2017.12.27", "title": "МКД (Македония): Никола Груевски се явява в съда по делото за насилието в община Център"}
{"url": "http://www.focus-news.net/news/2017/12/27/2471291/veliko-tarnovo-s-13-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие, съобщиха от хидрометеорологичната станция в града. Водният стоеж на реката е 424 см. Температурата на водата e 4.7 градуса.", "date": "2017.12.27", "title": "Велико Търново: С 13 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/27/2471292/ivan-andonov-chitalishte-bratstvo-kyustendil-uchredena-e-balgaro-makedonska-mrezha-stapki-v-pomosht-na-mladite-predpriemachi-ot-regiona.html", "text": "Учредена е българо-македонска мрежа „Стъпки” в помощ на младите предприемачи от региона. Това каза пред Радио „Фокус” – Кюстендил Иван Андонов, председател на читалище „Братство” – Кюстендил. По думите му тази мрежа е учредена на база реализиран проект между „Младежки общински съвет” – Кюстендил и Регионален център за сътрудничество – Крива Паланка. Мрежата включва институции, организации и професионалисти от трансграничния район България – Македония, които ще работят за насърчаване на младежкото предприемачество в туризма в тази област, както и млади бъдещи предприемачи в областта на туризма. В тази връзка е подписан меморандум, регулиращ начина на работа и комуникацията в рамките на мрежата „Стъпки“, която ще продължи да работи след завършването на проекта с подкрепата на двамата партньори.\r\nВенцеслав ИЛЧЕВ", "date": "2017.12.27", "title": "Иван Андонов, читалище „Братство” – Кюстендил: Учредена е българо-македонска мрежа „Стъпки” в помощ на младите предприемачи от региона"}
{"url": "http://www.focus-news.net/news/2017/12/27/2471293/sport-maruan-felayni-priklyuchva-karierata-si-v-natsionalniya-otbor-po-futbol-na-belgiya.html", "text": "Маруан Фелайни ще приключи кариерата си в белгийския национален отбор на футбол след края на Мондиал 2018. Съответната информация бе потвърдена от самия играч пред местни медии, а като причина за решението си Фелайни изтъкна продължителното си оставане в състава на отбора.\r\nФутболистът с марокански произход стана част от белгийските национали през 2007 година. До този момент той има изиграни 80 мача, в които е отбелязал 16 гола за страната си. \r\nОт 2013 г. Фелайни играе за Манчестър Юнайтед.", "date": "2017.12.27", "title": "Спорт: Маруан Фелайни приключва кариерата си в националния отбор по футбол на Белгия"}
{"url": "http://www.focus-news.net/news/2017/12/27/2471294/mrrb-obshto-758-sa-deystvashtite-nadzorni-firmi-v-stranata.html", "text": "Общо 758 са действащите надзорни фирми в страната. За периода от 2004 до 2017 година са издадени общо 1 500 лиценза или удостоверения на юридически лица за упражняване на дейностите по чл.166, ал.1 от Закона за устройство на територията (ЗУТ). Това съобщиха от пресцентъра на Министерство на регионалното развитие и благоустройството. \r\nСпоред разпоредбите на закона консултантът въз основа на писмен договор с възложителя на даден строеж извършва оценяване на съответствието на инвестиционните проекти и/или упражнява строителен надзор, както и да извършва проверка и контрол на доставените и влагани в строежа строителни продукти, с които се осигурява изпълнението на основните изисквания към строежите. Той може да изпълнява прединвестиционни проучвания, подготовка на проектантския процес и координация на строителния процес до въвеждането на строежа в експлоатация, включително контрол на количествата, качеството и съответствието на изпълняваните строителни и монтажни работи с договорите за изпълнение на строителството.\r\nВ условията на лицензионен режим от 2004 до 2012 година са издадени 742 лиценза на надзорни фирми. От декември 2012 г., когато режимът става регистрационен, са издадени 758 удостоверения, като 570 от тях са продължени лицензи, а 188 са новоиздадени.\r\nОт началото на 2017 г. до момента от началника на Дирекцията за национален строителен контрол са регистрирани общо 93 надзорни фирми, 31 от които са новорегистрирани. Консултантите, упражняващи строителен надзор, е необходимо да подновяват регистрацията си на всеки пет години.\r\nПрез тази година са извършени общо 4698 проверки на територията на цялата страна за изпълнение на задълженията на лицата, упражняващи строителен надзор на строежи от първа до четвърта категория включително. Проверени са 522 юридически лица и еднолични търговци, извършващи дейностите по чл.166 ал.1 т.1 ЗУТ. \r\nЗа установените нарушения са образувани административнонаказателни производства и са издадени 20 наказателни постановления на консултанти и 40 наказателни постановления на физически лица – консултанти.\r\nЗа първи път от няколко години ДНСК прекрати действието на удостоверението за упражняване на строителен надзор на фирма „Инекс консулт ООД“ поради допуснати от нея редица нарушения, вписани в поддържания от дирекцията Регистър на административнонаказателните производства.", "date": "2017.12.27", "title": "МРРБ: Общо 758 са действащите надзорни фирми в страната"}
{"url": "http://www.focus-news.net/news/2017/12/27/2471295/burgas-nad-25-000-dushi-praznuvat-imen-den-na-stefanovden.html", "text": "25 531 души от област Бургас празнуват имен ден на Стефановден, съобщиха за Радио „Фокус“-Бургас от ТД ГРАО-Бургас. Само за града те са 12 178. Най-многобройни са мъжете с името Стоян - 5842 в региона и 2743 в Бургас. Мъжете с името Стефан са 3023 в региона и 1458 в областния град. След тях са жените с името Станка - 3437 в областта и 1518 в областния град. Само 17 жени са кръстени с името Венка в областта, а в Бургас те са седем.\r\nИмен празнуват още хората с имена: Венко, Венцислав, Стамен, Станко, Станимир, Цанко, Цонко, Стефка, Стефания, Фана, Венета и др.\r\nМария РУСЕВА", "date": "2017.12.27", "title": "Бургас: Над 25 000 души празнуват имен ден на Стефановден"}
{"url": "http://www.focus-news.net/news/2017/12/27/2471296/pazardzhik-peshterata-lepenitsa-kray-rakitovo-e-zatvorena-za-turisti-zaradi-zimniya-san-na-prilepite.html", "text": "Пещерата Лепеница край Ракитово е затворена за посещения от туристи до 31 март, каза за Радио „Фокус” – Пазарджик Свилен Топчиев, председател на Сдружение „Суткя”. Туристическият обект се затваря всяка зима заради зимуващите вътре прилепи. „Прилепите имат зимен сън, също както мечките и този процес на хибернация продължава няколко месеца. Ако през това време в пещерата Лепеница влизат туристи, това означава, че прилепите ще бъдат събудени. След като започнат да се движат, прилепите изразходват запасите, които са натрупали за зимата и не могат да доживеят до пролетта. На практика това означава, че някои от тях може да умрат. Ние не допускаме това да се случи, защото съгласно Директивата за защита на птиците, те са защитен вид”, каза също Топчиев. Той допълни, че в пещерата Лепеница край Ракитово зимуват над 100 прилепи.\r\nАлбена ЖИЛЕКОВА", "date": "2017.12.27", "title": "Пазарджик: Пещерата Лепеница край Ракитово е затворена за туристи заради зимния сън на прилепите"}
{"url": "http://www.focus-news.net/news/2017/12/27/2471297/reuters-rusiya-obvini-sasht-v-obuchenie-na-bivshi-chlenove-na-islyamska-darzhava.html", "text": "Началникът на Генералния щаб на Русия, генерал Валерий Герасимов, обвини САЩ в обучението на бивши членове на близкоизточната радикална групировка „Ислямска държава“ в Сирия с цел дестабилизиране на страната, предава Reuters.\r\nРуският генерал твърди, че американските военни тренират бившите членове на терористичната организация в базата си в Ат Танф – стратегическа твърдина, която свързва Ирак с южната част на Сирия. \r\nСпоред Москва американската база е незаконна, а районът около нея е превърнат в „черна дупка“ от военнослужещите на САЩ, които допускат членовете на групировката да действат необезпокоявано. \r\nСъответните обвинения на Герасимов, съгласно думите му, са базирани на снимки от сателити и дронове. Генералът направи уточнението, че за да бъдат прикрити следите на американските действия, джихадистите твърдят, че са част от т.нар. Нова сирийска армия или от други сходни отряди..Тереза Герова", "date": "2017.12.27", "title": "Reuters: Русия обвини САЩ в обучение на бивши членове на „Ислямска държава“"}
{"url": "http://www.focus-news.net/news/2017/12/27/2471298/adelina-stefanova-hram-vavedenie-bogorodichno-balgarite-praznuvat-stefanovden-kato-prodalzhenie-na-kolednite-praznitsi.html", "text": "Българите празнуват Стефановден като продължение на Коледните празници. Това каза за Радио „Фокус” – Пирин Аделина Стефанова, църковен уредник в храм „Въведение Богородично” – Благоевград. По думите ѝ традициите, свързани с днешния ден, са изключително хубави. „На този ден не се върши някаква особена обредност, не се и работи”, каза още Аделина Стефанова. Тя добави, че денят на свети Стефан е последният християнски празник, а дедите ни вярвали, че с този ден се затваря и кръгът на старата година. „Честването на имените дни е отколешна традиция. Тя събира хората да се повеселят, да разнообразят живота си, да забравят неволите си и най-важното – да кажат добра дума за именика и да му честитят празника”, допълни Аделина Стефанова.\r\nЛивия НИНОВА", "date": "2017.12.27", "title": "Аделина Стефанова, храм „Въведение Богородично”: Българите празнуват Стефановден като продължение на Коледните празници"}
{"url": "http://www.focus-news.net/news/2017/12/27/2471299/tass-ne-e-ustanovena-vrazka-s-angolskiya-spatnik-angosat.html", "text": "До този момент не е установена връзка с анголския спътник „Ангосат“, който бе изстрелян във вторник от космодрума „Байконур“, съобщи за TACC източник.\r\n„Засега връзка със спътника „Ангосат“ няма, опитваме се да се справим със ситуацията“, разкри събеседникът на агенцията.\r\nАгенцията уточнява, че към настоящия момент не разполага с официално потвърждение на информацията. Тереза Герова", "date": "2017.12.27", "title": "ТАСС: Не е установена връзка с анголския спътник „Ангосат“"}
{"url": "http://www.focus-news.net/news/2017/12/27/2471300/montana-obshtina-boychinovtsi-otkriva-bankova-smetka-v-pomosht-na-semeystva-ostanali-bez-dom-sled-pozhar-v-kv-ogosta.html", "text": "Община Бойчиновци открива банкова сметка в помощ на семейства, останали без дом след пожар в блок №7 в кв. „Огоста”, съобщиха от пресцентъра на Общината. Жилищният блок в града е изгорял в навечерието на Коледа. 12 семейства са останали без дом, а 6 деца „не са намериха подаръци под коледната елха”.\r\nОбщина Бойчиновци призовава за помощ да бъдат възстановени домовете на пострадалите семейства. За целта е разкрита :\r\nИнтернешънъл Асет Банк - BG93IABG74748400984500 - IABGBGSF 44 51 00", "date": "2017.12.27", "title": "Монтана: Община Бойчиновци открива банкова сметка в помощ на семейства, останали без дом след пожар в кв. „Огоста”"}
{"url": "http://www.focus-news.net/news/2017/12/27/2471301/komisar-tencho-tenev-sdvr-trafikat-na-izhodite-i-vhodovete-na-sofiya-e-normalen.html", "text": "Трафикът на изходите и входовете на София е нормален. Това каза за Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев. Той уточни, че има движение на автомобили, но няма задръствания и прогнозира, че в следобедните часове трафикът ще бъде интензивен. „Не очакваме твърде много автомобили, но потокът ще е интензивен. Най-вероятно ще има хора, които ще се върнат за двата работи дни“, допълни той. \r\nДеница КИТАНОВА", "date": "2017.12.27", "title": "Комисар Тенчо Тенев, СДВР: Трафикът на изходите и входовете на София е нормален"}
{"url": "http://www.focus-news.net/news/2017/12/27/2471302/ria-novosti-rusiya-ogranichava-dostapa-do-letishta-za-amerikanski-samoleti-izvarshvashti-nablyudatelni-poleti.html", "text": "От 1 януари 2018 г. Русия ограничава броя на летищата, до които ще бъдат допускани американски самолети, които извършват наблюдателни полети съгласно Договора за установяване на режима открито небе (ДОН). Това заяви за РИА Новости източник от военно-дипломатическите кръгове. \r\n„Става въпрос за привеждане на списъка на летищата в съответствие с договора, което е огледална стъпка в отговор на американските мерки срещу Русия, които също се предвижда да бъдат въведени през януари\", обясни събеседникът на агенцията. \r\nСъгласно думите му, през следващата година САЩ ще затворят въздушното пространство над Аляска и Хаваи за руски самолети, извършващи наблюдателни полети. .Тереза Герова", "date": "2017.12.27", "title": "РИА Новости: Русия ограничава достъпа до летища за американски самолети, извършващи наблюдателни полети"}
{"url": "http://www.focus-news.net/news/2017/12/27/2471303/pazardzhik-5-778-dushi-sa-imenitsite-na-stefanovden-v-obshtinata.html", "text": "Общо 5778 души са имениците на Стефановден в община Пазарджик, сочи справка на общинската администрация в Пазарджик. Най-много от тях – 3 656 празнуващи днес са в Пазарджик, следват тези в Мало Конаре – 161, Ивайло – 153, Огняново – 147, Главиница – 139, Синитово – 118 и Черногорово – 115. Само 10 именици има в Сбор, 8 в Тополи дол, а в Крали Марко – 6. \r\nПри мъжете начело са кръстените Стоян – 1 706, следват носещите името Стефан – 1029, Стоил – 268, името Станимир е дадено на 96-ма, Стефчо – 29-ма и Станчо – 6-ма. \r\n1 215 жени в общината са кръстени Стоянка, 557 – Таня, името Стефка носят 441, следват Стоилка – 193, Станка – 89, Стефанка – 66, Станимира – 40, Стефана – 28 и 15 – Стефания.", "date": "2017.12.27", "title": "Пазарджик: 5 778 души са имениците на Стефановден в общината"}
{"url": "http://www.focus-news.net/news/2017/12/27/2471304/sport-manchestar-siti-gostuva-na-nyukasal-v-mach-ot-angliyskata-vissha-liga.html", "text": "Лидерът във временното класиране Манчестър Сити ще гостува на Нюкасъл в мач от 20-тия кръг на Английската висша лига. Двубоят ще се играе на стадион „Спортс Дайрект Арена“ от 21:45 часа тази вечер.\r\nВ последните десет двубоя между двама тима Манчестър Сити постигна седем победи, а Нюкасъл – само една. Два от мачовете завършиха с равенство.\r\nМанчестър Сити  има преднина от 13 точки пред втория в класирането Манчестър Юнайтед, докато Нюкасъл е на 15-то място, само на точка от зоната на изпадащите.", "date": "2017.12.27", "title": "Спорт: Манчестър Сити гостува на Нюкасъл в мач от Английската висша лига"}
{"url": "http://www.focus-news.net/news/2017/12/27/2471305/nina-stavreva-kmet-na-kavarna-200-000-leva-sa-predvideni-v-noviya-byudzhet-na-obshtinata-za-zapalvane-na-dupki-po-patishtata.html", "text": "200 000 лева са предвидени в новия бюджет на Община Каварна за запълване на дупки по общинските пътища. Това заяви в интервю за Радио „Фокус” – Варна кметът на Каварна Нина Ставрева. „Предвидили сме субсидиране и за спортните клубове, които ще продължим да подкрепяме, защото децата на Каварна заслужават. Осигуряваме помощ за читалищата и за детските градини. Каквото може Общината, уверявам ви, го прави. Бюджетът за 2018 г. се очертава с рамка малко по-висока от бюджета за 2017 година. Много задачи предстоят. 1 200 000 лева сме подготвили капиталова програма. Работим и с нов Гробищен парк в Община Каварна“, каза кметът и изрази надежда, че и на финала на 2018 година Общината ще има повод да отчете отново добра равносметка, каквато е тазгодишната. \r\nЖулиета НИКОЛОВА", "date": "2017.12.27", "title": "Нина Ставрева, кмет на Каварна: 200 000 лева са предвидени в новия бюджет на Общината за запълване на дупки по пътищата"}
{"url": "http://www.focus-news.net/news/2017/12/27/2471306/mariyana-hadzhigencheva-planetarium-smolyan-izprashtame-edna-uspeshna-godina-nasitena-s-mnogo-i-razlichni-proyavi.html", "text": "В края на 2017 г. сме и мога със задоволство да кажа, че ние изпращаме една успешна година, наситена с много и различни прояви. Ние сме културно-образователна институция и като такава праз последните години дейността ни непрекъснато се разширява и обогатява. Това  каза в интервю за Радио „Фокус“ – Смолян директорът на Планетариума в Смолян, Марияна Хаджигенчева. „Основното ни направление е популяризирането на астрономията. Отново зарадвахме нашите посетители – гостите на планетариума с нова програма, която се казва „Космически запознанства“. През последните години предлагаме по една или повече програми, имаме идеи и за нови програми през следващите години. За четвърта поредна година предложихме на децата летен курс по астрономия, който се оказа изключително вълнуващо преживяване, тъй като се посрещна с много голям интерес. Тази година отново имахме много желаещи да се включат в него“, посочи Хаджигенчева. По думите й традиционно силна в последните години е взаимната връзка и комуникация с колегите им от катедра „Астрономия“ в Софийския университет. През тази година те са гостували с публични презентации. „Основните участници в тях бяха студентите от магистърска програма по астрономия и популяризация на астрономията – теми, които са близо до нашата работа и са радваме, че стартира тази програма и ние може да дадем поле за изява на тези млади хора, като се надяваме голяма част от тях да поемат по този нелек път за популяризиране на астрономията“, каза още Хаджигенчева.\r\nНели ГЕРГЬОВСКА", "date": "2017.12.27", "title": "Марияна Хаджигенчева, Планетариум - Смолян: Изпращаме една успешна година, наситена с много и различни прояви"}
{"url": "http://www.focus-news.net/news/2017/12/27/2471307/komisar-tencho-tenev-sdvr-prez-izminaloto-denonoshtie-16-dushi-sa-hvanati-ot-patna-politsiya-da-shofirat-sled-upotreba-na-alkohol.html", "text": "През изминалото денонощие 16 души са хванати от „Пътна полиция“ да шофират след употреба на алкохол. Това каза за Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев. „Българите много пият. За миналия ден има 10 души, хванати да шофират след употреба на алкохол. Само за снощното дежурство имаме 6 души“, посочи началникът на „Пътна полиция“ в СДВР. По думите му през изминалото денонощие има 2 катастрофи на територията на столицата, вследствие на които има пострадали с контузни рани. „Няма нещо чрезвичайно“, допълни комисар Тенчо Тенев. \r\nДеница КИТАНОВА", "date": "2017.12.27", "title": "Комисар Тенчо Тенев, СДВР: През изминалото денонощие 16 души са хванати от „Пътна полиция“ да шофират след употреба на алкохол"}
{"url": "http://www.focus-news.net/news/2017/12/27/2471308/sky-news-snezhni-buri-ostaviha-bez-elektrichestvo-24-hilyadi-domakinstva-vav-velikobritaniya-izdadeni-sa-preduprezhdeniya-za-navodneniya.html", "text": "Снежните бури, които връхлетяха Обединеното кралство в нощта срещу сряда, оставиха без електричество 24 хил. домакинства и доведоха до затваряне на редица пътища и магистрали, предава британският телевизионен канал Sky News.\r\nТежка катастрофа на камион, причинена от усложнената зимна обстановка, стана причина за блокирането на магистрала М1 във всички платна. В резултат се образува километрова опашка от автомобили. Полицията препоръча на шофьорите да търсят алтернативни маршрути за придвижване, докато платната бъдат разчистени.\r\nМеждувременно  Агенцията по околната среда издаде 110 предупреждения за опасност от наводнения или за вече наводнени райони в страната, предимно в Югозападна и Централна Англия.\r\nПасажерите на летището в Бирмингам са предупредени, че снегът може засегне разписанието на полетите.Тереза Герова", "date": "2017.12.27", "title": "Sky News: Снежни бури оставиха без електричество 24 хиляди домакинства във Великобритания, издадени са предупреждения за наводнения"}
{"url": "http://www.focus-news.net/news/2017/12/27/2471309/blagoevgrad-zasileno-e-politseyskoto-prisastvie-po-patishtata-v-oblastta.html", "text": "Засилено е полицейското присъствие по пътищата в областта в последния почивен ден за Коледните празници. Това каза за Радио „Фокус“ – Пирин ст. инсп. Данаил Стоицов, началник „Пътна полиция“ – Благоевград. „Допълнителни полицейски патрули са изведени на автомагистрала „Струма“, главен път Е-79 и второкласен път – 19 Симитли – Гоце Делчев с цел предотвратяването на инциденти“, каза още ст. инсп. Стоицов. Той добави, че е създадена необходимата организация за справянето с по-интензивен трафик, какъвто се очаква в последния почивен ден след коледните празници. \r\nСт. инсп. Стоицов подчерта, че същата организация на движението ще бъде в сила и в петък, когато е последният работен ден преди новогодишните празници.\r\nЛивия НИНОВА", "date": "2017.12.27", "title": "Благоевград: Засилено е полицейското присъствие по пътищата в областта"}
{"url": "http://www.focus-news.net/news/2017/12/27/2471310/faz-v-navecherieto-na-pregovorite-za-golyama-koalitsiya-reytingat-na-gsdp-padna-pod-20-protsenta.html", "text": "Малко преди началото на преговорите със Съюза (ХДС/ХСС) за съставянето на нова голяма коалиция в Берлин рейтингът на Германската социалдемократическа партия (ГСДП) падна под 20%. Това показва проучване на телевизионните канали RTL/N-tv, цитирано от националния ежедневник Die Frankfurter Allgemeine Zeitung.\r\nСъгласно резултатите, публикувани в сряда, партията на Мартин Шулц може да разчита на подкрепата на 19 на сто от германските граждани – с един процент по-малко, в сравнение с последната подобна анкета, проведена миналата седмица. \r\nС един процент нагоре се вдига рейтингът на Християндемократическия съюз и на Християнсоциалния съюз. Воденият от канцлера Ангела Меркел политически блок може да разчита на подкрепата на 34% от германските граждани.\r\n„Зелени“ остават на ниво от 12%, „Алтернатива за Германия“ пада с един процент надолу до 12%. „Левица“ събира 10%, а Свободната демократическа партия (СвДП) – осем процента.Тереза Герова", "date": "2017.12.27", "title": "FAZ: В навечерието на преговорите за голяма коалиция – рейтингът на ГСДП падна под 20 процента"}
{"url": "http://www.focus-news.net/news/2017/12/27/2471311/pregled-na-mezhdunarodnite-novini-do-13-chasa-agentsiya-fokus.html", "text": "При сблъсък на круизен кораб с автомобилен надлез над Рейн в участъка на реката в близост до германския град Дуисбург са пострадали 25 души. \r\nСред ранените четирима са в тежко състояние, уточняват от редакцията. На борда на швейцарския плавателния съд, който се е движел към Нидерландия, са пътували 129 души от държавите от Бенелюкс (Белгия, Нидерландия и Люксембург). \r\nСлед инцидента в помощ на катастрофиралия плавателен съд се е притекъл друг кораб, на борда на който са качени пасажерите. Междувременно движението по магистрала А42 в участъка е било преустановено.\r\n*** Снежните бури, които връхлетяха Обединеното кралство в нощта срещу сряда, оставиха без електричество 24 хил. домакинства и доведоха до затваряне на редица пътища и магистрали.\r\nТежка катастрофа на камион, причинена от усложнената зимна обстановка, стана причина за блокирането на магистрала М1 във всички платна. В резултат се образува километрова опашка от автомобили. Полицията препоръча на шофьорите да търсят алтернативни маршрути за придвижване, докато платната бъдат разчистени.\r\nМеждувременно  Агенцията по околната среда издаде 110 предупреждения за опасност от наводнения или за вече наводнени райони в страната, предимно в Югозападна и Централна Англия.\r\nПасажерите на летището в Бирмингам са предупредени, че снегът може засегне разписанието на полетите.\r\n*** Малко преди началото на преговорите със Съюза (ХДС/ХСС) за съставянето на нова голяма коалиция в Берлин рейтингът на Германската социалдемократическа партия (ГСДП) падна под 20%. Това показва проучване на телевизионните канали RTL/N-tv.\r\nСъгласно резултатите, публикувани в сряда, партията на Мартин Шулц може да разчита на подкрепата на 19 на сто от германските граждани – с един процент по-малко, в сравнение с последната подобна анкета, проведена миналата седмица. \r\nС един процент нагоре се вдига рейтингът на Християндемократическия съюз и на Християнсоциалния съюз. Воденият от канцлера Ангела Меркел политически блок може да разчита на подкрепата на 34% от германските граждани.\r\n„Зелени“ остават на ниво от 12%, „Алтернатива за Германия“ пада с един процент надолу до 12%. „Левица“ събира 10%, а Свободната демократическа партия (СвДП) – осем процента.\r\n*** В сряда, 27 декември, ВМРО-ДПМНЕ ще вземе решение дали да се върне в македонския парламент.\r\nСлед срещата с министър-председателя Зоран Заев (СДМС), новият лидер на ВМРО-ДПМНЕ Християн Мицковски поясни, че двамата са разговаряли за редица актуални теми за страната, но не разкри допълнителни подробности. Мицковски допълни, че по-късно днес партията му ще заседава, след което ще бъде обявено решението за връщането в Събранието.\r\n*** Един човек е загинал, а други двама са ранени при стрелба в московския завод „Меншевик“. \r\nИнцидентът се е случил около девет часа (местно време) след свада. „Един от участниците в произшествието е нанесъл огнестрелна рана на своите опоненти, в резултат на което един мъж е починал от получената травма. Полицията предприема мерки за задържането на заподозрения за стрелбата“, се казва в съобщение от правоохранителните органи.\r\nСъщевременно властите опровергаха появилата се информация за заложническа ситуация в завода. Съгласно разпространените данни, в сутрешните часове на деня бившият собственик на завода е пристигнал на територията му и е влязъл в словесен конфликт с настоящото ръководство на предприятието. След ескалация на спора той е произвел няколко изстрела и е ранил един от охранителите на обекта. По-късно той е починал от раните си. Уточнява се, че предполагаемият извършител все още се намира на територията на завода и оказва активна съпротива на полицията при опита й да го задържи.\r\n*** На пръв поглед борбата срещу тероризма в Германия изглежда е насочена единствено към мъже, а представителките на нежния пол, за разлика от тях, остават на заден план. Но това впечатление  е измамно – Федералната служба за защита на Конституцията увери, че следи отблизо десетки предполагаеми ислямисти от женски пол.\r\n„В Северен Рейн-Вестфалия например съществува т.нар. сестринска мрежа от 40 жени“, уточни директорът на германското контраразузнаване Буркхард Фрайер. Съгласно думите му, тази мрежа предлага „пълна салафистка програма“ – от родителски грижи и готвене, до тълкуване на религиозните норми с цел разпалване на омраза срещу „неверниците“. Мрежата е особено активна в интернет пространството, подчерта Фрайер.\r\nПо данни на изданието от зоните на конфликт в Близкия изток в Германия са се завърнали около 50 жени, по-рано живели в условията на тоталния контрол на „Ислямска държава“. Властите на ФРГ имат най-големи опасения за майки и жени със социално влияние. Налице са страхове и за опасностите от радикализация на децата, живели в условията на терор. От гледна точка на германските власти, те може да израснат като ново поколение джихадисти.\r\n*** До този момент не е установена връзка с анголския спътник „Ангосат“, който бе изстрелян във вторник от космодрума „Байконур“.\r\n„Засега връзка със спътника „Ангосат“ няма, опитваме се да се справим със ситуацията“, разкри събеседникът на агенцията.\r\nКъм настоящия момент няма официално потвърждение на информацията.\r\n***", "date": "2017.12.27", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/27/2471312/sport-laura-zigemund-shte-propusne-uchastie-v-otkritoto-parvenstvo-na-avstraliya.html", "text": "Германската тенисистка Лаура Зигемунд ще пропусне Откритото първенство на Австралия заради контузия, съобщава вестник Das Rhenische Post. \r\n29-годишната германка, която към настоящия момент заема 69-то място в световната ранглиста, не е играла в турнир от месец май 2016 година насам, когато в среща от турнира в Нюрнберг скъса колянна връзка. В резултат се подложи на операция.\r\n Завръщането й бе планирано за началото на следващата, 2018 година, за турнира от „Големия шлем“ в Мелбърн, който ще се проведе в периода 15-28 януари.", "date": "2017.12.27", "title": "Спорт: Лаура Зигемунд ще пропусне участие в Откритото първенство на Австралия"}
{"url": "http://www.focus-news.net/news/2017/12/27/2471313/ignat-angelov-sayuz-na-zemedelskite-kooperatsii-svishtov-2017-godina-be-trudna-za-balgarskoto-zemedelie.html", "text": "2017 година бе трудна за българското земеделие. Това каза в интервю за Радио „Фокус” – Велико Търново Игнат Ангелов, председател на Регионалния съюз на земеделските кооперации „Дунав 2000” в Свищов. Той посочи, че през стопанската година е имало изключително много природни стихии, което е довело до загуби на продукция. Такива е имало и по време на жътвата през лятото, по време на прибирането на есенниците, както и по време на прибирането на реколтата от пролетните култури. \r\nИгнат Ангелов посочи, че земеделските кооперации в Свищовско са били заложели изключително високи добиви от пшеница и тези, които са извършили жътвата преди първото природно бедствие на 9 – 10 юли, са постигнали много добри резултати. „Пример ще дам с Козловец. Там отчетоха над 800 кг среден добив от пшеница, което е нещо непостигнато досега. От отделни блокове имат над 1000 кг пшеница. Средният добив за Регионалния съюз на кооперациите от общината е над 700 кг/дка. Това е изключително висок, стабилен доход от пшеницата. На тези обаче, които пострадаха от града и имаха пропаднали площи, добивите паднаха под 600 кг/дка. Но 700 кг/дка е едно добро постижение”, посочи Игнат Ангелов. Той припомни, че градушката е ударила и Плевен, Левски, Свищовско – село Червена, Караисен, Масларево и Бяла. След нея са отчетени големи поражения. „Кооперацията в Горна Студена 4 или 5 пъти беше бита от град и някой култури бяха на 100% унищожени, като рапицата и лозовия масив. Те нямат откъсната една чепка грозде от поражението на два пъти от градушка. Лозята там са ликвидирани и започва процес на изкореняване. Много жестоко пострадахме от тези стихийни бедствия”, подчерта Игнат Ангелов.\r\nНадежда КРЪСТЕВА", "date": "2017.12.27", "title": "Игнат Ангелов, Съюз на земеделските кооперации – Свищов: 2017 година бе трудна за българското земеделие"}
{"url": "http://www.focus-news.net/news/2017/12/27/2471314/press-24-makedoniya-saraevo-otnovo-e-pod-platna-magla-i-smog.html", "text": "Столицата на Босна и Херцеговина отново е покрита с гъста мъгла и смог, предава скопската електронна медия Press 24.\r\nПоради тежката мъгла отново се стигна до отмяна на излитащи и кацащи полети на международното летище в Сараево. От кадрите, които се появиха в социалните мрежи, се вижда, че мъглата напълно е обвила града. Тереза Герова", "date": "2017.12.27", "title": "Press 24 (Македония): Сараево отново е под плътна мъгла и смог"}
{"url": "http://www.focus-news.net/news/2017/12/27/2471315/nina-stavreva-kmet-na-kavarna-razvitieto-na-turizma-i-infrastrukturata-sa-sred-osnovnite-aspekti-v-rabotata-na-obshtinata-i-prez-2018-godina.html", "text": "Развитието на туризма и инфраструктурата са сред основните аспекти в работата на общинската администрация и през следващата година. Това заяви в интервю за Радио „Фокус” – Варна кметът на Каварна Нина Ставрева. „Продължава грижата за курортната зона, защото казахме, че развитието на туризма в Каварна ще бъде приоритет. Всъщност и през тази година положихме доста усилия, за да бъде променена визията на плажа. През следващата година залагаме 250 000 лева за облагородяване на този район. Така че, когато хората дойдат и стигнат до курортната зона в Каварна, да поискат да го направят отново и отново“, заяви Нина Ставрева. Тя допълни, че ще продължи работата по изграждане на водопровод в новия жилищен квартал на Каварна. Сгради на пет кметства ще бъдат ремонтирани. \r\nЖулиета НИКОЛОВА", "date": "2017.12.27", "title": "Нина Ставрева, кмет на Каварна: Развитието на туризма и инфраструктурата са сред основните аспекти в работата на Общината и през 2018 година"}
{"url": "http://www.focus-news.net/news/2017/12/27/2471316/pazardzhik-malkata-mariya-e-parvoto-bebe-rodeno-na-stefanov-den-v-oblastnata-bolnitsa.html", "text": "Момиченце е първото бебе, родено на Стефанов ден в родилното отделение на Областната болница в Пазарджик, съобщи за Радио „Фокус“ – Пазарджик дежурната акушерка. То тежи 3.200 кг и е с дължина 48 см. Кръстено е Мария. Майката е Ангелина Ангелова от Велинград и на 19 години. Това е трето дете в семейството. \r\nДо края на деня не се очаква да се родят други бебета.\r\nАлбена ЖИЛЕКОВА", "date": "2017.12.27", "title": "Пазарджик: Малката Мария е първото бебе, родено на Стефанов ден в Областната болница"}
{"url": "http://www.focus-news.net/news/2017/12/27/2471317/plovdiv-mitropolit-nikolay-shte-otsluzhi-panihida-v-pamet-na-zhertvite-na-patya-na-razklona-za-selo-zabardo.html", "text": "Пловдивският митрополит Николай ще отслужи панихида в памет на жертвите на пътя на разклона за село Забърдо на главен път Пловдив - Смолян. Това съобщиха за Радио „Фокус” – Пловдив от областната администрация. Ще бъде раздаден и курбан.\r\nСъбитието ще се състои утре, 28 декември, от 11.00 часа. На него ще присъстват областният управител Здравко Димитров и изпълнителният директор на Агенция „Пътна инфраструктура” инж. Дончо Атанасов.", "date": "2017.12.27", "title": "Пловдив: Митрополит Николай ще отслужи панихида в памет на жертвите на пътя на разклона за село Забърдо"}
{"url": "http://www.focus-news.net/news/2017/12/27/2471318/brigaden-general-yavor-mateev-dnes-otdavame-pochit-kam-chastitsa-ot-slavnata-istoriya-na-spetsialni-sili-koyato-e-chast-ot-golyamata-slavna-istoriya-na-balgarskata-armiya.html", "text": "Отдаваме почит към частица от славната история на „Специални сили“, която е част от голямата славна история на Българската армия. Това каза в интервю за Агенция „Фокус“ бригаден генерал Явор Матеев, командир на 68-ма бригада „Специални сили“, по повод навършването на 14 години от атентата в Кербала, при който загинаха петима български военнослужещи. „Днес отдадохме почит на един от загиналите - на офицерски кандидат Антон Петров. Той е служил в 68-ма бригада „Специални сили“. Утре предстои да отдадем почит и на друг наш военнослужещ, който загива в следствие на същия атентат - старши лейтенант Николай Саръев“, обясни той. „По традиция на тази дата през всички тези 14 години военнослужещи от силите за специални операции идват на мястото, където са тленните останки на офицерски кандидат Антон Петров в Русе. Със съответния военен скромен ритуал и панихида се отдава почит на делото и живота му. Това се прави съвместно със семейството, роднините и приятелите му, както и военно-патриотичните съюзи от Русе“, посочи бригаден генерал Матеев. „Можем само да се учим от историята. Можем да се учим от всички успехи и неуспехи, да извлечем поуки от участията на Българската армия зад граница“, коментира той. „Няма как да вървим напред, ако не знаем историята си, не я почитаме и не извличаме поука от нея. Само така можем да бъдем по-уверени в настоящето и да гледаме по-устремено в бъдещето“, заяви Явор Матеев. \r\nБиляна ИВАНОВА", "date": "2017.12.27", "title": "Бригаден генерал Явор Матеев: Днес отдаваме почит към частица от славната история на „Специални сили“, която е част от голямата славна история на Българската армия"}
{"url": "http://www.focus-news.net/news/2017/12/27/2471319/kyustendil-s-normalna-intenzivnost-e-dvizhenieto-po-patishtata-v-regiona.html", "text": "С нормална интензивност е движението по пътищата в региона. Това съобщиха за Радио „Фокус” – Кюстендил от Областната дирекция на МВР – Кюстендил. Към този час трафикът по автомагистрала „Струма” и път Е-79 е с нормална интензивност, няма образували се колони от автомобили или задръствания. Спокойно е движението в посока ГКПП „Гюешево” и по пътя Кюстендил – София. \r\nДо момента няма възникнали тежки пътни инциденти на територията на Област Кюстендил. По пътищата в региона има засилено полицейско присъствие.\r\nВенцеслав ИЛЧЕВ", "date": "2017.12.27", "title": "Кюстендил: С нормална интензивност е движението по пътищата в региона"}
{"url": "http://www.focus-news.net/news/2017/12/27/2471320/abc-news-metar-i-polovina-snyag-samo-za-dva-dni-grad-v-pensilvaniya-e-zatrupan-ot-prespi.html", "text": "Само в рамките на два дни град Ери в американския щат Пенсилвания бе затрупан от метър и половина сняг, а метеоролозите прогнозират рекордните превалявания да продължат и в сряда, 27 декември, предава телевизионният канал ABC News.\r\nВ града е обявено бедствено положение, а пътищата в района остават „опасни и непроходими“, алармираха местните власти. Гражданите са предупредени да не напускат домовете си, докато не отслабнат снеговалежите и стане възможно почистването на улиците. \r\nПолицията и Министерството на транспорта призовават хората да избягват пътуванията заради лошата видимост и влошаващи се условия.\r\nСнежната покривка, с която осъмнаха в Ери навръх Коледа, счупи рекорда за превалявания в града, регистриран в далечната 1956-та година. Тереза Герова", "date": "2017.12.27", "title": "ABC News: Метър и половина сняг само за два дни – град в Пенсилвания е затрупан от преспи"}
{"url": "http://www.focus-news.net/news/2017/12/27/2471321/interfaks-dvama-dushi-sa-napusnali-zavoda-menshevik-v-moskva-kadeto-be-otkrita-strelba.html", "text": "Двама души са изведени от завода „Меншевик“ в руската столица Москва, където в сутрешните часове на сряда бе произведена стрелба, а според някои медии се е стигнало и до заложническа ситуация, предава Интерфакс.\r\nВ резултат на инцидента, в който са замесени бившият собственик на завода и настоящото ръководство на предприятието, загина един човек – охранител на обекта. Първоначално бе съобщено и за двама ранени, но по-късно полицията съобщи, че не разполага с данни за пострадали. \r\nОпровергана бе и информацията за заложническа ситуация. Предполагаемият извършител все още се намира на територията на завода и оказва активна съпротива на полицията при опита й да го задържи. Преговорите продължават.Тереза Герова", "date": "2017.12.27", "title": "Интерфакс: Двама души са напуснали завода „Меншевик“ в Москва, където бе открита стрелба"}
{"url": "http://www.focus-news.net/news/2017/12/27/2471322/blagoevgrad-zasilva-se-trafikat-po-osnovnite-patni-arterii-v-oblastta-no-nyama-obrazuvali-se-koloni-ot-avtomobili-ili-zadrastvaniya.html", "text": "Засилва се трафикът по основните пътни артерии в област Благоевград, но няма данни за образували се колони от автомобили или задръствания. От Областно пътно управление – Благоевград съобщиха за Радио „Фокус” – Пирин, че за момента обстановката в региона е нормална. Традиционно най-натоварени са автомагистрала „Струма” и главен път Е-79 в посока София, както и пътен възел „Симитли”, където се събира целият поток от автомобили от Банско и от главен път Е-79. \r\nВ рамките на целият ден засилено е полицейското присъствие по пътищата в областта, като допълнителни полицейски патрули са изведени на автомагистрала „Струма”, главен път Е-79 и второкласен път – 19 Симитли – Гоце Делчев с цел предотвратяването на инциденти. \r\nРегионална дирекция „Пожарна безопасност и защита на населението” – Благоевград пък осъществява изнесени дежурства по най-натоварените пътни артерии в област Благоевград, едно такова място е полигонът край Благоевград. Водачите на товарни автомобили над 12 тона трябва да имат предвид, че 14.00 до 20.00 часа ще бъде ограничено преминаването им по автомагистрала „Струма” и главен път Е-79. Целта е да се осигури по-бързото и безпроблемно преминаване на леките автомобили.\r\nЛивия НИНОВА", "date": "2017.12.27", "title": "Благоевград: Засилва се трафикът по основните пътни артерии в областта, но няма образували се колони от автомобили или задръствания"}
{"url": "http://www.focus-news.net/news/2017/12/27/2471323/nina-stavreva-kmet-na-kavarna-obshtinata-ne-spira-da-raboti-v-polza-na-horata.html", "text": "Общината не спира да работи в полза на хората. Това заяви в интервю за Радио „Фокус” – Варна кметът на Каварна Нина Ставрева. Доверието на гражданите към общинската администрация е изключително важно, както и обратната връзка с хората, посочи Нина Ставрева. „Ще дам пример с отдел „Местни данъци и такси“, където през последните дни са получени множество благодарствени писма не само по официалната поща, но и чрез мейли и собственоръчно написани. Това е израз на благодарността за изключително доброто отношение към гражданите. И на моя екип казвам, че в поговорките има много мъдрости: каквото повикало, такова се обадило. И ако искаме хората да са доволни от онова, което правим и да имат отношение към нас, то ние сме длъжни в пъти да им го представим. Не спираме да работим в полза на хората, оказвайки им и помощ, и съдействие за техните проблеми. Иска ми се да имам една вълшебна пръчка и да разреша проблемите на всички хора, защото те са много, повярвайте ми. Винаги търсим как нещата да се случват и общо взето работата в общинската администрация е – няма начин да няма начин“, каза още Нина Ставрева. \r\nЖулиета НИКОЛОВА", "date": "2017.12.27", "title": "Нина Ставрева, кмет на Каварна: Общината не спира да работи в полза на хората"}
{"url": "http://www.focus-news.net/news/2017/12/27/2471324/inzh-georgi-parmakov-rd-pbzn-blagoevgrad-izneseni-dezhurstva-na-pozharnata-se-osashtestvyavat-po-nay-natovarenite-patni-arterii-v-oblastta.html", "text": "Изнесени дежурства на пожарната се осъществяват по най-натоварените пътни артерии в област Благоевград. Това каза за Радио „Фокус” – Пирин инж. Георги Пармаков, директор на Регионална дирекция „Пожарна безопасност и защита на населението” – Благоевград. По думите му това е традиционна практика, която се реализира от дирекцията. „Едно от местата, където изнасяме дежурство, е Полигонът край Благоевград, където и тази година има наш автомобил, който е в готовност за бърза реакция при възникването на инцидент“, каза още инж. Пармаков. Той добави, че по време на празничните дни Регионална дирекция „Пожарна безопасност и защита на населението“ – Благоевград осъществява непрекъснато 24-часово дежурство във всички структурни звена.\r\nЛивия НИНОВА", "date": "2017.12.27", "title": "Инж. Георги Пармаков, РД ПБЗН – Благоевград: Изнесени дежурства на пожарната се осъществяват по най-натоварените пътни артерии в областта"}
{"url": "http://www.focus-news.net/news/2017/12/27/2471325/sport-elena-vesnina-i-magdalena-ribarikova-se-otkazaha-ot-uchastie-v-turnira-v-brizbeyn.html", "text": "Руската тенисистка Елена Веснина и Магдалена Рибаркова от Словакия се отказаха от участие в турнира в австралийския град Бризбейн, който започва на 30 декември. Те ще бъдат заменени в основната схема от германката Татяна Мария и Катрин Белис от САЩ.\r\nДвете тенисистки, съответно на 18-та и 20-та позиция в световната ранглиста, не са изцяло възстановени от получени по-рано травми. Очаква се завръщането им на корта за Откритото първенство на Австралия, което ще се проведе в периода 15-28 януари в Мелбърн.", "date": "2017.12.27", "title": "Спорт: Елена Веснина и Магдалена Рибарикова се отказаха от участие в турнира в Бризбейн"}
{"url": "http://www.focus-news.net/news/2017/12/27/2471326/deutsche-welle-prez-2017-g-germanskata-politsiya-e-konfiskuvala-rekordno-kolichestvo-kokain.html", "text": "През настоящата година Федералната криминална служба на Германия е конфискувала рекордно количество кокаин, предава Deutsche Welle.\r\nСъгласно данните, представени от полицията, през 2017 г. са иззети общо 7,7 тона от наркотика. Властите обясняват „прекомерно високите“ нива с увеличеното производство в световен мащаб, което се дължи на усъвършенстване на производствения процес. \r\nСпоред Федералната криминална служба, през текущата година в световен мащаб ще бъде конфиксувано по-голямо количество кокаин, в сравнение с 2016 г., когато бяха иззети общо 552 тона от дрогата.Тереза Герова", "date": "2017.12.27", "title": "Deutsche Welle: През 2017 г. германската полиция е конфискувала рекордно количество кокаин"}
{"url": "http://www.focus-news.net/news/2017/12/27/2471327/zam-kmetat-na-plovdiv-stefan-stoyanov-seriozen-e-rastat-na-investitsiite-v-grada-prez-tazi-godina.html", "text": "Сериозен е ръстът на инвестициите в Пловдив през тази година. Това каза за Радио „Фокус”-Пловдив зам.-кметът Стефан Стоянов. ”Годината беше трудна със сигурност, имаше много предизвикателства и много проблеми. Но в крайна сметка имам общото усещане, че градът върви напред, икономиката върви напред”, коментира Стефан Стоянов. Той посочи като пример данните, че в Пловдив са отворени повече работни места, отколкото в цяла Северна България. \r\nПо думите на зам.-кмета на Пловдив постижението е сериозно. „Разбира се, това не е постижение само на администрацията, това е плод на общи усилия на икономиката, на частния сектор, на държавата, и то години назад. Но е добре, че имаме положителна тенденция и че нещата вървят – безработицата е много ниска тук”, заяви още Стоянов. Той увери, че тази тенденция ще се запази, дори вече ще се говори за бизнес с по-висока добавена стойност, а доходите ще се вдигат още повече. Според него има положителна тенденция, което значи че нещата се подобряват.\r\n”Няма икономическа логика в това заплатите да се удвоят за една година. Но пък за сметка на това имаме един от най-бързите ръстове на средните заплати в страната, което е много добре”, каза още Стефан Стоянов. Той коментира, че с навлизането на всеки нов инвеститор пазарът на труда се променя в положителна насока.\r\nЦветана ТОНЧЕВА", "date": "2017.12.27", "title": "Зам.-кметът на Пловдив Стефан Стоянов: Сериозен е ръстът на инвестициите в града през тази година"}
{"url": "http://www.focus-news.net/news/2017/12/27/2471328/brigaden-general-yavor-mateev-14-godini-sled-atentata-v-kerbala-neshtata-sa-mnogo-po-dobre-v-organizatsionen-aspekt-ima-kakvo-da-se-zhelae-za-ekipirovkata-i-snaryazhenieto.html", "text": "В организационен аспект нещата изглеждат много по-добре. Има още много какво да се желае по отношение на екипировката и снаряжението. Това каза в интервю за Агенция „Фокус“ бригаден генерал Явор Матеев, командир на 68-ма бригада „Специални сили“, по повод навършването на 14 години от атентата в Кербала, при който загинаха петима български военнослужещи. „През всички тези години, още от първите мисии на Българската армия и участието й в операции зад граница, нещата се подобряват, най-вече организационно. В организационен аспект категорично нещата са подобрени“, посочи той. „Длъжни сме да използваме най-добре това, с което разполага Българската армия, и с него да изпълняваме функционалните си задължения по възможно най-добрия начин“, заяви бригаден генерал Матеев. „Знаем по какъв начин се сформираха контингентите в началото. От много години вече отиват щатни формирования, които продължително време са се готвили за изпълнение на подобни задачи. Не се налага в екстремални условия да се доподготвяш и да изпълняваш някакви функционални задължения, които по същество не са твоите. В миналото беше така. Сега от много години това е коренно променено“, обясни Явор Матеев. \r\nБиляна ИВАНОВА", "date": "2017.12.27", "title": "Бригаден генерал Явор Матеев: 14 години след атентата в Кербала нещата са много по-добре в организационен аспект, има какво да се желае за екипировката и снаряжението"}
{"url": "http://www.focus-news.net/news/2017/12/27/2471329/kyustendil-politseyski-patrul-izvarshva-proverki-na-vodachite-v-posoka-gkpp-gyueshevo-predi-selo-zhilentsi.html", "text": "Полицейски патрул извършва проверки на водачите в посока ГКПП „Гюешево”, преди село Жиленци, съобщи слушател на Радио „Фокус” – Кюстендил. Полицейският патрул следи за спазване на скоростта за движение, извършват се и проверки. Друг полицейски патрул е позициониран на изхода на Кюстендил, в посока София, при бившия завод за кондензатори. Полицейският патрул е с радар. \r\nЗа спазване скоростта на движение следи и полицейски патрул преди Радомир, в посока София.\r\nВенцеслав ИЛЧЕВ", "date": "2017.12.27", "title": "Кюстендил: Полицейски патрул извършва проверки на водачите в посока ГКПП „Гюешево”, преди село Жиленци"}
{"url": "http://www.focus-news.net/news/2017/12/27/2471330/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "Броени дни преди настъпването на Новата 2018 година навсякъде тече трескава подготовка, както за самия празник, така и за отчитане на извършените дейности от различните институции за 2017 година. Освен за обобщение на свършеното през отминаващите вече месеци, именно сега е и времето, в което се набелязват целите и приоритетите за следващите 365 дни, както от всеки един от нас като човек, така и от всяка една фирма, кметство, министерство или пък друг вид институция. Каква бе за Община Симитли 2017 година, кои са най-значимите резултати, постигнати от общинското ръководство, и за основните набелязани цели за 2018 година ще попитаме кмета Апостол Апостолов в днешното издание на предаването на Радио „Фокус“ – Пирин „Симитли – минало, настояще и бъдеще“, което е последното за тази година. С него ще говорим и по други интересни теми, една от които е предстоящото юбилейно 15 издание на фестивала „Симитлия – древната земя на кукерите“. \r\nВ края на предаването няма да пропуснем да направим и обзор на по-важните събития и новини за Симитли и района от последните 7 дни, а също така ще Ви представим и някои предстоящи инициативи.", "date": "2017.12.27", "title": "Акценти в предаването „Симитли – минало, настояще и бъдеще“ на Радио „Фокус“ – Пирин"}
{"url": "http://www.focus-news.net/news/2017/12/27/2471331/brigaden-general-yavor-mateev-nay-golyamata-pouka-sled-atentata-v-kerbala-e-che-neprekasnato-tryabva-da-se-uchim-ot-uspehite-i-neuspehite-si.html", "text": "Най-голямата поука е, че непрекъснато трябва да се учим от успехите и неуспехите си. Да стъпваме на всичко, което сме научили днес, да взимаме предвид всичко, на което са ни научили тези преди нас. Това каза в интервю за Агенция „Фокус“ бригаден генерал Явор Матеев, командир на 68-ма бригада „Специални сили“ по повод навършването на 14 години от атентата в Кербала, при който загинаха петима български военнослужещи. „Ако не се учим непрекъснато, ако стоим на едно ниво, няма как успешно да изпълняваме задачите си. Виждате колко е променен светът днес. Той се променя с такива темпове, че не знаем дали утре ще бъде същият“, коментира той. „Най-важната поука е винаги да бъдем в крак с времето - в организационно и мисловно отношение, и като манталитет, знания, практически умения и визия. Ако не сме в крак със съвременните реалности, няма как успешно да изпълняваме задълженията си и максимално без загуби и инциденти да вървим напред“, заяви Явор Матеев. „Ще кажа и, че в една съвременна армия трябва да се влагат средства за личния състав. Това е най-голямото богатство на армията, а и на всяка държава, защото хората са най-голямото богатство. И в Българската армия, и в „Специални сили“ най-голямото богатство са хората“, посочи бригаден генерал Матеев. „Трябва да се влагат средства и в тях, но и в оборудване, снаряжение и условия за работа. Ако не взимаме предвид тези аспекти, трудно ще бъдем на равнището на съвременните предизвикателства и реалности, на които трябва да отговаряме ежедневно“, допълни той. \r\nБиляна ИВАНОВА", "date": "2017.12.27", "title": "Бригаден генерал Явор Матеев: Най-голямата поука след атентата в Кербала е, че непрекъснато трябва да се учим от успехите и неуспехите си"}
{"url": "http://www.focus-news.net/news/2017/12/27/2471332/blagoevgrad-zhitelite-na-bansko-i-okolnite-naseleni-mesta-otnovo-izlizat-na-protest-na-glaven-pat-e-79-kray-simitli-na-28-dekemvri-v-podkrepa-izgrazhdaneto-na-vtori-lift-v-grada.html", "text": "Жителите на Банско и околните населени места отново излизат на протест на главен път Е-79 край Симитли на 28 декември в подкрепа изграждането на втори лифт в курортния град. Това съобщи за Радио „Фокус“ – Пирин Димитър Русков, представител на сдружение „Бъдеще за Община Банско“, което е основния инициатор за провеждането на поредицата от протестни акции. Протестът ще започне в 10.00 часа на 28 декември, като се очаква да присъстват жителите на общините Симитли, Разлог, Кресна, Струмяни, Благоевград и други.\r\n„Надяваме се, че утре в Министерски съвет ще се глада точката, касаеща плана за управление на Национален парк „Пирин“ и изграждането на втори лифт в Банско. Освен това знаем, че в същия ден пред Министерски съвет ще се проведе протест от противниците на нашето искане, затова решихме, като ответен жест, да организираме пореден протест. С него искаме да заявим на правителството, че очакваме неговото решение“, каза още Русков. Той добави, че тази вечер или утре на място ще бъде взето решение от страна на протестиращите дали отново да бъде блокиран главен път Е-79, както се случи на предходния протест.„Фокус“ припомня:\r\nНа 13 декември жителите на Банско, водени от кмета Георги Икономов, както и кметовете на общините Разлог – Красимир Герчев, Симитли – Апостол Апостолов, Петрич – Димитър Бръчков, Сандански – Кирил Котев, Якоруда – Нуредин Кафелов и Струмяни – Емил Илиев, затвориха главен път Е-79 край Симитли. Движението към и от Гърция беше спряно за няколко минути от протестиращите, които бяха стотици. Протестът бе в отговор на исканията на природозащитниците да не се развива Ски зона Банско и да не се изграждат нови съоръжения в концесионния район. Протестиращите бяха подкрепени също от кметовете на Гоце Делчев, Белица и Гърмен, които бяха възпрепятствани да присъстват, но заявиха своята съпричастност. На място бяха и народните представители от Благоевградска област Александър Мацурев и Атанас Стоянов. С плакати и скандирания „Народът на Банско срещу зеления рекет”, „Българите срещу зелената мафия” и „Искаме бъдеще за децата си”, протестиращите заявиха своята категоричност „За” развитието на Банско и „Против” псевдоеколозите, които се намесват в регионалното развитие, без да успеят да представят нито един реален довод.\r\nЛивия НИНОВА", "date": "2017.12.27", "title": "Благоевград: Жителите на Банско и околните населени места отново излизат на протест на главен път Е-79 край Симитли на 28 декември в подкрепа изграждането на втори лифт в града"}
{"url": "http://www.focus-news.net/news/2017/12/27/2471333/inzh-deyan-ivanov-kmet-na-obshtina-beloslav-chrez-novite-investitsii-v-regiona-shte-badat-razkriti-mnogo-rabotni-mesta.html", "text": "Чрез новите инвестиции на територията на община Белослав ще бъдат разкрити много работни места. Това каза в интервю за Радио \"Фокус\" - Варна инж. Деян Иванов, кмет на Община Белослав. \"На нашата територия се стори най-големият завод за производство на олио в страната.  Ще бъдат разкрити около 150 работни места основен персонал. До една година трябва да стартира. Има кампания по набиране на персонал. Съдействаме на фирмата по всякакъв начин. Във всеки сектор има недостиг на кадри. Човешкият фактор вече стана основен показател за развитие на един бизнес. Да се надяваме повече хора от община Белослав да бъдат наети на работа в предприятието, за да останат да живеят тук\", допълни инж. Деян Иванов. Нови работни места ще бъдат разкрити и в ТЕЦ-а. \"Това са две крупни предприятия, които много ще намалят безработицата. Тя е средно годишно 3,6%\", отбеляза кметът. \r\nИнж. Деян Иванов каза още, че през следващата година общината ще кандидатства с проекти по Програмата за развитие на селските райони. \"Където се отвори възможност, кандидатстваме веднага. Обмисляме и по-мащабни проекти. Нека да има яснота и тогава ще ги коментираме\", добави кметът.\r\nМарияна ВАЛЕНТИНОВА", "date": "2017.12.27", "title": "Инж. Деян Иванов, кмет на Община Белослав: Чрез новите инвестиции в региона ще бъдат разкрити много работни места"}
{"url": "http://www.focus-news.net/news/2017/12/27/2471334/reuters-spored-redzhep-tayip-erdogan-siriya-ne-mozhe-da-bade-upravlyavana-poveche-ot-bashar-asad.html", "text": "Турският президент Реджеп Тайип Ердоган нарече своя сирийски колега Башар Асад терорист и допълни, че няма как мирният процес в страната му да продължи докато той стои начело, предава Reuters.\r\n„Асад със сигурност е терорист, който извършва държавен тероризъм“, заяви Ердоган по време на посещението си в Тунис. „Не може да се продължава с него. Как можем да приемем бъдещето със сирийски президент, който е избил близо милион от съгражданите си“, допълни той.  Виктор Турмаков", "date": "2017.12.27", "title": "Reuters: Според Реджеп Тайип Ердоган Сирия не може да бъде управлявана повече от Башар Асад"}
{"url": "http://www.focus-news.net/news/2017/12/27/2471335/cbs-edin-chovek-e-ranen-pri-sblasak-na-vlakove-v-metroto-na-nyu-york.html", "text": "Най-малко един човек е пострадал, след като два влака за поддръжка в метрото на Ню Йорк се сблъскват в тунела, свързващ кварталите „Манхатън“ и „Куинс“, предава  CBS.\r\n„Двата влака за поддръжка са се сблъскали в пет часа сутринта (местно време), но не са дерайлирали“, съобщава службата на нюйоркското метро. От там допълват, че един служител е закаран в болница и че няма прекъсвания на трафика.  Виктор Турмаков", "date": "2017.12.27", "title": "CBS: Един човек е ранен при сблъсък на влакове в метрото на Ню Йорк"}
{"url": "http://www.focus-news.net/news/2017/12/27/2471336/sofiya-vremenno-dvizhenieto-pri-km-43-na-avtomagistrala-trakiya-v-posoka-stolitsata-se-izvarshva-v-aktivnata-i-avariynata-lenta-poradi-remont-na-mantinela.html", "text": "Временно движението при км 43 на автомагистрала \"Тракия\" в посока София се извършва в активната и аварийната лента, поради ремонт на мантинела. Това съобщиха от пресцентъра на Агенция \"Пътна инфраструктура\".", "date": "2017.12.27", "title": "София: Временно движението при км 43 на автомагистрала \"Тракия\" в посока столицата се извършва в активната и аварийната лента, поради ремонт на мантинела"}
{"url": "http://www.focus-news.net/news/2017/12/27/2471337/politico-barak-obama-predupredi-che-sotsialnite-medii-ne-tryabva-da-se-izpolzvat-za-razdelenie-na-obshtestvoto.html", "text": "Бившият президент на САЩ Барак Обама заяви, че използването на социалните медии по зловреден начин може да доведе до „балканизиране на обществото“, предава  Politico.\r\nБившият президент заяви, че технологията трябва да се използва „по начин, който да позволи чуването на множество гласове, да позволи разнообразие на гледните точки, но да не води до балканизиране на обществото, а да позволява откриването на общото“. Според него „една от опасностите в интернет“ е, че хората често четат медии, „които подкрепят собствените им предразсъдъци“.\r\nОбама не назова лично настоящия президент на САЩ Доналд Тръмп, който е известен с честата си употреба на социалната мрежа „Туитър“.  Виктор Турмаков", "date": "2017.12.27", "title": "Politico: Барак Обама предупреди, че социалните медии не трябва да се използват за разделение на обществото"}
{"url": "http://www.focus-news.net/news/2017/12/27/2471338/mvr-granichiyat-politseyski-korab-obzor-uchastvashe-v-operatsiya-poseydon-rakovodena-ot-agentsiya-fronteks.html", "text": "Гранично-полицейският кораб „Обзор“ участваше в акция „Посейдон“ от 1 ноември до днес. Целта на операцията бе охрана на европейската югоизточна морска граница и подпомагане на гръцката брегова охрана. Това съобщиха от пресцентъра на МВР. През цялата мисия, освен патрулирането по външната морска граница и предотвратяването на нелегална миграция, са извършени и операции по спасяване на бедстващи хора. \r\nОбщо през този период граничните полицаи са спасили 19 бедстващи гумени лодки с 1041 души на борда. През този период граничните полицаи от „Обзор“ са подали сигнал за пет лодки, които са спрени в турските териториални води от турските власти. Последната операция бе на 24 декември - тогава екипажа на гранично полицейския кораб „Обзор“ е спасил две бедстващи лодки с 117 души общо на борда в района на остров  Лесбос, като 40 от нелегалните емигранти са били деца.", "date": "2017.12.27", "title": "МВР: Граничият полицейски кораб „Обзор“ участваше в операция „Посейдон“, ръководена от агенция „Фронтекс“"}
{"url": "http://www.focus-news.net/news/2017/12/27/2471339/sport-vsichki-obekti-za-svetovnoto-parvenstvo-prez-2018-g-shte-badat-predadeni-na-fifa-do-30-may.html", "text": "Вицепремиерът на Русия Виталий Мутко съобщи, че страната ще предаде на ФИФА всички обекти от Световното първенство по футбол до 30 май 2018 г. \r\nСветовното първенство ще се проведе между 14 юни и 15 юли 2018 г. в 11 града на Русия.   Виктор Турмаков", "date": "2017.12.27", "title": "Спорт: Всички обекти за Световното първенство през 2018 г. ще бъдат предадени на ФИФА до 30 май"}
{"url": "http://www.focus-news.net/news/2017/12/27/2471340/nsi-nad-225-hil-dushi-v-stranata-praznuvat-imen-den-na-stefanovden.html", "text": "Общо 225 635 души в страната празнуват именния си ден на 27 декември. Това сочи справка на сайта на Националния статистически институт (НСИ). 141 252 са мъжете, а 84 383 жените. Най-много от именниците носят името Стефан - 51 578, а 46 483 мъже у нас се казват Стоян. При дамите най-много от празнуващите днес са с името Таня - 22 652, следвани от Стоянка - 21 716.", "date": "2017.12.27", "title": "НСИ: Над 225 хил. души в страната празнуват имен ден на Стефановден"}
{"url": "http://www.focus-news.net/news/2017/12/27/2471341/veliko-tarnovo-zasilen-e-trafikat-po-osnovnite-patni-arterii-na-teritoriyata-v-oblastta.html", "text": "Засилен е трафикът по основните пътни артерии на територията на област Велико Търново в последния от поредицата почивни дни, предаде репортер на Радио „Фокус“ – Велико Търново. Натоварено е движението по главен път София – Варна, по направлението Велико Търново – Русе, както и през Прохода на Републиката. Засилено е полицейското присъствие по основните пътни участъци. Служителите на „Пътна полиция“ регулират движението по пътищата и осъществяват контрол над водачи с рисково поведение, свързано с неправилно изпреварване, забранени маневри и отнемане на предимство. Те следят за спазване на позволената скорост, за управление на автомобили с концентрация на алкохол в кръвта и/ или след употреба на наркотични вещества или техни аналози, както и за неправоспособни водачи.\r\nПътните настилки са сухи. Времето е слънчево. Температурата на въздуха е 13°. \r\nПо данни на Агенция „Пътна инфраструктура“ до 20.00 часа е ограничено движението на камиони над 12 тона по автомагистралите и най-натоварените пътища в страната. Целта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили. Тежкотоварният трафик ще бъде спрян и в последния работен ден за 2017 г. – 29 декември. Ограничението не важи при превоз на бързоразвалящи се хранителни продукти и товари на температурен режим, живи животни и опасни товари (ADR).\r\nНадежда КРЪСТЕВА", "date": "2017.12.27", "title": "Велико Търново: Засилен е трафикът по основните пътни артерии на територията в областта"}
{"url": "http://www.focus-news.net/news/2017/12/27/2471342/daily-sabah-v-irak-i-v-siriya-ostavat-po-malko-ot-1000-teroristi-ot-islyamska-darzhava.html", "text": "По данни на водената от САЩ международна коалиция, бореща се срещу „Ислямска държава“, в Ирак и в Сирия остават по-малко от 1000 нейни членове. Това е едва една трета от предишните изчисления от преди три седмици, пише   Daily Sabah.\r\n„Заради коалицията и демонстрираната компетентност на нашите партньори в Ирак и в Сирия се изчислява, че има по-малко от 1000 терористи от „Ислямска държава“, повечето от които са издирвани в пустинните региони на Източна Сирия и Западен Ирак“, съобщава водената от САЩ коалиция в официално свое заявление.\r\n„Можем да ви кажем, че работим с нашите партньори, за да ликвидираме или заловим всички оставащи терористи от „Ислямска държава“,  да разрушим нейните мрежи,  да предотвратим нейната повторна поява, както и да им попречим да избягат в съседните държави“, съобщава командването на коалицията. \r\nПо-рано основният съюзник на сирийския президент Башар Асад Русия съобщи, че основната битка срещу „Ислямска държава“ в Сирия е приключила. Външният министър Сергей Лавров заяви, че ключовата задача на Сирия е да разбие „Джебхат ан Нусра“.  Виктор Турмаков", "date": "2017.12.27", "title": "Daily Sabah: В Ирак и в Сирия остават по-малко от 1000 терористи от „Ислямска държава“"}
{"url": "http://www.focus-news.net/news/2017/12/27/2471343/sofiya-vazstanoveno-e-dvizhenieto-pri-km-43-na-avtomagistrala-trakiya-v-posoka-stolitsata.html", "text": "Възстановено е движението при км 43 на автомагистрала \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2017.12.27", "title": "София: Възстановено е движението при км 43 на автомагистрала \"Тракия\" в посока столицата"}
{"url": "http://www.focus-news.net/news/2017/12/27/2471344/pazardzhik-natovareno-e-dvizhenieto-po-patnite-otsechki-velingrad-varvara-i-dospat-batak-peshtera.html", "text": "Натоварено е движението по двете планински пътни отсечки в област Пазарджик - Велинград-Варвара и Доспат-Батак-Пещера, предаде репортер на Радио „Фокус“ – Пазарджик. Пътните настилки са сухи. Повече автомобили се движат в посока Пазарджик и Пещера. В дефилето има опасност от падащи камъни, като участъците са сигнализирани със съответните пътни знаци. Патрули на \"Пътна полиция\" са разположени на изхода на Велинград и на входа на село Звъничево.\r\nАлбена ЖИЛЕКОВА", "date": "2017.12.27", "title": "Пазарджик: Натоварено е движението по пътните отсечки Велинград-Варвара и Доспат-Батак-Пещера"}
{"url": "http://www.focus-news.net/news/2017/12/27/2471345/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от пресцентъра на ГД \"Гранична полиция\". Информацията е по данни към 13.00 часа.", "date": "2017.12.27", "title": "ГД \"Гранична полиция\": Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2017/12/27/2471346/ria-novosti-ankara-e-saglasuvala-napalno-s-moskva-pokupkata-na-raketnite-kompleksi-s-400.html", "text": "Турският министър на отбраната Нуретин Чанъклъ  съобщи, че Анкара и Москва са съгласували напълно договореността за покупката на четири дивизиона зенитен ракетен комплекс С-400, предава РИА Новости.\r\n„В същността си, въпросът се касае за кредитирането. Конкретно дали ще използваме кредит или ще купим комплексите със собствени средства“, заяви Чанъклъ. „Преобладава мнението, че ще използваме частичен кредит. Договореността, по която Турция ще закупи от Русия четирите дивизиона, е постигната напълно“, добави министърът.  Виктор Турмаков", "date": "2017.12.27", "title": "РИА Новости: Анкара е съгласувала напълно с Москва покупката на ракетните комплекси С-400"}
{"url": "http://www.focus-news.net/news/2017/12/27/2471347/ayatolah-ali-hameney-ronald-reygan-be-po-madar-i-po-mogasht-ot-donald-tramp.html", "text": "Върховният духовен лидер на Иран аятолах Али Хаменей разкритикува президента на САЩ Доналд Тръмп, сравнявайки го с бившия президент на страната Роналд Рейгън и добави, че страната му ще издържи всеки американски президент, пише The Hill.\r\n„Рейгън бе и по-мъдър, и по-могъщ от Тръмп. Те предприемат мерки срещу Иран, но къде е Рейгън и колко е мощна Ислямската република днес?“, написа Хаменей на профила с в социалната мрежа „Туитър“. „Правителството на САЩ изразходва неимоверни средства, за да всява раздор сред народа и отнема богатството на региона. По волята на Аллах ние ще отбележим прогрес. По волята на Аллах ние ще разочароваме САЩ на всяка арена“, допълни той. \r\nПо-рано Тръмп заяви, че постигнатото от неговия предшественик Барак Обама ядрено споразумение с Иран е „срамота“.  Виктор Турмаков", "date": "2017.12.27", "title": "Аятолах Али Хаменей: Роналд Рейгън бе по-мъдър и по-могъщ от Доналд Тръмп"}
{"url": "http://www.focus-news.net/news/2017/12/27/2471348/pazardzhik-kontsert-s-uchastieto-na-rok-grupa-rocka-rolla-i-stefan-stoilov-shte-se-provede-v-grada.html", "text": "Празничен концерт с участието на рок-група Rocka Rolla и Стефан Стоилов ще се проведе в Пазарджик, съобщиха за Радио „Фокус“ – Пазарджик организаторите на проявата. Концертът ще бъде на пл. „Константин Величков“ и ще започне в 17:00 ч. Освен на рок музиката, гостите на базара ще могат да се насладят и на хубаво греяно вино, тъмна бира и мезета.", "date": "2017.12.27", "title": "Пазарджик: Концерт с участието на рок-група Rocka Rolla и Стефан Стоилов ще се проведе в града"}
{"url": "http://www.focus-news.net/news/2017/12/27/2471349/sport-atletiko-madrid-e-gotov-da-prodade-yanik-fereyro-karasko.html", "text": "Старшият треньор на Атлетико Мадрид Диего Симеоне взе решение да се раздели с крилото Яник Ферейро Караско. \r\n24-годишният белгиец иска да напусне отбора, за да получи повече игрова практика.  Байерн Мюнхен проявява интерес към Ферейро Караско.  Виктор Турмаков", "date": "2017.12.27", "title": "Спорт: Атлетико Мадрид е готов да продаде Яник Ферейро Караско"}
{"url": "http://www.focus-news.net/news/2017/12/27/2471350/kyustendil-obshtinata-prodalzhava-rabotata-po-vsichkite-si-proekti-s-finansirane-po-operativna-programa-regioni-v-rastezh.html", "text": "Община Кюстендил продължава работата по всичките си проекти с финансиране по Оперативна програма „Региони в растеж”. Това каза пред Радио „Фокус” – Кюстендил инж. Росица Плачкова, зам.-кмет на Общината. По думите й се работи по всички проекти, за които до момента има подписани договори за безвъзмездна финансова помощ. \r\nПредвидените дейности са в различен етап на изпълнение. „При проектите по „Образователна инфраструктура” обектите физически са завършени, съставени са и констативни актове, част от тях са въведени и в експлоатация, за другите два обекта предстои въвеждане”, посочи Росица Плачкова. Според нея в момента продължава изпълнението и на проектите за „Парк галерията”, по направление \"Градска среда\", както и за обновяване на сградите на Община Кюстендил и на Областната дирекция на МВР.\r\nВенцеслав ИЛЧЕВ", "date": "2017.12.27", "title": "Кюстендил: Общината продължава работата по всичките си проекти с финансиране по Оперативна програма „Региони в растеж”"}
{"url": "http://www.focus-news.net/news/2017/12/27/2471351/afp-opozitsiyata-v-honduras-iska-anulirane-na-preizbiraneto-na-prezidenta.html", "text": "Опозицията в Хондурас е пуснала иск към ЦИК на страната с искане преизбирането на президента Хуан Орландо Ернандез да бъде анулирано, защото изборите са били фалшифицирани, предава  AFP.\r\nЦИК на страната обяви Ернандез за победител на изборите от 26 ноември, побеждавайки с малка преднина кандидата на лявата опозиция Салвадор Насрала. Виктор Турмаков", "date": "2017.12.27", "title": "AFP: Опозицията в Хондурас иска анулиране на преизбирането на президента"}
{"url": "http://www.focus-news.net/news/2017/12/27/2471352/obshtina-svishtov-voenno-formirovanie-28880-belene-obyavyava-konkurs-za-popalvane-na-vakantni-voynishki-dlazhnosti.html", "text": "Със заповед на министъра на отбраната на Република България е разкрита процедура по обявяване на войнишки длъжности за приемане на военна служба във военно формирование 28880 – Белене на лица, завършили граждански, средни или висши училища в страната и чужбина. Това съобщиха от Община Свищов. Обявените вакантни длъжности са 20.      \r\nЖелаещите да кандидатстват следва да подадат заявление до командира на военно формирование 28880 – Белене чрез структурите на Централното военно окръжие до 2 февруари 2018 година.\r\nДопълнителна информация относно конкурса, обявените вакантни длъжности във военно формирование 28880 – Белене, реда и начина за подаване на необходимите документи, могат да бъдат получени на телефон (0658) 32711 /вътр. 65810/ или на интернет страницата на Министерството на отбраната – www.mod.bg.", "date": "2017.12.27", "title": "Община Свищов: Военно формирование 28880 – Белене обявява конкурс за попълване на вакантни войнишки длъжности"}
{"url": "http://www.focus-news.net/news/2017/12/27/2471353/reuters-ukrayna-i-proruskite-buntovnitsi-izvarshvat-obmen-na-plennitsi.html", "text": "Правителствените сили на Украйна и проруските бунтовници в източната част на страната  започват мащабна размяна на пленници, предава  Reuters.\r\nРазмяната е най-голямата откакто започната събитията в Източна Украйна. Според условията ѝ Киев ще предаде повече от 300 затворници на бунтовниците и ще получи 74 пленници срещу тях.  Виктор Турмаков", "date": "2017.12.27", "title": "Reuters: Украйна и проруските бунтовници извършват обмен на пленници"}
{"url": "http://www.focus-news.net/news/2017/12/27/2471354/kyustendil-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма” и път Е-79 в област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. По думите му пътищата в областта са проходими при зимни условия, а пътните настилки са предимно сухи. Към този момент трафикът в посока ГКПП „Гюешево” е с нормална интензивност, като преминаването през пункта става без забавяне. \r\nЗасилен е контролът от страна на полицията по пътищата в региона. Проверяват се водачите на моторни превозни средства за употреба на алкохол, наркотични и упойващи вещества, наличие на застраховка „Гражданска отговорност“ и правоспособност.\r\nВенцеслав ИЛЧЕВ", "date": "2017.12.27", "title": "Кюстендил: Интензивен е трафикът по автомагистрала „Струма” и главен път Е-79 в областта"}
{"url": "http://www.focus-news.net/news/2017/12/27/2471355/the-financial-times-karlsberg-shte-izpolzva-izkustven-intelekt-za-da-sazdava-novi-vidove-bira.html", "text": "Пивоварната компания „Карлсберг“ ще инвестира милиони евро в изкуствен интелект, който да идентифицира ароматите и вкусовете на бирата. Датската компания си сътрудничи с „Майкрософт“ и с два университета с цел да използва сензори и изкуствен интелект, който да разработва нови видове бира и да подобрява контрола над качеството, пише  The Financial Times.\r\n„Това ще бъде извънредно ползотворно за нас. Ще намалим времето и цената за развитието на нови бири, особено  за иновативните с нови вкусове“, смята Йохан Фьорстер, директор на лабораторията на „Карлсберг“ за маята и ферментацията.  Той допълни, че сензорите ще дават бърз отговор за качеството на питието и че те ще имат приложение и в изследването на храните, лекарствата и околната среда. Според него употребата на изкуствен интелект и сензори ще позволи да се намали с 30% типичният цикъл за създаване на нова бира, който отнема между осем и 24 месеца. \r\nВ момента пивоварите зависят от хора, за да изпитват вкусовете и ароматите, което може да отнеме часова за всяка една тестирана течност.  Виктор Турмаков", "date": "2017.12.27", "title": "The Financial Times: „Карлсберг“ ще използва изкуствен интелект, за да създава нови видове бира"}
{"url": "http://www.focus-news.net/news/2017/12/27/2471357/euobserver-ispanskata-politsiya-zapochva-izteglyane-ot-kataluniya.html", "text": "Испанското правителство започна изтеглянето на няколко хиляди полицейски служители от Каталуния, предава  EUObserver.\r\nПолицията бе разположена в региона след референдума за независимостта му. Безизходицата в отношенията между Барселона и Мадрид продължава след като миналата седмица на парламентарните избори в региона партиите, които искат независимост, получиха най-много депутати.  Виктор Турмаков", "date": "2017.12.27", "title": "EUObserver: Испанската полиция започва изтегляне от Каталуния"}
{"url": "http://www.focus-news.net/news/2017/12/27/2471358/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-oblastta-na-mesta-se-obrazuvat-koloni-ot-avtomobili-no-nyama-zadrastvaniya.html", "text": "Интензивно е движението по автомагистрала „Струма“ и главен път Е-79 в област Благоевград, на места се образуват колони от автомобили, но няма задръствания, предаде репортер на Радио „Фокус“ – Пирин. Най-натоварен към момента е трафикът в района на пътен възел „Симитли“, където са събират автомобилните потоци от Банско и от главен път Е-79. \r\nОт Областно пътно управление – Благоевград съобщиха, че въпреки интензивния трафик през деня няма регистрирани тежки пътни инциденти в региона. Полицейското присъствие остава засилено, като допълнителни патрули са позиционирани на автомагистрала „Струма“, главен път Е-79 и второкласен път 19. Регионална дирекция „Пожарна безопасност и защита на населението“ – Благоевград дава изнесени дежурства по най-натоварените пътни направления. \r\nДо 20.00 часа остава в сила ограничението за движение на МПС с тегло над 12 тона по автомагистрала „Струма“ и главен път Е-79. Целта е да се осигури по-безпроблемното движение на леките автомобили в последния почивен ден от коледните празници. Пътните настилки са предимно сухи, само на места е възможно да са мокри, но обработени срещу заледяване.\r\nЛивия НИНОВА", "date": "2017.12.27", "title": "Благоевград: Интензивно е движението по автомагистрала „Струма“ и главен път Е-79 в областта, на места се образуват колони от автомобили, но няма задръствания"}
{"url": "http://www.focus-news.net/news/2017/12/27/2471359/bivshiyat-poslanik-na-sasht-v-rusiya-vliyanieto-na-sasht-zalyazva.html", "text": "Бившият посланик на САЩ в Русия Томас Пикеринг заяви, че влиянието на страната му по света залязва и че тя се сблъсква с редица въпроси по целия свят, пише The Hill.\r\n„Смятам, че в очите на хората по света ние залязваме“, заяви Пикеринг. „Това не е нещо, от което САЩ се нуждаят или искат при воденето на международната общност“, допълни той. \r\nПо-рано президентът на САЩ Доналд Тръмп представи своята стратегия за национална сигурност. „Нация, която не защитава просперитета си у дома, не може да си защитава интересите навън“, смята държавният глава.  Виктор Турмаков", "date": "2017.12.27", "title": "Бившият посланик на САЩ в Русия: Влиянието на САЩ залязва"}
{"url": "http://www.focus-news.net/news/2017/12/27/2471360/kyustendil-mezhdu-50-i-100-leva-sa-predimno-tsenite-na-novogodishnite-kuverti-v-grada.html", "text": "Между 50 и 100 лева са предимно цените на новогодишните куверти в Кюстендил, установи репортерска проверка на Радио „Фокус” – Кюстендил. В цената обикновено са включени вечеря с чаша вино и шампанско, а останалите поръчки се заплащат допълнително. Заведенията залагат на оркестър и дисководещ, както и на празнична томбола с награди, също включени в куверта. Не са малко и заведенията, които ще работят на свободна консумация, без предварително резервирани места. \r\nДвата най-големи хотела в Кюстендил също са обявили своите новогодишни оферти. Едната оферта включва две нощувки със закуски и празнична вечеря – за 320 лв. Другата оферта също е за две нощувки, закуска,  празнична вечеря с развлекателна програма и фойерверк шоу в новогодишната нощ, както и новогодишен брънч с фреш бар и богато меню. Цената е 900 лв. Двете оферти предлагат ползване на СПА услуги, басейни с минерална вода, фитнес зали, паркинг и интернет достъп.\r\nВенцеслав ИЛЧЕВ", "date": "2017.12.27", "title": "Кюстендил: Между 50 и 100 лева са предимно цените на новогодишните куверти в града"}
{"url": "http://www.focus-news.net/news/2017/12/27/2471361/inzh-daniel-panov-kmet-na-veliko-tarnovo-s-13-turisticheski-rast-prez-2017-g-gradat-se-utvarzhdava-kato-kulturna-i-duhovna-stolitsa-na-balgariya-i-yugoiztochna-evropa.html", "text": "Велико Търново продължава да се утвърждава като културна и духовна столица на България и Югоизточна Европа, с туристически ръст от около 13 % през 2017 г. Това каза в интервю за предаването „Царевград Търнов – славата и величието на България“ на Радио „Фокус“ кметът на Велико Търново Даниел Панов. Той подчерта, че градът става все по-популярен, не само на национално ниво, но и в световен мащаб. \r\n„Успехите на туризма се дължат най-вече на постоянството на администрацията, Общинската агенция по туризъм, хотелиерите и на всички, които са ангажирани с обслужването на туристическия поток във Велико Търново. Голямо значение има и богатият културен календар на Общината, както и новите обекти, които се стараем всяка година да създаваме, защото всеки един новосъздаден обект увеличава престоя на туристите“, уточни кметът на старопрестолния град. \r\nИнж. Даниел Панов подчерта, че най-новата атракция на Велико Търново е паркът в подножието на Балдуиновата кула на крепостта Царевец с емблематични за България сгради в умален мащаб, а като най-посещавани събития от културния календар на Общината той посочи фестивала „Сцена на вековете“, както и Международния фолклорен фестивал. Панов коментира и полученото от него отличие за 2017 г.  – Кмет на годината. „Аз приемам тази награда като сериозен ангажимент към работата ми за Община Велико Търново, към моите съграждани, към общинската администрация, а и към всички 265 български общини и колегите - кметове, с които работя като председател на Управителния съвет на Националното сдружение на общините, което е най-голямата неправителствена организация, работеща за проблемите в местната власт. Изпълнителната власт започна да обръща голямо внимание на местната, тъй като именно кметовете, с администрацията и екипите си, са най-близо до гражданите и превръщат общините в места с по-добри условия за живот, инвестиции и туризъм“, каза още инж. Даниел Панов.", "date": "2017.12.27", "title": "Инж. Даниел Панов, кмет на Велико Търново: С 13% туристически ръст през 2017 г., градът се утвърждава като културна и духовна столица на България и Югоизточна Европа"}
{"url": "http://www.focus-news.net/news/2017/12/27/2471362/pazardzhik-natovareno-e-dvizhenieto-po-patya-za-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Пътните настилки са сухи. Патрул на \"Пътна полиция\" е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2017.12.27", "title": "Пазарджик: Натоварено е движението по пътя за Пловдив"}
{"url": "http://www.focus-news.net/news/2017/12/27/2471363/politico-izraelski-ministar-predlozhi-stantsiya-ot-erusalimskoto-metro-da-poluchi-imeto-donald-tramp.html", "text": "Израелският министър на транспорта Израел Кац предложи спирка от метрото в Ерусалим да бъде наречена на името на президента на САЩ Доналд Тръмп, предава  Politico.\r\nСпоред него това ще бъде „ знак на признание на смелото и историческо решение да признае Ерусалим за столица на Израел“. Министърът е убеден, че предложението му да се изгради метро между Ерусалим и Тел Авив ще получи подкрепа. \r\nПо-рано Тръмп обяви, че САЩ ще признае Ерусалим за столица на Израел.  Виктор Турмаков", "date": "2017.12.27", "title": "Politico: Израелски министър предложи станция от ерусалимското метро да получи името Доналд Тръмп"}
{"url": "http://www.focus-news.net/news/2017/12/27/2471365/ak.html", "text": "Температурите са в интервала от + 3° до + 16°. Времето над страната е предимно ясно. Слаб вятър духа в областите Бургас и Смолян. Това съобщиха от пресцентъра на Агенция „Пътна инфраструктура”. Пътните настилки в по-голямата част от страната са сухи, на места – мокри, а по усойните и планински райони – частично заледени и обработени.\r\nНамалена видимост поради мъгла:\r\n- до 50 м на АМ „Тракия“ в района на Карнобат /обл. Бургас/, Пазарджик и Пловдив.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.27", "title": "Актуална пътна обстановка към 17:30 часа"}
{"url": "http://www.focus-news.net/news/2017/12/27/2471366/sport-predstaveni-sa-medalite-i-talismanite-na-zimnite-olimpiyski-igri-v-pyonchan.html", "text": "В Южна Корея представиха официално медалите за Зимните олимпийски игри през 2018  г., които ще се проведат в град Пьончан. \r\nЗаедно с медалите са представени и талисманите на игрите – тигърът Сухоран и мечката Пандаби.\r\nОлимпийските игри ще се проведат между 9 и 25 февруари.  Виктор Турмаков", "date": "2017.12.27", "title": "Спорт: Представени са медалите и талисманите на Зимните олимпийски игри в Пьончан"}
{"url": "http://www.focus-news.net/news/2017/12/27/2471367/veliko-tarnovo-trafikat-po-osnovnite-patni-arterii-v-oblastta-prodalzhava-da-e-zasilen.html", "text": "Трафикът по основните пътни артерии на територията на област Велико Търново продължава да е засилен, предаде репортер на Радио „Фокус” – Велико Търново. Пътните настилки са сухи. Времето е ясно. Температурата на въздуха е 12°. Остава засилено полицейското присъствие на най-важните пътни участъци.\r\nПроходът на Републиката е отворен за всички моторни превозни средства. Не се допуска преминаване на товарни автомобили над 10 тона през прохода Твърдица – Елена.\r\nДвижението в участък от път  Самоводене – Ресен е ограничено поради изпълнение на ремонтни работи. Обходният маршрут е Самоводене –  път ІІІ-3031  до с. Хотница, с. Хотница – с. Ресен и обратно. Организацията на движение ще е в сила до 5 януари.\r\nОстава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 20 декември. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик.\r\nНадежда КРЪСТЕВА", "date": "2017.12.27", "title": "Велико Търново: Трафикът по основните пътни артерии в областта продължава да е засилен"}
{"url": "http://www.focus-news.net/news/2017/12/27/2471368/pregled-na-mezhdunarodnite-novini-do-18-chasa-agentsiya-fokus.html", "text": "Бившият президент на САЩ Барак Обама заяви, че използването на социалните медии по зловреден начин може да доведе до „балканизиране на обществото“.\r\nБившият президент заяви, че технологията трябва да се използва „по начин, който да позволи чуването на множество гласове, да позволи разнообразие на гледните точки, но да не води до балканизиране на обществото, а да позволява откриването на общото“. Според него „една от опасностите в интернет“ е, че хората често четат медии, „които подкрепят собствените им предразсъдъци“.\r\nОбама не назова лично настоящия президент на САЩ Доналд Тръмп, който е известен с честата си употреба на социалната мрежа „Туитър“. \r\n*** По данни на водената от САЩ международна коалиция, бореща се срещу „Ислямска държава“, в Ирак и в Сирия остават по-малко от 1000 нейни членове. Това е едва една трета от предишните изчисления от преди три седмици.\r\n„Заради коалицията и демонстрираната компетентност на нашите партньори в Ирак и в Сирия се изчислява, че има по-малко от 1000 терористи от „Ислямска държава“, повечето от които са издирвани в пустинните региони на Източна Сирия и Западен Ирак“, съобщава водената от САЩ коалиция в официално свое заявление.\r\n„Можем да ви кажем, че работим с нашите партньори, за да ликвидираме или заловим всички оставащи терористи от „Ислямска държава“,  да разрушим нейните мрежи,  да предотвратим нейната повторна поява, както и да им попречим да избягат в съседните държави“, съобщава командването на коалицията. \r\nПо-рано основният съюзник на сирийския президент Башар Асад Русия съобщи, че основната битка срещу „Ислямска държава“ в Сирия е приключила. Външният министър Сергей Лавров заяви, че ключовата задача на Сирия е да разбие „Джебхат ан Нусра“. \r\n*** Правителствените сили на Украйна и проруските бунтовници в източната част на страната  започват мащабна размяна на пленници.\r\nРазмяната е най-голямата откакто започната събитията в Източна Украйна. Според условията ѝ Киев ще предаде повече от 300 затворници на бунтовниците и ще получи 74 пленници срещу тях. \r\n*** Двама души са изведени от завода „Меншевик“ в руската столица Москва, където в сутрешните часове на сряда бе произведена стрелба, а според някои медии се е стигнало и до заложническа ситуация, предава Интерфакс.\r\nВ резултат на инцидента, в който са замесени бившият собственик на завода и настоящото ръководство на предприятието, загина един човек – охранител на обекта. Първоначално бе съобщено и за двама ранени, но по-късно полицията съобщи, че не разполага с данни за пострадали. \r\nОпровергана бе и информацията за заложническа ситуация. Предполагаемият извършител все още се намира на територията на завода и оказва активна съпротива на полицията при опита й да го задържи. Преговорите продължават.\r\n***  Опозицията в Хондурас е пуснала иск към ЦИК на страната с искане преизбирането на президента Хуан Орландо Ернандез да бъде анулирано, защото изборите са били фалшифицирани.\r\nЦИК на страната обяви Ернандез за победител на изборите от 26 ноември, побеждавайки с малка преднина кандидата на лявата опозиция Салвадор Насрала.\r\n***", "date": "2017.12.27", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/12/27/2471369/plovdiv-magla-ima-po-porechiyata-na-rekite-v-oblastta-patishtata-sa-normalno-prohodimi-ne-se-zabelyazva-natovaren-trafik.html", "text": "Лека мъгла има по поречията на реките в Пловдивска област. Това съобщи за Радио „Фокус“ – Пловдив дежурен служител в Областното пътно управление. Пътищата са нормално проходими, не се забелязва натоварен трафик. В планинските райони в областта пътищата са заледени, но обработени. \r\nОпасност от свличища има по пътя Бачково-Нареченски бани, Югово-Лъки, Смолян-Кричим-Стамболийски и Кричим-Девин. Забранено е движението за камиони над 12 тона през прохода Троян-Кърнаре, както и по пътя Югово – Лъки – Здравец. Ограничението е валидно до 31 март 2018 година. Все още е ограничено и преминаването на камиони, по-високи от 4 метра през тунелите по пътя Асеновград-Нареченски бани. Обходният маршрут е през пътя Кричим-Девин. В Пловдив движението се осъществява нормално, няма задръствания.\r\nЦветана ТОНЧЕВА", "date": "2017.12.27", "title": "Пловдив: Мъгла има по поречията на реките в областта, пътищата са нормално проходими, не се забелязва натоварен трафик"}
{"url": "http://www.focus-news.net/news/2017/12/27/2471370/ilko-dimitrov-zamestnik-ministar-na-otbranata-ot-2003g-do-2005g-nadyavam-se-che-balgariya-si-e-vzela-pouka-ot-tragediyata-v-kerbala-predi-14-godini.html", "text": "Надявам се, че България си е взела поука от тази трагедия. Това каза за Агенция „Фокус“ Илко Димитров, заместник-министър на отбраната в периода от 2003 до 2005 година, във връзка с от атентата в Кербала от преди 14 години, при който загинаха петима български военнослужещи. „Спомням си, че в този ден замествах министър Свинаров и бях уведомен за атентат. Дълго време не се знаеше къде какво се е случило. Това беше голяма трагедия“, разказа Илко Димитров. „От друга страна такива трагедии се случват. Важното е да се избистри и да стане ясно какво се е случило, за да се вземат поуки. Всяка стъпка в процеса на военно обучение и на изпращане на военнослужещи зад граница трябва да се проследи в реална обстановка, така че да се видят слабите места и да се отстранят. В този процес трябва да бъдат включени всички, независимо дали са тук в България или извън границите“, коментира той. По думите му е имало комплекс от причини, които са довели до този трагичен инцидент и е трудно те да бъдат посочени. „Въпросът е, че отговорност имат всички по веригата – и цивилни, и военни. Това трябва да се отбележи и да се направи такъв алгоритъм на обучение и на изпращане зад граница, че да се занули възможността да се случват подобни инциденти“, допълни Илко Димитров. „Отново изразявам съболезнования към близките на загиналите“, заяви той.", "date": "2017.12.27", "title": "Илко Димитров (заместник-министър на отбраната от 2003г. до 2005г.): Надявам се, че България си е взела поука от трагедията в Кербала преди 14 години"}
{"url": "http://www.focus-news.net/news/2017/12/27/2471371/daniel-panov-kmet-na-veliko-tarnovo-aktsentat-prez-2018-g-v-obshtinata-shte-bade-postaven-varhu-blagoto-na-grazhdanite-i-razvitieto-na-kulturniya-oblik-za-da-prodalzhavame-da-privlichame-turisti.html", "text": "Акцентът през 2018 г. в Община Велико Търново ще бъде поставен върху благото на гражданите и развитието на културния облик, за да може Старата столица да продължава да привлича туристи. Това каза в интервю за предаването „Царевград Търнов – славата и величието на България“ на Радио „Фокус“ кметът на Велико Търново инж. Даниел Панов, като очерта основните насоки, в които Общината планира да работи през наближаващата година. Сред приоритетите за Велико Търново кметът посочи въпроса за земите, за които има наложен мораториум, възпрепятстващ желанието за инвестиции и създаване на нови работни в някои райони и общини. По думите му друг основен проблем, с който местната власт планира да се бори, е несъответствието на заплатите на служителите в общинската администрация с длъжността им. Според Панов държавната и общинската администрация не трябва да се делят, а да бъдат поставени под един знаменател. \r\n„Културата и туризмът, мисля, че трябва да бъдат отделна тема, по отношение на която да се обърне особено внимание на конкретни неща, които трябва да се свършат, и от страна на общините, и от страна на Министерството на културата. Но в момента Министерство на културата работи в изключителен синхрон с местната власт. Що се касае до туристическите перспективи, които ще продължим да развиваме в старата българска столица Велико Търново, като център на културния туризъм, това са нови реставрации и археологически проучвания, които ще се правят. Ще търсим финансиране по Програма „Региони в растеж“, която следващата година ще бъде отворена. Също така искаме мултимедийният посетителки център „Царевград Търнов“ да бъде  надграден с още 2 етажа, обогатени с историята, бита, културата и занаятите от Средновековието. Имаме проекти, които са за реконструкция на музеи, имаме и инвестиционен интерес към проекта, който към момента е на идейна фаза – за лифт Велико Търново-Арбанаси“, уточни кметът на Велико Търново. \r\nИнж. Даниел Панов завърши с това, че жителите на града ще могат и през 2018 г. да се гордеят, че Велико Търново става по-добро място за живеене. Той заяви, че през идната година местната власт  ще продължи да работи, за да може да бъде променен обликът, не само на Велико Търново, но и на всяка една българска община, която работи за своите граждани.", "date": "2017.12.27", "title": "Даниел Панов, кмет на Велико Търново: Акцентът през 2018 г. в Общината ще бъде поставен върху благото на гражданите и развитието на културния облик, за да продължаваме да привличаме туристи"}
{"url": "http://www.focus-news.net/news/2017/12/27/2471372/afp-emanyuel-makron-prizova-kralya-na-sauditska-arabiya-da-vdigne-blokadata-ot-yemen.html", "text": "Президентът на Франция Еманюел Макрон призова кралят на Саудитска Арабия Салман да „ вдигне напълно блокадата“ спрямо Йемен, за може до страната да достига хуманитарна помощ, предава  AFP.\r\nФренското президентство съобщава, че Макрон е заявил това по време на проведен на 24 декември телефонен разговор с краля. „За Франция няма военно решение за конфликта в Йемен. Необходимо е и двете страни да се върнат на преговорната маса“, смята президентът.\r\nПо-рано подсекретарят на ООН по хуманитарните въпроси Марк Уолкок заяви, че ако блокадата не бъде вдигната, Йемен ще се сблъска „с най-големия глад, който е бил виждан от света през последните десетилетия“. Виктор Турмаков", "date": "2017.12.27", "title": "AFP: Еманюел Макрон призова краля на Саудитска Арабия да вдигне блокадата от Йемен"}
{"url": "http://www.focus-news.net/news/2017/12/27/2471373/zam-kmetat-na-plovdiv-stefan-stoyanov-balgariya-e-petata-strana-v-evropa-koyato-zapochna-masovo-vavezhdane-na-oblachnite-tehnologii-v-uchilishtata.html", "text": "България е петата страна в Европа, която започна масово въвеждане на облачните технологии в училищата. Това каза за Радио „Фокус”-Пловдив зам.-кметът на Пловдив Стефан Стоянов. По думите му това се прави за първи път в Пловдив, а учителите в града са пионери в осъществяването на широкообхватния проект. Според Стоянов над 40% от училищата в областния град вече са започнали процеса на дигитализация. \r\n„Процесът е дълъг, но стартът е обещаващ. Много зависи от колективите, от екипите в самите училища, от това до каква степен са готови да довършат процеса, за да напълнят платформата с електронно съдържание – с учебни предмети, с електронни учебници, с домашни материали и т. н.”, добави Стефан Стоянов. По думите му за по-малко от 2 години 20 училища в града и над 300 учители са преминали през обучение. „Смятам, че първоначалната цел, която сме си поставили за първия етап на този проект – до 2019 всички да сме започнали с дегитализирането, или поне 20% от училищата да са много напреднали, ще се случи, и то по най-добрия начин”, добави Стоянов. \r\nСпоред него трудностите идват от това, че към всяко ново нещо има и съпротива. Въпреки огромното наличие на компютри в училищата, някъде те не се използват активно. „Въвеждането на облачни технологии за първи път ще осмисли присъствието на компютри и компютърни стаи в училищата, т. е. - те ще се използват по предназначение”, заяви още Стефан Стоянов.\r\nЦветана ТОНЧЕВА", "date": "2017.12.27", "title": "Зам.-кметът на Пловдив Стефан Стоянов: България е петата страна в Европа, която започна масово въвеждане на облачните технологии в училищата"}
{"url": "http://www.focus-news.net/news/2017/12/27/2471374/the-independent-zaradi-loshoto-vreme-ima-golemi-zabavyaniya-na-letishtata-vav-velikobritaniya.html", "text": "В редица летища във Великобритания, заради лошото време, има забавяния и отменени полети, пише  The Independent.\r\nЗабавяния има на летищата в Бристол, Единбург и Бирмингам. Авиокомпания „Райънеър“ е отменила повече от 30 полета на лондонското летище „Станстед“. Виктор Турмаков", "date": "2017.12.27", "title": "The Independent: Заради лошото време има големи забавяния на летищата във Великобритания"}
{"url": "http://www.focus-news.net/news/2017/12/27/2471375/predstoyashti-sabitiya-v-stranata-za-28-dekemvri-agentsiya-fokus.html", "text": "***\r\nОт 10.00 часа ще се проведе седмичното заседание на Министерския съвет. \r\n***\r\nОт 13.00 часа във фоайето на Министерство на вътрешните работи министър Валентин Радев ще награди трима доброволци, реагирали незабавно на сигнал за пожар в здравна служба и помогнали за безопасното извеждане на хората от сградата.\r\n***\r\nОт 13.00 часа в Пресклуб „България“ ще бъдат наградени най-успешните ни състезатели и треньори в олимпийски спорт Карате за 2017 година.\r\n***\r\nОт 13.00 часа 3 състав на Специализирания наказателен съд ще гледа делото срещу Кольо К., Михаил М., Тодорка В., обвинени в организиране и ръководене на организирана престъпна група. \r\n***\r\nОт 14.00 часа 14 състав на Специализирания наказателен съд ще гледа делото срещу Христоско В., обвинен в изнудване. \r\n***\r\nОт 15.00 часа 9 състав на Специализирания наказателен съд ще гледа делото срещу Мирослав В., чл. 65 НПК – молба за изменение на мярка за неотклонение.\r\n***\r\nОт 18.30 часа на сцената на партера в Bulgaria Mall ще се проведе открит урок по танци с Атанас Месечков по повод премиерата на новия български филм „Привличане“.\r\n***\r\nОт 09.30 часа в зала „22-ри Септември” ще се проведе последното заседание за 2017 година на Общински съвет – Благоевград.  \r\n***\r\nОт 12.00 часа на площад „Георги Измирлиев“, пред сградата на Общината, ще отвори врати Традиционният Коледен базар.\r\n***  \r\nОт 13.00 часа в областния офис на ПП ГЕРБ – Благоевград на пл.\"Христо Ботев\" 2 (при пощата) областният координатор на партията и народен представител Даниела Савеклиева ще даде пресконференция.\r\n*** \r\nОт 13.30 часа в зала „Пленарна“ на  Община Варна ще се проведе публично обсъждане на проектобюджета за 2018 г. \r\n*** \r\nОт 16.30 часа в зала „Пленарна“ на  Община Варна ще се проведе информационно събитие за гражданите относно подготовката на проектно предложение \"Енергийна ефективност на многофамилни жилищни сгради в гр. Варна\", по оперативна програма \"Региони в растеж\". \r\n***\r\nОт 10.30 часа в залата за изяви на Регионалната библиотека „Михалаки Георгиев“ българи от чужбина ще дарят дрехи и играчки на над 40 деца от град Видин. \r\n***\r\nОт 15.30 часа, в магазин „Зора” на МОЛ Видин кметът Огнян Ценков ще връчи наградите на победителите от конкурса за най-атрактивна външна Коледна украса, обявен от Община Видин.\r\n***\r\nОт 18.30 часа в парк „Марно поле“ ще се проведе концерт на Вокално студио \"Таланти\" и група Space.\r\n***\r\nОт 17.00 часа в Конферентната зала на Общински съвет-Враца ще се проведе обществена консултация за Наредба за реда и условията за настаняване  и ползване на социални жилища в община Враца.\r\n***\r\nОт 11.00 часа в АЕМО „Стария Добрич“ ще се проведе концерт на Духов оркестър – Добрич с диригент Стоян Монов.\r\n***\r\nОт 10.00 часа в кабинета на кмета на Община Перник Вяра Церовска ще се проведе традиционната годишна среща с медиите.\r\n***\r\nОт 18.00 часа, в Двореца на културата ще бъдат връчени годишните награди на Община Перник за най-добрите спортисти на 2017 година.\r\n***\r\nОт 10.00 часа жителите на Банско и околните населени места отново излизат на протест на главен път Е-79 край Симитли в подкрепа изграждането на втори лифт в курортния град. \r\n***\r\nОт 19.00 часа в Оперен театър ще бъде представена операта „Царицата на чардаша“.\r\n***\r\nОт 11.00 часа пловдивският митрополит Николай ще отслужи панихида в памет на жертвите на пътя на разклона за село Забърдо на главен път Пловдив - Смолян. На него ще присъстват областният управител на Пловдив Здравко Димитров и изпълнителният директор на Агенция „Пътна инфраструктура” инж. Дончо Атанасов.", "date": "2017.12.27", "title": "Предстоящи събития в страната за 28 декември (Агенция „Фокус“)"}
{"url": "http://www.focus-news.net/news/2017/12/27/2471376/ron-pol-sistemata-na-sasht-se-razpada-nadyavam-se-tova-da-stane-mirno.html", "text": "Бившият конгресмен-републиканец от щата Тексас Рон Пол заяви, че президентът на САЩ Доналд Тръмп може да се сблъска със силно предизвикателство на изборите за номинация за президент от Републиканската партия през 2020 г. Политикът-либертарианец също така заяви, че американската система е заплашена заради външната политика и дългове на САЩ,  пише The Washington Examiner.\r\n„Системата се разпада. Ние сме на ръба на нещо, подобно на случилото се през 1989 г., когато съветската система се разпада. Надявам се тя да се разпадне мирно като съветската система“, заяви Рон Пол. Той добави, че изключва САЩ да се разпаднат на отделни държави, но очаква преосмисляне на финансовата система и край на „задокеанската империя“ на Вашингтон.\r\n„Смятам, че позицията ни в света и нашата империя ще приключат и се надявам тогава хората да  разберат, че либертарианците имаме отговори“, заяви Рон Пол. Според него „САЩ живеят добре, но на заети пари“ и че цялата система е илюзия „изградена на корпоративен, личен и правителствен дълг“. „Това е икономика на балоните“, уверен е той.\r\n„Тръмп е добра мажоретка. Той е мажоретка на „Уол Стрийт“. Той може да намали, надявам се, данъците и регулациите, но мисля, че проблемите са дълбоки и структурни“, добави политикът-ветеран. \r\nСъщевременно той изрази разочарование от външната политика на Тръмп, особено по отношение на Северна Корея и заради това, че подкрепя Саудитска Арабия в Йемен. „Неговата външна политика е пълно бедствие. \r\nБившият конгресмен заяви, че САЩ са поели по пътя към фашизма. „Няма спиране, когато сме в постоянна война срещу тероризма. Всеки, който смята, че не сме толкова зле, явно не е летял скоро на самолет. Ето това е авторитарен фашизъм в чист вид“, допълни той, имайки предвид проверките на летищата.  Виктор Турмаков", "date": "2017.12.27", "title": "Рон Пол: Системата на САЩ се разпада, надявам се това да стане мирно"}
{"url": "http://www.focus-news.net/news/2017/12/27/2471377/nelina-tsarova-obshtina-veliko-tarnovo-454-kulturni-sabitiya-sa-realizirani-prez-2017-godina-v-grada.html", "text": "454 културни събития са реализирани през 2017 година във Велико Търново, каза в интервю за предаването „Царевград Търнов – славата и величието на България“ на Радио „Фокус“ Нелина Църова, директор на Дирекция „Култура, туризъм и международни дейности“ в Община Велико Търново. Тя уточни, че най-посещаемото събитие през изминалата 2017 г. е бил вторият летен сезон на фестивала на българските оперни театри „Сцена на вековете“ в крепостта Царевец през месеците юли и август, а другите събития, привлекли в по-голяма степен интереса на граждани и гости на града, са Международният фолклорен фестивал, Фестивалът на военните оркестри и Дикси джаз фест. \r\n„За сравнение с предходните години статистика ние не водим. Музейните обекти водят статистика – те отчитат увеличение на туристите, което означава, че се е увеличала и публиката при нас. Хубавото е, че Велико Търново развива някои събития и инициативи, които тръгнаха през последните 5-6 години, разработени са и нови пространства за култура. За тази година нещото, което бих искала да отбележа, е продължаващото облагородяване на градската среда. Реализирани са много концерти и изложби. Действително, Велико Търново има богат културен живот и се радваме на вниманието на жителите и гостите“, допълни Нелина Църова. \r\nДиректорът на Дирекция „Култура, туризъм и международни дейности“ в Община Велико Търново каза още, че през следващата година Общината ще очаква новите идеи и предизвикателства, които творците ще генерират, като същевременно ще се постарае да надгради вече утвърдените събития, така че да има приемственост.", "date": "2017.12.27", "title": "Нелина Църова, Община Велико Търново: 454 културни събития са реализирани през 2017 година в града"}
{"url": "http://www.focus-news.net/news/2017/12/27/2471378/the-guardian-zimnoto-vreme-predizvika-haos-vav-velikobritaniya.html", "text": "Заради зимното време във Великобритания, съпътствано от сняг, дъжд и силни ветрове,  има стотици отложени полети, а сухопътният транспорт е в хаос, пише   The Guardian.\r\n„Всички налични ресурси са насочени да помагат на блокираните превозни средства“, съобщава британското МВР. От там посъветваха хората в колите „да останат в тях“ и че правят всичко, за да разчисти пътищата и да освободят трафика. \r\nМеждувременно хиляди домакинства са останали без електроенергия в западната част на Англия и в Уелс.  Виктор Турмаков", "date": "2017.12.27", "title": "The Guardian:  Зимното време  предизвика хаос във Великобритания"}
{"url": "http://www.focus-news.net/news/2017/12/27/2471379/blagoevgrad-ot-15-do-100-leva-dostiga-tsenata-na-novogodishnite-kuverti-v-oblastta.html", "text": "От 15 до 100 лева достига цената на новогодишните куверти в Благоевград и областта. Това установи репортерска проверка на Радио „Фокус“ – Пирин. Цената от 15 лева традиционно се предлага в кафетата в градовете, като в нея са включени единствено алкохол и мезета. По-високите цени пък са за ресторантите, кв които към спиртните напитки се предлагат и безалкохолни такива, а също така и храна, която според цената на куверта е различна, но най-често става дума за ядки и сухи мезета, основно ястие и баница. За дискотеките, които ще работят в новогодишната нощ, също има изготвени куверти, които включват предимно алкохол.\r\nЛивия НИНОВА", "date": "2017.12.27", "title": "Благоевград: От 15 до 100 лева достига цената на новогодишните куверти в областта"}
{"url": "http://www.focus-news.net/news/2017/12/27/2471380/sport-maruan-felayni-shte-priklyuchi-karierata-si-v-belgiyskiya-natsionalen-otbor-sled-svetovnoto-parvenstvo-po-futbol-prez-2018-godina.html", "text": "Полузащитникът на Манчестър Юнайтед Маруан Фелайни ще приключи кариерата си в националния отбор на Белгия след края на Световното първенство по футбол през 2018 г. в Русия.\r\nФелайни играе за националния отбор на Белгия от февруари 2007 т. До момента е провел с отбора 80 мача, в които е забил 16 гола.  Виктор Турмаков", "date": "2017.12.27", "title": "Спорт: Маруан Фелайни ще приключи кариерата си в белгийския национален отбор след Световното първенство по футбол през 2018 година"}
{"url": "http://www.focus-news.net/news/2017/12/27/2471382/tass-v-sankt-peterburg-e-izbuhnal-vzriv.html", "text": "В Санкт Петербург е избухвал взрив в търговски център. На място са пристигнали спасителни екипи и сградата е евакуирана, предава ТАСС.\r\n„Спасителите вече работят на място. Евакуацията е проведена. Няма разгорял се пожар“, съобщават градските власти. Прес-службата на градското управление на МВР съобщава, че има няколко ранени. \r\n Обстоятелствата около инцидента се уточняват.  По предварителни данни четирима души са вече хоспитализирани. Виктор Турмаков", "date": "2017.12.27", "title": "ТАСС: В Санкт Петербург е избухнал взрив"}
{"url": "http://www.focus-news.net/news/2017/12/27/2471383/mariya-deyanova-istoricheski-muzey-karlovo-prez-tazi-godina-se-uvelichi-interesat-kam-muzeya-ot-strana-na-chuzhdestrannite-posetiteli.html", "text": "През тази година се е увеличил интересът към Историческия музей в Карлово от страна на чуждестранните туристи, които посещават града за празника на Розата. Това съобщи в интервю за Радио „Фокус”-Пловдив директорът на музея Мария Деянова. „През тази година имахме засилен интерес към музея от френски туристи. По-голяма част от събитията, организирани в Историческия музей в Карлово през годината, бяха посветени на 180-ата годишнина от рождението на Левски”, каза още Мария Деянова. \r\n„През тази година се навършиха и 110 години от изграждането на паметника на Васил Левски – събитие, което също беше отбелязано в музея”, посочи Деянова. Подготвена е била фотодокументална изложба с документи и материали от фонда на музея, която се е радвала на голям интерес. Тя е била придружена с презентация на дигитализирани документи и снимки от фонда на музея. Организирана е била и фотодокументална изложба с материали и фотографии, които за първи път се показват и които също се съхраняват във фонда на музея. Тя също е била посветена на 180-ата годишнина от рождението на Апостола. Музеят има запазени фотографии на негови съратници и на техните семейства. Била е представена и изложба на художника Емил Калоянов от Бургас. \r\nПрез тази година се навършиха и 170 години от рождението на възрожденския деец и родственик на Левски Васил Караиванов. Част от неговите материали също са били представени в изложбата „Съратници на Васил Левски“, подготвена съвместно с читалището, библиотеката и Съюза на офицерите и сержантите в Карлово.\r\nЦветана ТОНЧЕВА", "date": "2017.12.27", "title": "Мария Деянова, Исторически музей - Карлово: През тази година се увеличи интересът към музея от страна на чуждестранните посетители"}
{"url": "http://www.focus-news.net/news/2017/12/27/2471384/politico-reks-tilarsan-poiska-ot-rusiya-da-snizhi-ravnishteto-na-nasilie-v-ukrayna.html", "text": "Държавният секретар на САЩ Рекс Тилърсън е поискал от руския външен министър Сергей Лавров  равнището на насилие в Източна Украйна да бъде намалено, предава  Politico.\r\n„Подчертавайки загрижеността на САЩ от ръста на насилието в Украйна, държавният секретар поиска от Русия да  снижи равнищата на насилие“, съобщи прес-секретарят на Държавни департамент на САЩ Хийтър Нойерт. \r\nТя допълни, че Тилърсън и Лавров са се споразумели да търсят заедно дипломатическо решение за заплахата, представлявана от Северна Корея и оръжейните ѝ програми, както и да подкрепят мирните преговори в Сирия.  Виктор Турмаков", "date": "2017.12.27", "title": "Politico: Рекс Тилърсън поиска от Русия да „снижи равнището на насилие“ в Украйна"}
{"url": "http://www.focus-news.net/news/2017/12/27/2471386/nimh-utre-oblachnostta-nad-stranata-shte-bade-predimno-znachitelna-i-sled-obyad-v-rilo-rodopskata-oblast-shte-ima-valezhi-ot-dazhd.html", "text": "През нощта на места в низините и около водните басейни ще започне отново да се образува мъгла или ниска облачност, а от югозапад над страната ще се увеличава и средната и висока облачност. В Източна България ще продължи да духа слаб южен вятър. Минимални температури - между 0° и 5°, на отделни места в низините - до минус 2°, а по морския бряг - между 5° и 9°. Това съобщи за Агенция „Фокус“ Христо Христов, дежурен синоптик в  Националния институт по метеорология и хидрология (НИМХ) към Българската академия на науките (БАН). Утре облачността над страната ще бъде предимно значителна и след обяд в Рило-Родопската област, а през нощта срещу петък - главно в Източна България, ще има валежи от дъжд. Ще се усили южният вятър, по-чувствително - в Източна България и на места северно от планините и там максималните температури ще са високи - между 14° и 18°, а в останалата част от страната ще бъдат между 8° и 13°.\r\nНад Черноморието ще има разкъсана облачност, която след обяд ще се увеличи и през нощта срещу петък ще превали дъжд. Ще духа умерен, в следобедните часове и през нощта срещу петък - до силен южен вятър. Максималните температури на въздуха ще са 12°-16°. Температурата на морската вода е 9°-10°. Вълнението на морето ще бъде 3-4 бала.\r\nВ планините ще духа силен и бурен юг-югозападен вятър, който през деня ще продължи да се усилва. Облачността ще е значителна и главно в Рило-Родопската област ще има валежи от дъжд, над около 2000 метра - от сняг. Максималната температура на височина 1200 метра ще е около 6°, на 2000 метра – 0, 1°.\r\nАтмосферното налягане ще продължи да се понижава и ще бъде значително по-ниско от средното за декември.\r\nВ петък ще се задържи предимно облачно, с превалявания от дъжд, на повече места - в Източна България. Югозападният вятър ще отслабне, а по-късно през деня ще се ориентира от северозапад и с него ще прониква студен въздух. Температурите ще се понижат. В събота от запад облачността ще се разкъсва и намалява. В източните райони ще се задържи предимно облачно, но само на отделни места ще превали слабо дъжд и сняг. Ще е ветровито, застудяването ще продължи. В неделя вятърът ще отслабне, ще остане от запад-северозапад, дневните температури ще започнат да се повишават. Ще има променлива облачност, без валежи.", "date": "2017.12.27", "title": "НИМХ: Утре облачността над страната ще бъде предимно значителна и след обяд в Рило-Родопската област ще има валежи от дъжд"}
{"url": "http://www.focus-news.net/news/2017/12/27/2471387/sport-olivie-zhiru-nacho-monreal-i-aaran-ramzi-shte-se-varnat-na-terena-prez-sredata-na-yanuari.html", "text": "Старшият треньор на Арсенал Арсен Венгер съобщи, че нападателят на отбора Оливие Жиру ще се върне на терена през януари. Французинът получи травма на 19 декември.  \r\nСъщо така тогава от травми ще се възстановят защитникът Начо Монреал и полузащитникът Аарън Рамзи.  Виктор Турмаков", "date": "2017.12.27", "title": "Спорт: Оливие Жиру, Начо Монреал и Аарън Рамзи ще се върнат на терена през средата на януари"}
{"url": "http://www.focus-news.net/news/2017/12/27/2471388/inzh-deyan-ivanov-kmet-na-beloslav-priklyuchvame-godinata-bez-zadalzheniya-nyama-da-ima-povishavane-na-mestni-danatsi-i-taksi.html", "text": "Община Белослав приключва годината без задължения. Това каза в интервю за Радио \"Фокус\" - Варна кметът на Белослав инж. Деян Иванов. \"Общината има няколко финансови корекции от предишни периоди. Въпреки че водим дела, едната финансова корекция я прибраха превантивно, тя е в размер на 200 000 лева. Другата е за изплащане на адвокатски хонорари, в размер на 90 000 лева. Това много ни затрудни бюджета, затова част от обектите се забавиха. ТЕЦ-а на територията на Белослав има нов собственик, което е добре. Но тази година част от големите фирми на територията на общината срещат трудности при плащането на данъците. Имаме много молби за отсрочка и не успяхме да съберем данъците на сто процента, но приключихме всичко, което беше запланувано\", добави кметът на Белослав. \r\nАнализирайки изминалата 2017-та година, инж. Деян Иванов определи като успех и функционирането на сдружението с нестопанска цел „Местна инициативна група Аврен – Белослав“. \"Сградата е оборудвана с мебели и климатици. Закупихме и лек автомобил за дейностите на сдружението. Бюджетът за тази, за следващата и годините до 2023-та вече е одобрен. Назначени са хора. В момента тече процедура по избор на външни експерти. Надяваме се догодина, от месец април, да стартираме с дейността, която е запланувана. Бюджетът за управление е в размер на 1 млн. лева\", каза инж. Деян Иванов. \r\nКметът на Белослав подчерта, че местните данъци и такси за следващата година няма да бъдат повишавани. \"Капиталовата програма е увеличена от държавата. Бюджетът на Община Белослав за следващата година ще бъде като през настоящата - около 8,6 млн. лева\", отбеляза кметът инж. Деян Иванов.\r\nМарияна ВАЛЕНТИНОВА", "date": "2017.12.27", "title": "Инж. Деян Иванов, кмет на Белослав: Приключваме годината без задължения, няма да има повишаване на местни данъци и такси"}
{"url": "http://www.focus-news.net/news/2017/12/27/2471389/chosun-ilbo-studat-skova-yuzhna-koreya.html", "text": "Живакът в Южна Корея падна след сравнително меката Коледа и се очаква застудяването в страната да продължи до края на седмицата, пише “Чосун Илбо“.\r\nТемпературата в Сеул е минус два градуса, но се очаква през нощта да достигне до -14. \r\nСтудът ще продължи до края на седмицата. Причината за застудяването е студеният атмосферен фронт, дължащ се на разширяване на  континентален антициклон.\r\nНе се съобщава за отменени полети или за проблеми с трафика.  Виктор Турмаков", "date": "2017.12.27", "title": "„Чосун Илбо“: Студът скова Южна Корея"}
{"url": "http://www.focus-news.net/news/2017/12/27/2471390/ria-novosti-devet-dushi-sa-izprateni-v-bolnitsa-sled-vzriva-v-sankt-peterburg.html", "text": "Вицегубернаторът на Санкт Петербург Анна Митянина съобщи, че девет души са закарани в болница след като в търговски център в града избухна взрив, предава РИА Новости.\r\n„Девет пострадали на изпратени в Елизаветинска, Мариинска и Александровска болница“, съобщи Митянина. \r\nСъщевременно от Следствения комитет на Русия съобщиха, че по предварителни данни, взривеното устройство е било напълнено с поразяващи елементи и мощността му е била 200 грама тротилов еквивалент.  Виктор Турмаков", "date": "2017.12.27", "title": "РИА Новости: Девет души са изпратени в болница след взрива в Санкт Петербург"}
{"url": "http://www.focus-news.net/news/2017/12/27/2471391/blagoevgrad-priklyuchi-koledniyat-futbolen-turnir-na-malki-vratichki-simitli-2017-organiziran-v-pamet-na-ivan-yanchev.html", "text": "Приключи коледният футболен турнир на малки вратички Симитли – 2017, организиран в памет на спортния деятел от село Черниче Иван Янчев. Това съобщиха за Радио „Фокус“ – Пирин организаторите на спортното събитие. Победител в турнира е отбор „Барселона“. Кметът на Община Симитли Апостол Апостолов, който е създател на турнира, и сина на Иван Янчев – Боби Янчев, са връчили отличията на призьорите. \r\nВъв финалния двубой тимът на „Барселона“ се е наложил с 4:2 над отбора-победител от миналата година „Жълта подводница“.  Финалната среща е преминала под строгото око на международния съдия Стефан Апостолов. За третото и четвърто място са се борили отборите на „VIVA“ и „Полена“, като „VIVA“  се е наложил с 8:5 над „Полена“ и така е взел третото място. Отборът на „Полена“ е останал на четвърта позиция. \r\nЗа най-добър бранител на турнира е бил избран Иван Балиов-Рачката, вратар на „VIVA“. Борислав Цонев от отбора-победител пък е бил  избран за най-добър нападател, а Кристиян Михайлов от „Полена“ е признат за най-добрия защитник, Радослав Кирилов  е грабнал призовете за голмайстор и най-полезен играч. Специална награда за принос към турнира е получил Лазар Ханджийски от отбора на „Полена“.\r\nЛивия НИНОВА", "date": "2017.12.27", "title": "Благоевград: Приключи коледният футболен турнир на малки вратички Симитли – 2017, организиран в памет на Иван Янчев"}
{"url": "http://www.focus-news.net/news/2017/12/27/2471392/predi-14-godini-agentsiya-fokus-parva-saobshti-za-atentata-v-kerbala-pri-koyto-zaginaha-petima-balgarski-voennosluzheshti-obzor.html", "text": "На 27 декември се навършват 14 години от атентата, в който камикадзе атакува с камион-бомба базата ни в Кербала. На тази дата през 2003 г. българският контингент в Ирак дава първите си жертви, в резултат на атака срещу база „Индия“. В рамките на 15 минути, между 12:45 и 13.00 часа местно време, са извършени три координирани нападения от самоубийци с коли-бомби. Кола-цистерна пробива загражденията и се взривява. В 13.35 часа българско време, Агенция „Фокус“ първа съобщава за поредица от взривове в Кербала, при които има убити и ранени военнослужещи. Информацията за загинали български войници потвърждава зам.-министърът на отбраната Илко Димитров. Впоследствие става ясно, че при атаката са загинали четирима българи - командир на рота капитан Георги Качорин, младши сержант Антон Петров, командир на отделение, старши сержант Иван Инджов, редник Свилен Киров - мерач, а други 27 души са ранени. На следващия ден въпреки положените грижи в болницата в Багдад, умира пети български военен - лейтенант Николай Ангелов Саръев.  \r\nНа 28 декември 2003 г. военнотранспортен самолет излита за Ирак, за да прибере телата на загиналите и някои от ранените. 22-ма от ранените при атентата срещу българската база „Индия” в Кербала са транспортирани във ВМА. Леко ранените остават в Ирак. Други 5-има българи са транспортирани в болницата в „Ландщул” в Германия. 30 декември 2003 година е обявен от Министерски съвет за ден на национален траур. Посмъртно на загиналите военнослужещи са присвоени военни звания съответно: капитан Георги Качорин е повишен във военно звание майор, лейтенант Николай Саръев - във военно звание старши-лейтенант, старши сержант Иван Инджов - в звание офицерски кандидат, младши сержант Антон Петров и редник Свилен Киров - в звание офицерски кандидат. През март 2004 година Съюзът на българските командоси (СБК) отличава посмъртно загиналите в Кербала при атентата срещу база „Индия” на 27 декември 2003 г. петима български рейнджъри. Майор Георги Качорин, старши лейтенант Николай Саръев и офицерските кандидати Иван Инджов, Антон Петров и Свилен Киров се удостояват посмъртно със званието „Кавалер на почетния знак” с лента „Слава и чест”.\r\n14 години след атентата в Кербала близки, колеги и приятели на офицерски кандидат Антон Петров се събраха на гроба му в Русе, за да почетат паметта му. На панихидата присъстваха военни от 68-а бригада „Специални сили“ в Пловдив. С падане на колене, венци и цветя и традиционната запалена цигара те отдадоха своята почит към паметта му. В четвъртък  те ще отдадат почит и на друг военнослужещ от 68-ма бригада, загинал вследствие на същия атентат - старши лейтенант Николай Саръев.\r\nЗа „Фокус“ началникът на 68-ма бригада „Специални сили“ бригаден генерал Явор Матеев заяви, че в този ден отдават почит към частица от славната история на „Специални сили“ и на Българската армия. По думите му най-голямата поука след атентата в Кербала е, че непрекъснато трябва да се учим от успехите и неуспехите си. Той добави също, че 14 години след атентата мисиите ни са много по-добре в организационен аспект, но има какво да се желае по отношение на екипировката и снаряжението.\r\nИлко Димитров (заместник-министър на отбраната от 2003г. до 2005г.), заяви пред „Фокус, че се надява, че България си е взела поука от трагедията в Кербала. По думите му случилото се преди 14 години е голяма трагедия, но важното е да се избистри и да стане ясно какво се е случило, за да се вземат поуки. Той отбеляза, че всяка стъпка в процеса на военно обучение и на изпращане на военнослужещи зад граница трябва да се проследи в реална обстановка, така че да се видят слабите места и да се отстранят, като в този процес трябва да бъдат включени всички, независимо дали са тук в България или извън границите. По думите му е имало комплекс от причини, които са довели до този трагичен инцидент и е трудно те да бъдат посочени. Въпросът е, че отговорност имат всички по веригата – и цивилни, и военни. Това трябва да се отбележи и да се направи такъв алгоритъм на обучение и на изпращане зад граница, че да се занули възможността да се случват подобни инциденти, допълни Илко Димитров.", "date": "2017.12.27", "title": "Преди 14 години Агенция „Фокус“ първа съобщи за атентата в Кербала, при който загинаха петима български военнослужещи (ОБЗОР)"}
{"url": "http://www.focus-news.net/news/2017/12/27/2471393/osse-uspeshnata-razmyana-na-plennitsi-tryabva-da-se-izpolzva-za-postiganeto-na-mira-v-donbas.html", "text": "Председателят на ОССЕ и външен министър на Австрия Карин Кнайсъл и генералният секретар на ОССЕ Томас Гремингер приветстваха размяната на пленници в Донсаб и призоваха огънят в региона да бъде прекратен напълно, предава ТАСС.\r\n„Възможността толкова много хора да се върнат у дома за Нова година е радостно развитие на събитията. Състоялата се размяна не е просто хуманитарен жест, но и ценна  крачка към изграждането на доверие. Призоваваме страните да продължават с опитите за подобряването на живота на хората, засегнати от конфликта“, отбеляза Кнайсъл. \r\nНа свой Гремингер добави, че подобни акции могат да донесат значителни и осезаеми резултати. „Този прогрес стана възможен благодарение на усърдната работа на контактната групи и демонстрира важността на този формат“, допълни той. \r\nДвамата за пореден път призоваха страните от конфликта в Украйна да съблюдават Минските споразумения. \r\nВ сряда в района на Горловка в Донбас се проведе най-големия обмен на пленници от началото на конфликта. По предварителни данни Киев предаде на самопровъзгласилите се републики в Източна Украйна 237 души, докато ЛНР и ДНР – 73.  Виктор Турмаков", "date": "2017.12.27", "title": "ОССЕ: Успешната размяна на пленници трябва да се използва за постигането на мира в Донбас"}
{"url": "http://www.focus-news.net/news/2017/12/27/2471394/afp-vzrivat-v-sankt-peterburg-e-prichinen-s-domashno-izgotven-eksploziv.html", "text": "Взривът в Санкт Петербург, ранил няколко души, е причинен от домашно-изготвена бомба, предава  AFP.\r\n„Домашно изготвеният експлозив с мощ от 200 грама тротилов еквивалент и напълнен с смъртоносни фрагменти, се взриви в търговски център в Санкт Петербург“, съобщи прес-секретарят на следствения комитет на Русия Светлана Петренко.  Виктор Турмаков", "date": "2017.12.27", "title": "AFP: Взривът в Санкт Петербург е причинен с домашно изготвен експлозив"}
{"url": "http://www.focus-news.net/news/2017/12/27/2471395/stara-zagora-turistichesko-druzhestvo-orlovo-gnezdo-kazanlak-e-otlicheno-kato-nay-dobro-za-2017-godina.html", "text": "Туристическо дружество (ТД) „Орлово гнездо“-Казанлък е отличено като най-добро за 2017 година по време на официална церемония, на която са връчени годишните награди на Българския туристически съюз (БТС), каза за Радио „Фокус“ председателят на дружеството Жельо Желев. Отличието е присъдено на казанлъшката организация за много добра работа по привличане на ученици и младежи към туристическите дейности.\r\nС плакети за особени заслуги за развитието на алпинизма са отличени Боян Петров и Атанас Скатов.\r\nЖелев посочи, че наградата „Най-добър обект от Националното движение „Опознай България – 100 национални туристически обекта” е присъдена на Бачковския манастир „Св. Успение Богородично”, а отличен в категория „Обект от 100-те национални туристически обекта с най-много харесвания” е Музей „Кольо Фичето” в Дряново. „В категория „Партньорство с държавната власт” наградата е получила Областна администрация Ловеч, а в категория „Партньорство с местната власт” е отличена Община Гоце Делчев, за принос в поддържането на туристическите обекти и развитието на туризма на територията на общината. В категория „Партньорство с Националните и природни паркове” наградата е присъден на Национален парк „Пирин” – за добрата съвместна дейност на парковата дирекция с хижарите на туристическите обекти на БТС на територията на парка. Хижа на годината е „Планинец” към ТД „Урвич”. Най-добър туристически хор за 2017 година е „Дунавско ехо” – Русе.“\r\nБългарският туристически съюз връчва своите годишни награди за трета поредна година.\r\n Славяна ГАЙДАРОВА", "date": "2017.12.27", "title": "Стара Загора: Туристическо дружество „Орлово гнездо“-Казанлък е отличено като най-добро за 2017 година"}
{"url": "http://www.focus-news.net/news/2017/12/27/2471396/sport-podgotovkata-za-svetovnoto-parvenstvo-po-futbol-prez-2018-g-e-gotova-na-80.html", "text": "Руският вицепремиер Виталий Мутко съобщи, че подготовката за Световното първенство по футбол през 2018 г. върви добре. Според него като цяло работата е изпълнена на 80%, а в определени градове и на 90%. \r\nСветовното първенство по футбол ще се проведе в 11 града на Русия между 14 юни и 15 юли. Виктор Турмаков", "date": "2017.12.27", "title": "Спорт: Подготовката за Световното първенство по футбол през 2018 г. е готова на 80%"}
{"url": "http://www.focus-news.net/news/2017/12/27/2471397/rzok-pazardzhik-28-i-29-dekemvri-sa-poslednite-vazmozhni-dni-za-2017-g-za-smyana-na-lichnite-lekari.html", "text": "28 и 29 декември са последните възможни дни за 2017 г. за смяна на личните лекари за всички здравноосигурените лица, съобщи за Радио \"Фокус\" – Пазарджик Веселка Пенева, гл. специалист в Районна здравноосигурителна каса (РЗОК)-Пазарджик. За целта пациентите трябва да закупят или да разпечатат от интернет страницата на Националната здравноосигурителна каса (НЗОК) формуляр за смяна на личния общопрактикуващ лекар, който е поместен в секция „Вие питате”. \r\nНе е необходимо досегашният лекар да бъде информиран за смяната от пациента. Това става по служебен път. Здравноосигуреното лице само вписва своите лични данни във формуляра за смяна. В регистрационната форма се попълват и данните на предишния личен лекар, както и на неговата практика. От своя страна новоизбраният личен лекар попълва своите лични данни и данните на практиката, в която работи. Вписва се и датата, на която здравноосигуреното лице е направило новия си избор. Същите данни се нанасят и в здравноосигурителната книжка на пациента. Тя остава за съхранение у пациента, а номерът й се вписва в „Регистрационна форма за постоянен избор”, уточни Пенева. \r\nДва пъти в годината, през месеците юни и декември, всяко здравноосигурено лице има право да смени избрания личен лекар с друг, сключил договор с НЗОК. Такава смяна може да се направи и извън определените за това месеци, ако обстоятелствата налагат това.\r\nАлбена ЖИЛЕКОВА", "date": "2017.12.27", "title": "РЗОК – Пазарджик: 28 и 29 декември са последните възможни дни за 2017 г. за смяна на личните лекари"}
{"url": "http://www.focus-news.net/news/2017/12/27/2471398/tsarkvata-pochete-sveti-stefan-nad-225-hil-dushi-v-stranata-otpraznuvaha-imenniya-si-den-obzor.html", "text": "В третия ден след Рождество по традиция православната църква почете свети Стефан, който е смятан за един от първите мъченици на християнската вяра и един от седемте ученици на Исус Христос, избрани след възкресението му. Житието му разказва, че притеснени от нарастващият брой вярващи, юдеите оклеветили светията, че хули Бога и по този начин го осъдили. В Йосафатова долина разярена тълпа го пребила до смърт с камъни. Въпреки ужасното дело, малко преди да предаде Богу дух, свети Стефан се помолил „Господи, не им зачитай този грях”. През V век част от мощите му са открити чрез видение, което получил един свещеник и поставени в Сионския храм в Йерусалим. Смята се, че денят на светията е последния християнски празник, а дедите ни вярвали, че с този ден се затваря и кръга на старата година. Във всички православни църкви в страната бяха отслужени празнични литургии за Стефановден. Името Стефан означава венец. Имен ден празнуват: Стефан, Стефка, Стефи, Стефко, Стефанка, Стефания, Фани, Теки, Венчо, Венцислав, Венцислава, Стамен, Стан, Стамена, Станчо, Станимира, Станислава, Стане, Цако, Цанко, Цано, Цанчо, Цанка, Стою, Стоян, Стояна, Стоичко, Стойчо, Стоимен. По данни на Националния статистически институт (НСИ) общо 225 635 души в страната празнуват именния си ден на 27 декември. Най-много от именниците носят името Стефан - 51 578, а 46 483 мъже у нас се казват Стоян. При дамите най-много от празнуващите днес са с името Таня - 22 652, следвани от Стоянка - 21 716.", "date": "2017.12.27", "title": "Църквата почете свети Стефан, над 225 хил. души в страната отпразнуваха именния си ден (ОБЗОР)"}
{"url": "http://www.focus-news.net/news/2017/12/27/2471399/beliyat-dom-donald-tramp-shte-prieme-norvezhkiya-ministar-predsedatel-na-10-yanuari.html", "text": "Президентът на САЩ Доналд Тръмп ще приеме норвежкия министър-председател Ерна Солберг във Вашингтон следващия месец, за да обсъдят редица въпроси, свързани със сигурността и икономиката, предава  Reuters.\r\n„Двамата лидери ще се срещнат на 10 януари в Белия дом, за да обсъдят теми, свързани с НАТО, борбата срещу „Ислямска държава“, както и двустранните търговия и инвестиции“, съобщава Белият дом в официално свое заявление. Виктор Турмаков", "date": "2017.12.27", "title": "Белият дом: Доналд Тръмп ще приеме норвежкия министър-председател на 10 януари"}
{"url": "http://www.focus-news.net/news/2017/12/27/2471416/sliven-uchilishte-bratya-miladinovi-i-bchk-organiziraha-aktsiya-pod-nadslov-podari-pregradka-kato-chast-ot-borbata-s-agresiyata.html", "text": "Децата в училище „Братя Миладинови“ в Сливен  организираха заедно с доброволци от БЧК-Сливен коледна акция под надслов „Подари прегръдка”, като част от борбата с агресията. Това, съобщиха от учебното заведение. Доброволци от клуб „Здравец” разказаха на децата приказка за двете мечета Тошко и Гошко, които се карали по незначителни поводи, но накрая скрепили приятелството си с една голяма прегръдка. Всяко дете от присъстващите изяви желание да гушне двете мечета и да им подари прегръдка. В края на срещата децата обещаха да се прегръщат повече и да спорят по-малко. \r\n„Усвояването на социални норми и правила на поведение може да бъде забавно, а ОУ „Братя Миладинови” подкрепя всяка инициатива, която превръща училището в желана територия за ученика“, посочват още от училището.", "date": "2017.12.27", "title": "Сливен: Училище „Братя Миладинови“ и БЧК  организираха акция  под надслов „Подари прегръдка”, като част от борбата с агресията"}
{"url": "http://www.focus-news.net/news/2017/12/27/2471417/sport-vardzhil-van-dayk-podpisa-dogovor-s-livarpul.html", "text": "Ливърпул съобщи на своя официален сайт, че е подписал договор с Върджил Ван Дайк. Споразумението между 26-годишния холандец ще влезе в сила на 1 януари 2018 г.  \r\nВан Дайк игра между 2015 и 2017 г. за Саутхемптън, изигравайки 80 мача и забивайки седем попадения.  Виктор Турмаков", "date": "2017.12.27", "title": "Спорт: Върджил Ван Дайк подписа договор с Ливърпул"}
{"url": "http://www.focus-news.net/news/2017/12/27/2471418/ria-novosti-natsionalniyat-antiteroristichen-komitet-na-rusiya-izleze-s-podrobnosti-za-vzriva-v-sankt-peterburg.html", "text": "По данни на Националния антитерористичен комитет на Русия (НАК) при взрива в Санкт Петербург са пострадали десет души, предава РИА Новости.\r\n„Днес в 18:45 часа (местно време 17:45 българско) в сградата на един от търговските центрове на Санкт Петербург избухна неустановено взривно устройство, разположено от престъпник в каса за съхраняване на багаж. При взрива са ранени десет души. Повредено е помещението на магазина“, съобщава НАК.  Виктор Турмаков", "date": "2017.12.27", "title": "РИА Новости: Националният антитерористичен комитет на Русия излезе с подробности за взрива в Санкт Петербург"}
{"url": "http://www.focus-news.net/news/2017/12/27/2471419/benyamin-netanyahu-izrael-nyama-da-dopusne-ostavaneto-na-iranskite-vaorazheni-sili-v-siriya.html", "text": "Министър-председателят на Израел Бенямин Нетаняху заяви, че страната му ще се противопоставя на оставането на иранските въоръжени сили в Сирия, предава ТАСС.\r\n„Ние охраняваме своята безопасност, придържайки се към ясна политика: няма да допуснем силите на иранската армия да останат в Сирия, за да ни нападат“, заяви Нетаняху. \r\n„Ще действаме, за да предотвратим производството на точно и смъртоносло оръжие, насочено срещу нас“, допълни той.  Виктор Турмаков", "date": "2017.12.27", "title": "Бенямин Нетаняху: Израел няма да допусне оставането на иранските въоръжени сили в Сирия"}
{"url": "http://www.focus-news.net/news/2017/12/27/2471420/10-raneni-sled-vzriv-v-sankt-peterburg-obzor.html", "text": "В сряда 18:45 часа местно време (17:45 българско) в магазин „Перекресток“ на Кондратиевски проспект в Санкт Петербург избухна взрив. Вицегубернаторът на града Анна Митанина съобщи, че девет души са закарани в болница, като един от тях е в тежко състояние. \r\nСъщевременно от Следствения комитет на Русия съобщиха, че по предварителни данни, взривеното устройство е било напълнено с поразяващи елементи и мощността му е била 200 грама тротилов еквивалент. Според Националния антитерористичен комитет на Русия устройството е било поставено от престъпника в каса за съхраняване на багаж. \r\nСпоред първия заместник-председател на комитета на Съвета на федерацията на Русия взривът в Санкт Петербург не е случаен. „Ясно е, че не може да се говори за случайност. Някой е донесъл взривното устройство в магазин „Перекресток“ и то е сработило“, заяви сенаторът. Според него не трябва да се бърза с изводи. „Трябва щателно разследване, което несъмнено ще бъде и проведено“.\r\nРазследване на инцидента е започнало. Извършителят все още не е идентифициран. Никоя организация не е поела отговорност за взрива.", "date": "2017.12.27", "title": "10 ранени след взрив в Санкт Петербург (ОБЗОР)"}
