{"url": "http://www.focus-news.net/news/2019/07/30/2685345/savetat-po-sadebna-reforma-obsadi-rezultati-ot-izsledvane-za-udovletvorenostta-ot-sadebnata-vlast-i-prilaganeto-na-protsesualnite-kodeksi.html", "text": "Съветът по прилагане на Актуализираната стратегия за продължаване на реформата в съдебната система обсъди резултатите от проучване на общественото мнение относно удовлетвореността от съдебната власт и пилотен анализ на прилагането на Гражданския процесуален кодекс, Наказателно-процесуалния кодекс и Административнопроцесуалния кодекс. Това съобщиха от  Министерството на правосъдието .  \r\nИзследванията са направени в рамките на проект „Ефективен достъп до правосъдие“, изпълняван от Министерството на правосъдието с  финансовата помощ на Оперативна програма „Добро управление“. \r\nНа днешното заседание членовете на Съвета отправиха конкретни препоръки към изпълнителите на отделните дейности по проекта.  \r\nДанните и изводите от проучването и анализа са публикувани на сайта на Министерството на правосъдието в секция  „Съвет по прилагане на Актуализираната стратегия за продължаване на реформата в съдебната система“.", "date": "2019.07.30", "title": "Съветът по съдебна реформа обсъди резултати от изследване за удовлетвореността от съдебната власт и прилагането на процесуалните кодекси"}
{"url": "http://www.focus-news.net/news/2019/07/30/2685347/sofiya-mazh-e-bil-ograben-na-razklona-za-elin-pelin-na-am-trakiya.html", "text": "Мъж е бил ограбен на разклона за Елин Пелин на АМ \"Тракия\". Това съобщиха от  пресцентъра на МВР . Сигналът за престъплението е подаден днес в късния следобед. По данни на потръпевшия бил спрян от непознати мъже, които му предложили златни накити. След като им отказал, единият от тях го заплашил и му отнел наличните в него пари. Предприети са всички оперативни и издирвателни действия за установяване на извършителите, както и за всички обстоятелства около случая.", "date": "2019.07.30", "title": "София: Мъж е бил ограбен на разклона за Елин Пелин на АМ \"Тракия\""}
{"url": "http://www.focus-news.net/news/2019/07/30/2685344/fox-news-vulkan-na-250-mln-godini-se-prodava-za-60-hil-dolara.html", "text": "Ако някога сте искали да притежавате свое собствено природно бедствие, ето го вашият шанс. Угаснал вулкан във Великобритания се продава на цена от 50 хил. паунда или малко над 60 хил. долара, съобщава американската телевизия  FOX news .  \r\nПарчето земя, която днес е известно като туфата „Посбъри“ се намира в околностите на Девън и е определено като място на специален научен интерес.  \r\nПреди около век, мястото е използвано като каменоделна, произвеждаща базалтови камъни, служещи за строежа на редица сгради в Девън.  \r\nСпоред компанията за недвижими имоти, това е „рядък шанс“ за човек „да се похвали с гордата собственост на негов собствен вулкан“.  \r\n : Цанко Цолов", "date": "2019.07.30", "title": "FOX news: Вулкан на 250 млн. години се продава за 60 хил. долара"}
{"url": "http://www.focus-news.net/news/2019/07/30/2685346/veliko-tarnovo-33-razreshitelni-za-rabota-na-nepalnoletni-litsa-e-izdala-inspektsiyata-po-truda-prez-yuli.html", "text": "33 разрешителни за работа на непълнолетни лица е издала Инспекцията по труда във Велико Търново през юли. Това съобщи пред журналисти директорът на Инспекция по труда – Велико Търново инж. Невена Стефанова, предаде репортер на  Радио „Фокус“ – Велико Търново . Тя уточни, че за посочения период са регистрирани и три колективни трудови договора. Толкова са и разрешителните за извършване на специализирани взривни работи. „През месец юли 2019 са извършени 15 проверки свързани със законосъобразното наемане на работници за извършване на сезонна селскостопанска работа. И през следващите месеци продължава контролът относно законосъобразното възникване на трудовите правоотношения в отрасъл „Растениевъдство и животновъдство“, с акцент, законосъобразното наемане на работници за извършване на краткотрайна сезонна селскостопанска работа“, увери още експертът. Тя допълни и, че през летния сезон е засилен и контролът по спазване на законодателните изисквания за възникване и осъществяване на трудовите правоотношения и за основните изисквания по осигуряване на здраве и безопасност при работа в икономически дейности „Хотелиерство“ и „Ресторантьорство“, както и наемане на работа на лица ненавършили 18 години. \r\nДо момента не са установени случаи, при които непълнолетни лица да полагат труд без необходимото разрешение. \r\nЛуиза ТРАНЧЕВА", "date": "2019.07.30", "title": "Велико Търново: 33 разрешителни за работа на непълнолетни лица е издала Инспекцията по труда през юли"}
{"url": "http://www.focus-news.net/news/2019/07/30/2685350/sofiya-zam-kmetat-na-stolichnata-obshtina-todor-chobanov-shte-predstavi-razkrit-rimski-zid-na-ul-malko-tarnovo.html", "text": "На 31 юли в 12 часа зам.-кметът на Столичната община Тодор Чобанов  ще представи пред журналисти  разкрит римски зид  на ул. „Малко Търново“. Това съобщиха от  Столична община . Археологическата находка бе разкрита по време на ремонтни дейности на улицата.", "date": "2019.07.30", "title": "София: Зам.-кметът на Столичната община Тодор Чобанов  ще представи разкрит римски зид  на ул. „Малко Търново“"}
{"url": "http://www.focus-news.net/news/2019/07/30/2685349/kyustendil-remontni-deynosti-se-izvarshvat-na-mostovo-saorazhenie-po-patya-kyustendil-dupnitsa.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. По пътя Кюстендил – Дупница в района на град Дупница движението се осъществява в една лента поради ремонтни дейности на мост над река Тополница. Участъкът е сигнализиран с пътни знаци и светофарна уредба. Срокът за завършване на ремонта е до 12 август 2019 година. \r\nВенцеслав ИЛЧЕВ", "date": "2019.07.30", "title": "Кюстендил: Ремонтни дейности се извършват на мостово съоръжение по пътя Кюстендил – Дупница"}
{"url": "http://www.focus-news.net/news/2019/07/30/2685348/sport-pepe-pristigna-v-london-za-meditsinskiya-si-pregled.html", "text": "Футбол: Никола Пепе кацна в Лондон за медицинския си преглед и завършване на преговорите за собствените си условия преди преминаването си в Арсенал. Британският клуб се съгласи да плати 72 млн. паунда на френския Лил за 24-годишния нападател. През миналия сезон Пепе отбеляза 22 гола във френската Лига 1, отстъпвайки по този показател само на Килиан Мбапе. Очаква се по-късно тази седмица от Арсенал официално да обявят новото си попълнение.", "date": "2019.07.30", "title": "Спорт: Пепе пристигна в Лондон за медицинския си преглед"}
{"url": "http://www.focus-news.net/news/2019/07/30/2685413/the-guardian-dzhonsan-i-varadkar-vlyazoha-v-spor-zaradi-predpazniya-mehanizam-za-irlandskata-granitsa.html", "text": "Британският премиер Борис Джонсън е разговарял със своя ирландския колега Лео Варадкар, като двамата са влезли в спор заради предпазния механизъм за ирландската граница, пише вестник  Guardian .   \r\nДжонсън най-после говори с Варадкар, близо седмица след като смени Тереза Мей на премиерския пост, като в разговора той е заявил, че Великобритания никога няма да сложи „твърда“ граница между Ирландия и Северна Ирландия, която е част от Обединеното кралство.  \r\nНовият министър-председател бе обвиняван че е оставил Варадкар загърбен за толкова дълго, с оглед на факта, че Ирландия и нейната позиция ще бъде ключова при опита на Джонсън да договори ново споразумение за Брекзит с ЕС. \r\nСпоред говорител на Дъблин, Варадкар е заявил, че предпазния механизъм е нужен „като последствие от решения, взети от Великобритания и нейното правителство“. Според Варадкар, „ЕС е обединен в своето виждане, че договорът за оттегляне не може да бъде отворен отново“.  \r\n„Други решения могат да заменят предпазния механизъм в бъдеще, но засега изглежда,че удовлетворяващата и двете страни възможност все още не се е появила“. Според разпространените данни Варадкар е поканил Джонсън в Дъблин за да обсъдят Брекзит на четири очи.  \r\n : Цанко Цолов", "date": "2019.07.30", "title": "The Guardian: Джонсън и Варадкар влязоха в спор заради предпазния механизъм за ирландската граница"}
{"url": "http://www.focus-news.net/news/2019/07/30/2685353/stara-zagora-krasimira-chahova-sas-srebro-ot-evropeyskite-mastars-igri-v-torino.html", "text": "Зам.-кметът на Стара Загора Красимира Чахова спечели сребърен медал в дисциплината 2000 м стийпълчейз на IV-те Европейски мастърс игри, които се провеждат  от 26  юли до 4 август в италианския град Торино. Това съобщиха от  пресцентъра на общината . Шампион в дисциплината е представителката на Русия Олга Савойская. „Щастлива и доволна съм от представянето си. За мен това беше едно дълго и трудно завръщане на пистата. След последното ми участие на Световните мастърс игри в Оуклънд, Нова Зеландия през 2017 г., 6 месеца лекувах контузия в „ахилеса”, възстановяването беше тежко и бавно.  Докато преди шест години на Световните мастърс игри на същия стадион „Примо Небиоло” спечелих пълен комплект медали, сега целта ми беше да съм здрава и да мога отново да се състезавам”, коментира Чахова. „До края на игрите очаквам с останалите старозагорски спортисти да спечелим още медали. Николай Трънков ще стартира на 800 м, а представителите ни в бадминтона са Христо Михалев, Митко Чавдаров и Нася Иванова”, каза още тя. В Европейските мастърс игри в Торино участват над 10 000 спортисти от 60 държави, в 32 вида спорт и 3 параолимпийски. На тях се представят и състезатели от Индия, Южна Африка, Обединените арабски емирства, Саудитска Арабия, Япония, Аржентина, Китай, Бразилия, Сингапур, Мексико, Канада, САЩ, Малайзия и Монголия. Най-възрастният е чехът Вацлав Хейда - на 93 г., участник в лекоатлетическите дисциплини. Европейските ни шампиони на бадминтон - двойки Пламен Михалев и Тихомир Киров пропускат игрите заради предстоящото след седмица Световно първенство за ветерани в Полша.", "date": "2019.07.30", "title": "Стара Загора: Красимира Чахова със сребро от Европейските мастърс игри в Торино"}
{"url": "http://www.focus-news.net/news/2019/07/30/2685351/ruska-boyadzhieva-zam-kmet-na-burgas-dnes-i-utre-se-testvat-na-myasto-vending-mashinite-za-prodazhba-na-avtobusni-bileti.html", "text": "Днес и утре се тестват на място вендинг машините за продажба на автобусни билети в Бургас. Това каза пред журналисти зам.-кметът на Бургас с ресор „Европейски политики и околна среда“ Руска Бояджиева, предаде репортер на  Радио „Фокус“ – Бургас . По думите ѝ на няколко пъти в продължение на две години се е променяла нормативната база и се е налагало да бъдат променяни софтуерите, с които се управлява интегрираната билетна система, която е основният предмет на сертификация в Националната агенция по приходите. „Не сме спирали да работим. През месеците юни и юли няколко пъти се провеждаха тестове с установки в София, докато Националната агенция по приходите и Българският институт по метрология се убедят, че системите ни са надеждни, добре работещи и отговарят на нормативната уредба. След тези тестове, вече в края на юли, съобразено с графика на екипите на Националната агенция по приходите, правим последната стъпка по тестването, която  се провежда тук на място“, отбеляза зам.-кметът Бояджиева. Тя добави, че в рамките на тези тестове, екипът на Националната агенция по приходите ще провери всички компоненти на електронната билетна система на място, в реално време.  \r\n„Това означава, че ще бъдат проверени не само вендинг машините. Системата е много сложна и включва различни точки и видове продажби на билети. Това включва и борда на автобусите, касовите салони, проветрителните мобилни средства на контрольорите, самия „бакофис“ – софтуер, който отчита продажбите. Надяваме се, че тестът ще бъде финален, че Агенцията ще придобие увереност в това, че системите са работещи, че отговарят на нормативните изисквания и това ще е краят на процедурата по сертификация“, допълни още Бояджиева. По думите ѝ вендинг машините и онлайн приложението за продабжа на билети не могат да бъдат пуснати в експлоатация, защото няма как да бъдат локалоно фискализирани. „Всички останали точки могат, но, поради спецификата на самите устройства и приложения, тези две точки могат да бъдат пуснати в експлоатация едва когато се фискализира цялата система“, каза още зам.-кметът. По думите ѝ нормативната уредба е сложна, но, според нея, тя е такава с оглед на това да гарантира ефективен и строг контрол върху продажбите. „Ние трябва да се съобразим с това и да гарантираме, че нашите системи наистина работят. В момента, в който сертификатът бъде издаден от Националната агенция по приходите, ние имаме готовност да пуснем в продажба билети във вендинг машините и с онлайн приложението“, посочи още зам.-кметът Руска Бояджиева. \r\nМария ПОПЧЕВА", "date": "2019.07.30", "title": "Руска Бояджиева, зам.-кмет на Бургас: Днес и утре се тестват на място вендинг машините за продажба на автобусни билети"}
{"url": "http://www.focus-news.net/news/2019/07/30/2685356/a1-on-sasht-zabraniha-na-kmeta-na-drach-da-vliza-v-stranata.html", "text": "Американският Държавен департамент забрани на кмета на Драч, Вангуш Драко да влиза в страната заради съмнение за корупция в особено големи размери, предава македонската телевизия  A1 on .  \r\nВ забраната са включени и съпругата на кмета – Алба, както и на техните деца Джулио и Кейси.  \r\nВ съобщението на Държавния департамент се казва, че това решение „изпраща силно послание относно ангажираността на САЩ в борбата против корупцията в целия свят“. \r\nАлбанската опозиция обвинява премиерът на страната Еди Рама, както и други политици, сред които и Драко, във връзки с криминални структури, кражба на гласове и др. \r\n : Цанко Цолов", "date": "2019.07.30", "title": "A1 on: САЩ забраниха на кмета на Драч да влиза в страната"}
{"url": "http://www.focus-news.net/news/2019/07/30/2685355/smolyan-mokri-no-normalno-prohodimi-sa-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, с краткотрайни превалявания от дъжд на места, а пътните настилки са мокри. През деня на са получавани сигнали за инциденти по пътищата в областта. \r\nДо 18.00 ч. е ограничено движението по път II-86 Средногорци – Рудозем за извършването на взривни работи, които са участък, който е в средата на трасето между двете населени места. Обходният маршрут е по направлението: Средногорци – Смолян (кв. „Устово“ – кв. „Райково“) – Рудозем и обратно. \r\nДвижението по път ІІІ-8683 с. Арда – с. Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.30", "title": "Смолян: Мокри, но нормално проходими, са пътищата в областта"}
{"url": "http://www.focus-news.net/news/2019/07/30/2685352/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenata-tseremoniya-v-stara-zagora-s-koyato-shte-badat-otbelyazani-142-godini-ot-boevete-za-zashtitata-na-grada.html", "text": "Председателят на Народното събрание Цвета Караянчева ще участва в тържествената церемония в Стара Загора, с която ще бъдат отбелязани 142 години от боевете за защитата на града. Това съобщиха от пресцентъра на  Народното събрание . Паметната вечер „Възхвала за Стара Загора“ ще бъде на 31 юли 2019 г. от 20.30 часа пред Мемориалния комплекс „Бранителите на Стара Загора“.  \r\nПредседателят на парламента ще приеме рапорта на командващия представителните гвардейски роти и ще произнесе слово по повод героичните събития.", "date": "2019.07.30", "title": "Председателят на Народното събрание Цвета Караянчева ще участва в тържествената церемония в Стара Загора, с която ще бъдат отбелязани 142 години от боевете за защитата на града"}
{"url": "http://www.focus-news.net/news/2019/07/30/2685358/stara-zagora-sastezatelyat-na-klub-po-konen-sport-gen-vladimir-stoychev-ivaylo-bonev-se-zavarna-ot-mezhdunarodno-sastezanie-v-atina-s-reditsa-otlichiya.html", "text": "Старозагорецът и състезател на Клуб по конен спорт „Ген. Владимир Стойчев“ Ивайло Бонев, който е част и от националния отбор по конен спорт, се завърна от международно състезание в Атина с редица отличия. Това съобщиха от пресцентъра на  Общината . Бонев завоюва сребърен медал и Grand Prix 2**.  \r\nВ шампионата, който е с ранг 5 звезди, провел се миналата седмица, взеха участие едни от най-добрите състезатели в света.  \r\nТова е изключително голям успех за българския спорт в тази олимпийска дисциплина, коментираха успеха на състезателят от ККС „Ген. Владимир Стойчев“.", "date": "2019.07.30", "title": "Стара Загора: Състезателят на Клуб по конен спорт „Ген. Владимир Стойчев“ Ивайло Бонев се завърна от международно състезание в Атина с редица отличия"}
{"url": "http://www.focus-news.net/news/2019/07/30/2685086/pregled-na-osnovnite-temi-v-svetovniya-pechat-agentsiya-fokus.html", "text": "Все по-голямото отдалечаване на Турция от НАТО, реториката между САЩ и Иран и мистериозното заболяване на намиращия се в затвора руски опозиционер Алексей Навални са сред темите на световния печат. \r\n*** \r\n \r\n  Малко вероятно е че НАТО, въпреки огромното си желание за приемането на нови членове, щеше да покани Турция в редиците си, ако тя кандидатстваше в настоящия момент, пише Дъг Бандоу в статия за американското изолационистко списание  The American Concervative . \r\n \r\n Агенция „Фокус“ представя превод на материала без редакторска намеса и с уточнението, че той отразява единствено позицията на автора.  \r\n \r\nВъншната и военната политика трябва да се променят заедно с обстоятелствата. В годините на Студената война имаше смисъл Вашингтон да изгради Организацията на Северноатлантическия договор и да направи Турция неин член. Днес доминираното от Америка НАТО има малко смисъл, а членството на Анкара - още по-малко. \r\nВключването на Турция, което никой не бърка с демокрация в либерален западен стил, винаги е било малко смущаващо. През годините тази нация се оказа политически нестабилна, с периодична военна намеса в управлението. През 1974 г. Турция нахлу в Кипър и почти стигна до сблъсък Гърция, друга страна-член на НАТО. Последващите слаби коалиционни правителства бяха малко склонни да се справят със сериозните проблеми на страната. \r\nЗа щастие така и не се стигна до конфронтацията с Русия, а след разпадането на Съветския съюз, служители на Алианса положиха извънредно много усилия, за да подготвят нови задължения и най-накрая организираха мисии извън районите, които до голяма степен не са свързани с отбраната на Европа. Турция изигра малка роля във всяка една от тях. \r\nЩо се отнася до действията на САЩ, Анкара показа лоши отношения с Алианса - но добра геополитическа преценка – с отказ да позволи на САЩ да отворят северния фронт срещу Ирак от турска територия през 2003 г. Това доведе до разрив с Пентагона, който преди това бе най-силният адвокат на Анкара в САЩ.  \r\nНапоследък Турция играе до голяма степен злощастна роля в Сирия. В началото на сирийската война правителството на Ердоган позволи на членовете на „Ислямска държава“ лесно преминаване през границата. Контрабандата бе широко разпространена: зетът на Ердоган и петролният министър бяха обвинени, че са замесени в доходоносната, макар и незаконна търговия. В началото на 2018 г. Анкара започна офанзива срещу сирийските кюрди, които сътрудничиха със сили на САЩ срещу джихадистите. Настоявайки за създаването на буферна зона, Ердоган дори заплаши да се изправи срещу американския военен персонал. \r\nЕрдоган също се обърна и срещу Израел, което му струваше подкрепата от нейните застъпници в Америка. Анкара продължава да провокира Атина, като отказва да признае гръцкото въздушно пространство около островите близо до Турция и остава основна пречка за уреждане на кипърския въпрос. Откриването на находища на природен газ в кипърски води доведе до по-нататъшно изостряне на конфликта между Република Кипър и Турция, предизвиквайки отмъщение от страна на Европейския съюз. \r\nЕрдоган също така редовно се заиграва с широко разпространените антиамерикански настроения в Турция, обвинявайки САЩ в участието им в проваления преврат отпреди три години. Без доказателства той обвини за пуча Фетхулах Гюлен, възрастен мюсюлмански клирик, който живее в Америка от десетилетия, и след това критикува Вашингтон за това, че не е изпратил Гюлен в Турция за съдебен процес, въпреки че Анкара не предостави необходимите доказателства за екстрадиция. Правителството на Ердоган също арестува няколко американци, най-известният от които е пастор Андрю Брънсън, на лекомислени основания, очевидно, за да ги използва като разменни чипове. \r\nЗлоупотребата със съдебната система беше само един компонент от плъзгането на Турция към  автокрация. Анкара се превръща във все по-несвободна държава, в която опозицията или дори критиките към президента и управляващата партия може да доведат до загуба на работа, отстраняване от длъжност и затвор. Опитът за преврат, за който мнозина анализатори уличиха Ердоган в планирането, предостави идеалното извинение за масова чистка.  \r\nНищо от гореизложеното, освен задържането на Брънсън, нямаше значение за администрацията на Тръмп. Въпросът, който сега заплашва Алианса, е закупуването от Анкара на руски системи С-400 за противовъздушна отбрана. Нарастващото отчуждение между САЩ и Европа насърчи турския лидер да погледне на изток, особено след като руският президент Владимир Путин бързо демонстрира подкрепа към него по време на опита за преврат през 2016 г. Тръмп обвинява администрацията на Обама за провала на сделката за „Пейтриът“, но това беше решението на Ердоган; в крайна сметко той може да е искал по-добра защита срещу американските самолети. \r\nПентагонът се опасяваше, че едновременната експлоатация на С-400 и F-35, която Турция планира да закупи, ще подобри способността на Русия да сваля американските самолети при всеки бъдещ конфликт. Заместник-министърът на отбранатаЕлън Лорд обясни: „Ние се стремим само да защитим дългосрочната сигурност на програмата F-35\". Въпреки серията американски жалби, искания и заплахи, Анкара прие доставките от Русия. Вашингтон отговори, като забрани Анкара да закупува F-35. \r\nОсвен това Вашингтон планира да изхвърли Турция от производствената програма на F-35. Администрацията обмисля икономическите наказания за турското правителство и официални лица. \r\nБританският вестник  The Independent  предположи, че „провалът на Тръмп да накаже Ердоган  ще бъде пропуснат шанс да се обърне злонамерената програма на Путин за внасяне на разкол в ЕС, НАТО и всяка друга организация, за да се запазят амбициите на Русия в пейзажа след Студената война“. Въпреки това е малко вероятно Анкара да капитулира. Санкциите само биха увеличили двустранната враждебност и вероятно биха накарали Турция да затвори въздушната база в „Инджирлик“ за американците.Турция също така би могла да заеме кюрдска територия в Северна Сирия. \r\nПо-добър подход би бил избягването на по-нататъшни санкции и натиск за спиране на членството на Турция в НАТО, като е вероятно да последва и прогонването й. (Също така ядрените оръжия на Америка трябва да бъдат изтеглени от Инджирлик, независимо от разрешаването на настоящия спор). Това би било дълго закъсняла стъпка Алианса, който досега демонстрира неприлично желание за разширяване. \r\nЕдинствената сериозна потенциална заплаха за сигурността за Европа днес е от Русия. И все пак на Турция не може да се има доверие дали ще вземе страната на НАТО в конфликт. Външната политика на Анкара сега се различава значително от тази на западните държави и отношенията й с Русия, включително сътрудничеството в Сирия. Наистина, точно както след преврата Ердоган реши, че не може да се довери на офицерите си в НАТО, Алиансът не може да се довери на турски служители, които може да се окажат същински русофили. \r\nМисълта за излизане на Анкара провокира ужас сред някои членове на външнополитическата общност. Неназован „висш служител на Държавния департамент“ настоя, че „Турция е и остава важен съюзник на НАТО, важен партньор на САЩ. Нашите взаимоотношения не се дефинират единствено от въпроса за С-400“. Въпреки това предефинирането на Анкара само ще формализира променящите се отношения. На практика Турция вече е „изгубена\" за Алианса. Изкореняването на всякакви илюзии за отношенията би могло да даде поо-добра възможност на САЩ да преговарят с Анкара за Сирия или който и да било друг въпрос. \r\nРазбира се, Ердоган няма да бъде вечно президент. Уолтър Ръсел Мийд, журналист от  The Wall Street Journal , твърди, че „Вашингтон трябва да помни, че Турция е по-голяма от един човек и да се съсредоточи в дългосрочен план\".  \r\nТурското население вече е едно от най-враждебните към Америка в света, като само 18% от него гледа на САЩ благоприятно. Данните са за 2017 г. Невероятните 72% ни възприемат като „голяма заплаха\". Това е най-високото ниво сред 30-те държави, в които изследователският център „Пю“ е провел изследването.  \r\nНещо повече, нарастващата ислямизация в Турция отразява повече народни убеждения, отколкото правителствена политика. Това прави противопоставянето срещу Америка по-вероятно и по-малко вероятно помирението с Израел. Предишните националистически правителства третираха Гърция и Кипър по-студено и кюрдските граждани по-строго, отколкото го прави Ердоган. \r\nАманда Слоут от Института „Брукингс“ отбеляза: „Анкара се чуди дали Вашингтон се грижи за нуждите си от сигурност и Вашингтон се чуди дали Анкара е надежден съюзник“. И двата отговора са не. Но това няма да се промени. Малко вероятно е че НАТО, въпреки огромното си желание за приемането на нови членове, щеше да покани Турция в редиците си, ако тя кандидатстваше в настоящия момент \r\nАнкара реши да напусне Алианса. САЩ и други членове трябва да ратифицират това решение и да работят с Турция, за да създадат нова рамка на сътрудничество, в което техните интереси се съгласуват. Новите обстоятелства изискват нови политики. \r\n*** \r\n \r\n  Държавният секретар на САЩ, Майк Помпео, заяви, че иранските власти са отказали предложението му да посети страната и да направи официално изявление пред народа, съобщава англоезичното издание от Обединените арабските емирства  The National .  \r\nПомпео написа съобщение в социалната мрежа „Туитър“: „Наскоро предложих да пътувам до Техеран и да говоря директно пред иранския народ. Режимът не прие предложението ми“.  \r\nПомпео продължава „Не се притесняваме от това Джавад Зариф (министър на външните работи на Иран) да дойде в Америка, където той има правото да говори свободно. Да не би фактите около Али Хаменей (върховният духовен лидер) да са толкова лоши, че той да не може да ми позволи да направя същото в Техеран? Какво ако неговия народ чуе истината, цяла и нефилтрирана?“ \r\nЗариф посети Ню Йорк по-рано през месеца за срещата на ООН и даде няколко интервюта пред американски медии, припомня изданието. \r\n*** \r\n \r\n Външната политика на Иран цели да се противопостави на американската хегемония и да защити мултилатерализма, каза в понеделник иранският вицепрезидент Ешак Джахангири, добавяйки, че намаляването на ангажиментите на Иран по ядрена сделка може да бъде отменено, ако други страни запазят тяхната страна на споразумението, цитира думите англоезичната версия на турския вестник  Yeni Safak . \r\nИран и Съединените щати достигнаха на ръба на войната миналия месец, след като ислямската република свали американски дрон, почти предизвиквайки ответна нападателна атака, която американският президент Доналд Тръмп отзова в последния момент. \r\n\"Външната политика на Ислямска република Иран цели да защитава мултилатерализма и да се противопоставя на американската хегемония\", каза Джахангири, според информационната агенция IRIB. \r\nОтношенията на Иран с Вашингтон се влошиха, откакто Тръмп изтегли САЩ от ядрената сделка между Техеран и големите сили през 2015 г. и отново наложи санкции срещу Ислямската република. \r\nДжахангири каза, че намаляването на задълженията на Иран по сделката може да бъде отменено, ако останалите подписали споразумението спазват ангажиментите си. \r\nПрез май Иран заяви, че ще намали ангажиментите си по сделката, съгласно която повечето международни санкции срещу Техеран бяха отменени в замяна на това, Иран да ограничи ядрената си програма. \r\nИран вярва, че останалите пет страни биха могли да направят повече за противодействие на последиците от изтеглянето на САЩ. \r\n*** \r\n \r\n Руският опозиционен лидер Алексей Навален беше изписан от болница, където се лекуваше заради мистериозна болест, и се върна в затвора, за да завърши изтърпяването на 30-дневна присъда за организиране на неправомерни протести, след като негови привърженици заявиха, че може би е бил отровен, пише американското издание  The Wall Street Journal . \r\nЛекар потвърди, че откровеният критик на Кремъл е освободен, въпреки че „резултатите от  неговите изследвания все още не са готови“, заяви в социалната мрежа „Туитър“ говорителят на Навални Кира Ярмиш.  \r\nНавални, 43-годишен, беше приет в болница в неделя, след като получи \"остра алергична реакция, силно подуване на лицето и зачервяване на кожата\", според Ярмиш. \r\nВ продължително изявление, публикувано в блога му в понеделник вечер, Навални разказа събитията, водещи до хоспитализацията му. \r\nАктивистът написа, че по време на затвора той яде „същото като всички останали и… условията на живот са абсолютно същите като тези на останалите пет затворници“. \r\nТой каза, че има собствено спално бельо и използва сапуна, пастата за зъби и други предмети от собствената си затворническа чанта. \r\nПо време на разходка съквартирантите му забелязаха, че има зачервен врат и той скоро започна да усеща челото и кожата около очите си да парят, разказа Навални. „Беше неприятно, но не и непоносимо“, припомни той. \r\nНо той се е събудил през нощта, лицето, ушите и шията са били горещи и подути, каза Навални. \"Не можех да спя.\" \r\nВеднага си помислил, че е бил отровен, каза той, като отбеляза, че никога не е страдал от алергии. \r\nАнастасия Василиева, лекар, който преди това е лекувал Навални и го е посетила в понеделник, написа във „Фейсбук“, че състоянието му може да е причинено от отравяне. \r\nТя каза, че клепачите му са подути и той има няколко рани по торса, шията, гърба и лактите. \r\n„Не можем да изключим, че кожата му е била изложена на токсин и е била повредена от неизвестно химическо вещество от„ трета страна “, каза д-р Василиева. \r\nД-р Василиева каза също, че е „категорично против такова бързо изписване на Алексей и връщането му обратно на мястото, където вероятно съществува този неизвестен химически агент“. \r\nАдвокатът на Навални, Олга Михайлова, каза пред репортери в понеделник, че клиентът й е „ бил наистина отровен от някакво неизвестно химическо вещество… но то засега не  е установено“ \r\nДлъжностни лица в Министерството на вътрешните работи не могат да бъдат открити за коментар. \r\nЛеонид Волков, един от водещите сътрудници на Навални, публикува в неделя поредица от публикации в социалната мрежа „Туитър“, описващи лошите санитарни условия в затвора, където той каза, че и преди това е бил задържан. \r\nВ понеделник Волков изрази недоволство че Навални ще бъде върнат в същата стая и на същото легло, „където неизвестно вещество е причинило подуване на кожата при контакт с нея“. \r\nОт 24 юли Навални излежава 30-дневна присъда за свикване на нерегламентирани протести срещу решението на московската избирателна комисия да отхвърли кандидатите на опозицията, които според нея не са събрали достатъчно подписи,за да бъдат регистрирани за вота на 8 септември. Лидерите на опозицията отричат това твърдение. \r\nТова не би било първото отравяне за Навални. През 2017 г. той получи химическо изгаряне в дясното си око, след като нападател му хвърли в лицето течност със зелен цвят. \r\nВ своя блог в понеделник Навални се подигра с руските власти. \r\n„Е, те са абсолютно идиоти, да ви отровят на място, където подозренията сочат само тях?“, пише той. \"Засега мога да кажа едно нещо със сигурност: в Русия наистина има доста тъпи и глупави пичове.\"", "date": "2019.07.30", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/30/2685357/veliko-tarnovo-daden-e-start-na-proekta-za-remont-na-tri-chitalishta-v-obshtina-svishtov.html", "text": "Даден е старт на проекта „Ремонт, реконструкция и мерки за подобряване на енергийната ефективност в обекти на културната инфраструктура на територията на община Свищов”. Това съобщиха от пресцентъра на  Община Свищов . Дейностите се финансират по Оперативна програма „Региони в растеж“. Те са насочени към подобряване на съществуващата материална база на три от читалищата в региона – Народно читалище (НЧ) „Светлина-Царевец 1927”, НЧ „Трудолюбие – 1907“ – село Вардим и НЧ „Филип Станиславов-1903“ – село Ореш. С ремонта на сградите ще се даде възможност за разрастване и разширяване на дейностите, осигуряване на устойчивост на предлаганите продукти и услуги, по-добри битови условия за работа и не на последно място – ще бъде осигурен достъп до тях за хората в неравностойно положение. Изпълнението на заложените проектни дейности ще допринесе за повишаване привлекателността на читалищата и културните изяви сред младите хора, което ще увеличи  посещаемостта на представленията и увеличаване на броя на желаещите да се включат в формираните състави, клубове и групи. \r\nНа събитието присъстваха кмета на общината, изпълнителният директор на „Регионален фонд за градско развитие” АД Мартин Заимов, кметове на кметства, председатели на читалищата и други гости, пред които бе представена основната цел на проекта, планираните дейности, обектите на интервенция, екипа и очакваните резултати от неговото изпълнение.По време на пресконференцията кмета на общината Генчо Генчев и управителя на „Регионален фонд за градско развитие” АД Мартин Заимов подписаха договора за инвестиционен кредит за реализиране на проектното предложение. \r\nПроектът на обща стойност 2 766 728.99 лв. ще се изпълнява в рамките на 24 месеца.", "date": "2019.07.30", "title": "Велико Търново: Даден е старт на проекта за ремонт на три читалища в община Свищов"}
{"url": "http://www.focus-news.net/news/2019/07/30/2685354/oblastna-administratsiya-sliven-v-zonata-ot-20-km-okolo-industrialnite-fermi-se-preustanovyava-otglezhdaneto-na-svine-v-obekti-ot-tipa-zaden-dvor.html", "text": "В зоната от 20 км около индустриалните ферми се преустановява отглеждането на свине в обекти от типа „заден двор“ . Това съобщиха от пресцентъра на  Областна администрация-Сливен . \r\nОбластният управител Чавдар Божурски изпрати писмо до кметовете на общините и директорите на областните дирекции по безопасност на храните и на МВР, в което ги информира, че е наложена забрана за отглеждането на свине в обекти от типа „заден двор“ в 20-километровата зона около индустриалните ферми в Сливенска област. Мярката е разпоредена в писмо на министъра на земеделието, храните и горите Десислава Танева във връзка с взето на 29 юли решение от Централния епизоотичен съвет. В писмото се посочва, че подобна практика е показала резултати в борбата с разпространението на заболяването на територията на други области в страната. \r\nВ изпълнение на това решение е даден срок на стопаните до 2 август да заколят доброволно животните си, отглеждани в обекти от типа „заден двор“.  След изтичане на срока ще се пристъпи към умъртвяване на свинете от представители на ОДБХ. \r\nОт Министерството на земеделието, храните и горите напомнят, че добитото от собствени животни месо може да се съхранява дълго само след топлинна обработка за минимум 30 минути на 70 С, достигнати във вътрешността на късовете месо. Вирусът на африканската чума по свинете е изключително устойчив при изсушаване, осоляване, пушене, охлаждане и замразяване на месото. \r\nСписък на населените места, които попадат в 20-километровата зона: \r\n Зона за биосигурност около индустриални ферми в община Сливен: \r\n- Камен, Жельо войвода, Крушаре, Гергевец, Самуилово, Панаретовци, Глуфишево, Николаево, Чокоба, Скобелево, Бозаджий, Кермен, Младово, Ковачите, Злати войвода, Старо село, Мечкарево, Селиминово, Гавраилово, Малко чочовени, Чинтулово, Бяла, Въглен, Раково, Нейково, Ичера, Седларево, Сотиря, Горно Александрово, Трапоклово, Драгоданово, Блатец, Гушник, Тополчане, Калояново, Сливен, Бинкос, Голямо чочовени, Близнец, Червенаково, Сърцево, Струпец, Научен, Съдийско поле, Каменово, Съдиево, Ценино, Коньово, Омарчево, Питово, Биково, Новачево. \r\n Зона за биосигурност  около индустриални ферми в община Нова Загора: \r\n- Оризари, Баня, Крива круша, Асеновец, Кортен, Караново, Брястово, Нова Загора, Стоил войвода, Езеро, Загорци, Събрано, Дядово, Богданово, Любенец, Любенова махала, Млекарево, Еленово, Сокол, Графитово, Шивачево, Полско пъдарево, Пет могили.", "date": "2019.07.30", "title": "Областна администрация-Сливен: В зоната от 20 км около индустриалните ферми се преустановява отглеждането на свине в обекти от типа „заден двор“"}
{"url": "http://www.focus-news.net/news/2019/07/30/2685089/poveche-zaeti-litsa-i-po-visoki-zaplati-otchetoha-knsb-i-yordanka-fandakova-za-sporazumenieto-ot-2015g-obzor.html", "text": "Президентът на КНСБ Пламен Димитров и столичният кмет Йорданка Фандъкова отчетоха изпълнението на споразумението за сътрудничество между тях от 2015г. По данни на КНСБ 775 000 са наетите лица в София. 95 000 от тях са свързани или директно финансирани от местната власт или финансирани през националния бюджет. За първото тримесечие на годината средната работна заплата в София е с 37% по-висока от тази за страната. За срока на споразумението заплатата в София се е повишила с 40%. Областите, които обхваща споразумението са образование, здравеопазване, социални дейности, транспорт, държавно управление и култура. От КНСБ коментираха, че независимо от направеното в сферата на социалните услуги се иска още работа и още средства, както по отношение на материалната база, така и по отношение на заплатите. От Конфедерацията на независимите синдикати са поискали от финансовото министерство допълнителни 13 млн. лв за финансиране на социалната сфера.  \r\nКметът на София Йорданка Фандъкова коментира, че на срещата се отчитат изцяло изпълнени ангажименти, поети преди началото на този мандат. 40% от БВП се произвеждат в София, което прави столицата водеща икономика в България и затова е важно да се даде ясна перспектива за развитието й. Фандъкова обясни, че в рамките на споразумението се залага на създаване на условия за развитие на икономиката, чрез инвестиции в двете най-важни сфери инфраструктура и образование.  \r\nТам, където има проблеми с недостиг на финансови средства от конфедерацията предлагат с бюджета за догодина допълващи стандарти за решаването на част от проблемите в делегираните държавни дейности. Според отчета все още има детски градини, които не покриват единните разходни стандарти за персонала особено в малките общини, което налага отделяне на допълнителен финансов ресурс от местните данъци и такси. Предложението на независимите синдикати е допълващ стандарт втора сграда, там където има преструктуриране на детските градини и тя да получава допълнителни средства като институция. КНСБ определят като много важни проблемите, свързани с детско и училищно здравеопазване. Според конфедерацията фрапираща е разликата между заетите в здравните кабинети в училища и детски градини и заетите медицински специалисти в детските ясли. За това от конфедерацията предлагат допълващи стандарти за брой яслени групи в детските ясли и градини и за увеличение на единните разходни стандарти през 2020г. с 20% средно за едно дете в детска ясла. Основно искане на КНСБ е решаване на проблема на заплащане в социалните услуги. Голяма част от средствата, които предоставят единните разходни стандарти в тези услуги отиват за текущите ремонти на социалните заведения. От конфедерацията на синдикатите предлагат допълващ стандарт за издръжката на материално-техническата база на един потребител и разликата от тези средства да бъдат отделени за увеличаване на заплатите на заетите. От КНСБ се надяват да разработят стандартите за културните институти и по този начин да бъдат приключени разговорите за бюджета за 2020г.  \r\nВиолета СИМЕОНОВА", "date": "2019.07.30", "title": "Повече заети лица и по-високи заплати отчетоха КНСБ и Йорданка Фандъкова за споразумението от 2015г. (ОБЗОР)"}
{"url": "http://www.focus-news.net/news/2019/07/30/2685091/politico-ne-ostavyayte-problemite-s-klimata-na-ministrite-na-okolnata-sreda.html", "text": "Войната е твърде важна за да се повери в ръцете на генералите, казва бившия френски държавник Жорж Клемансо. Може да се каже нещо подобно за промените в климата, коментират в европейската редакция на изданието  Politico . \r\nАко имаме някаква надежда за справянето с ескалиращия проблем с околната среда не можем просто да оставим министерствата на околните среди да търсят решение. \r\nИзмененията в околната среда ще засегнат почти всеки аспект от нашия живот и портфолиото на всяко правителство – от икономическите показатели до управлението на държавните граници. Този проблем трябва да е приоритет на всеки министерски доклад, включително, и много важно, тези отговарящи за отбраната и сигурността.  \r\nНовият председател на Европейската комисия Урсула фон дер Лайен призна, че промените в климата са „най-важният проблем“, който стои пред Европа и призова за по-високи цели в борбата с тях, включително „net-zero“ програмата за освобождаване на Европа от въглероден диоксид до 2050 г.. От огромна важност е фактът, че бившият министър на отбраната на Германия също така вижда последиците за сигурността, които климатичните промени носят. Това беше част от стратегическите перспективи за сигурността по време на нейното ръководство на отбраната на страната. Фон дер Лайен призова и ООН да предприеме по-всеобхватен подход към сигурността, който да включва акцент върху изменението на климата. \r\nДосега Европа не е направила достатъчно, за да се подготви за проблемите, свързани със сигурността, предизвикани от емисиите на въглероден двуокис. Проблемите вече се изострят, което води до по-чести наводнения и суши, заплашена е критичната инфраструктура. Хора губят домовете си или се превръща в невъзможна задача за тях да изкарват прехраната си от земята. Условията за живот ще се влошават все повече с покачването на температурите. \r\nРазвитите страни имат не само моралното задължение да спомогнат за ограничаването на тези климатични изменения, както и да помогнат на останалите държави да се адаптират към тях, но е и в техен интерес да го направят.  \r\nМакар и климатичните промени да не са причина за нито един конфликт директно, изследователите намират убедителни връзки между ефектите на климатичните изменения и честотата на конфликтите и размириците. Арабската пролет и други конфликти в Африка са свързани с дългогодишните суши в региона например. Променящите се условия на околната среда допринесоха за увеличаване на напрежението между земеделските стопани и пастирите в целия регион на Сахел. Когато сушите лишат фермерите от препитание, присъединяването към престъпни организации или терористични групи става по-примамливо. \r\nКлиматичните промени също така ще изпратят милиони хора на поход към развития свят в търсене на сигурност, подслон и по-добър живот. Повишаващите се температури ще бъдат основният двигател на миграцията.  \r\nПриродните бедствия вече са отговорни за повече разселени хора в сравнение с местните конфликти, според Центъра за мониторинг на вътрешното разселване. Според неговите данни 200 милиона души са напуснали домовете си между 2008 и 2016 г. заради природни катаклизми. До 2050 г. това число може да нарасне от 25 милиона до милиард души.  \r\nМакар че повечето разселвания ще бъдат вътрешни, такъв вид миграция може да наруши социалната сплотеност и да доведе до конфликти в страните от периферията на Европа, които вече са нестабилни. Това би довело до пулсиращ ефект в Европа, която все още се бори с последствията от миграционната криза през 2015 г. \r\nКато германски министър на отбраната, Фон дер Лайден показа, че разбира главните връзки между климата и сигурността. Но въпросът е, разбира се е как да се използват тези знания.  \r\nТук Европа вече може да бъде проактивна. Тя трябва да обърне внимание на заплахата за сигурността, която промените в околната среда носят и да я включи в нова гранд-стратегия, изготвена от Европейската служба за външна дейност. Същият проблем би трябвало да стои като приоритет на ЕС за външното финансиране на развиващите се държави, особено в Африка и Близкия изток, за да могат те да се справят с последиците от него и да подобрят сигурността на храните, водата и енергията си. \r\nВ допълнение, ЕС би трябвало да установи механизми за взаимопомощ между цивилни и военни за мащабни спасителни и хуманитарните операции, а граничният контрол да бъде затегнат.  \r\nТехнологията ще бъде важна част от решението на проблема с климата. Задача на ЕС е да създаде програми за увеличаване на иновациите и зелените технологии. Те не само ще осигурят алтернативи за екохрана, вода и енергия, но и ще намалят екологичните и логистични последици от военните операции.  \r\nИзмененията в климата не са просто проблем. Те са екзистенциално предизвикателство.  \r\nДа се борим с тях означава да се борим и с вторичните им ефекти – разселване, конфликт и насилие.", "date": "2019.07.30", "title": "Politico: Не оставяйте проблемите с климата на министрите на околната среда"}
{"url": "http://www.focus-news.net/news/2019/07/30/2685088/opredelya-se-20-kilometrova-sanitarna-zona-okolo-vsichki-registrirani-svinekompleksi-v-stranata-obzor.html", "text": "Определя се 20-километрова санитарна зона около всички 62 регистрирани свинекомплекса в страната, в които няма африканска чума по свинете. Това обяви министърът на земеделието, храните и горите Десислава Танева на брифинг след заседание на Централната епизоотична комисия. Тя уточни, че в тези зони не трябва да има лични стопанства и отглеждане на домашни свине без мерки за биосигурност. Земеделският министър съобщи, че епизоотичната комисия е взела решение кланиците да бъдат под постоянно наблюдение от ветеринарен лекар и военна полиция. Целта е да не се допуска клане на нерегламентирани домашни свине, които не са от обекти със съответното ниво на биосигурност. Тя допълни, че у нас има 110 регистрирани кланици, от които 67 са за клане на свине. Десислава Танева каза още, че от края на миналата седмица има издадена заповед на министъра на околната среда и водите, според която всички искания за площадки за загробване на животни да бъдат съгласувани в максимално кратък срок, за да няма забавяне. „Тази седмица всички задължени лица, трябва да определят площадки и в свинекомплексите, и в населените места“, обясни министър Танева. \r\nВицепремиерът Томислав Дончев, който е председател на Централната епизоотична комисия към Министерски съвет, обяви, че целият ресурс на държавата е мобилизиран за справяне с африканската чума по свинете. По думите му, проблемът с болестта не е проблем само на Министерство на земеделието, храните и горите и Българската агенция по безопасност на храните. „Нито една мярка, каквато и да е, не е ефективна без разбиране от страната на обществото“, категоричен бе той. \r\nМинистър Танева обясни, че към момента няма ваксина зазаболяването, но фирма работи за създаването й. Десислава Танева припомни, че стопаните на всички регистрирани евтаназирани животни ще бъдат обезщетени от държавата, съгласно действащата Наредба. След това страната ни подлежи на рефинансиране на този разход от страна на Европейската комисия, който е в размер от 50% до 100%, а за България се очаква обезщетението да бъде 75%. \r\nМеждувременно Българската агенция по безопасност на храните потвърди ново огнище на африканска чума при домашни свине в област Видин в лично стопанство, в което се отглежда една свиня, в квартал „Нови път“ в град Видин. Това е първото огнище на болестта в тази област. В квартала има само нерегистрирани лични стопанства. В 3-километровата предпазна зона има една индустриална ферма, която е под ветеринарномедицински надзор, за да бъде предпазена от навлизане на вируса в нея. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното умъртвяване по хуманен начин и обезвреждане в засегнатия обект, както и при свинете в рисковата зона с неясен здравен статус и произход, при спазване на нормативните изисквания. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор. Хуманно умъртвяване на домашни свине в личните стопанства ще бъде извършено в рисковите квартали на град Видин и село Новоселци. От БАБХ призовават хората да започнат да колят спешно свинете в задните си дворове и напомнят, че месото трябва да премине термична обработка. От Агенцията посочват, че превенцията в момента е най-важна с оглед овладяване на ситуацията и изисква отговорност, стриктност в прилагане на правилата за биосигурност и последователност на мерките.", "date": "2019.07.30", "title": "Определя се 20-километрова санитарна зона около всички регистрирани свинекомплекси в страната (ОБЗОР)"}
{"url": "http://www.focus-news.net/news/2019/07/30/2685090/voislav-sheshel-sreshtu-vuchich-se-vodi-spetsialna-psihologicheska-voyna.html", "text": "Заплахите, изпратени на сръбския президент Александър Вучич и неговото семейство, както и публикуването на некролог с изображението на Вучич, са методи на специална психологическа война, заяви лидерът на Сръбската радикална партия (СРП) Воислав Шешел, който смята, че арестуваната жена за заплахите срещу държавния глава и децата му е инструктирана от политически опоненти, пише белградският ежедневник  „Вечерне новости“ .  \r\nВ рамките на гостуване в ТВ Пинк, Шешел заяви, че в политическата си кариера е имал много скандали и конфликти, не е щадял политическите си противници, нито те него, но посочи, че никога не му е минавало през ума да напада по най-брутален и вулгарен начин нечии деца. \r\nЛидерът на радикалите отбеляза, че би реагирал по същия начин, ако ставаше въпрос за детето на някой от опозиционните лидери – Драган Джилас или Божко Обрадович и подчерта, че ничии деца не трябва да бъдат пипани и че това трябва да е светиня за всички. \r\nСпоред неговите думи, жената от Шабац, която е арестувана по подозрение, че е заплашвала децата на Вучич в „Туитър“, най-вероятно е инструментализирана и най-вероятно някой я е убедил да го направи. \r\nШешел твърди, че арестуваната е от криминалните среди и че по-рано е арестувана за насилие над своята майка. \r\n„Това чудовище е инструментализирано, някой я е убедил или й е платил да го направи, или пък е използвал нейния телефон, за да го направи. Заплахите звучат все едно са от мъж, а не от жена, може би разследването ще покаже, че е замесен някой мъж“, предположи лидерът на СРП. \r\nТой оцени, че сега сръбският съд има възможността да покаже ефективността си и посочи, че чрез комбиниране на няколко престъпления обвиняемата може да бъде осъдена на общо 10 години затвор. \r\n \r\nПревод и редакция:", "date": "2019.07.30", "title": "Воислав Шешел: Срещу Вучич се води специална психологическа война"}
{"url": "http://www.focus-news.net/news/2019/07/30/2685093/anadolu-agency-poveche-ot-2200-nelegalni-migranti-sa-zadarzhani-v-poslednata-sedmitsa-v-turtsiya.html", "text": "Най-малко 2 244 нелегални мигранти са задържани в Турция през изминалата седмица, предава държавната информационна агенция  Anadolu Agency , позовавайки се на информация от властите.  \r\nОт тях 838 са задържани в Одрин, по границата с Гърция и България, в множество операции, извършени от жандармерията, пояснява медията.  \r\nВ северозападните провинции Лозенград (Къркларели) и Текирдаг са заловени 130 мигранти. Още 83 души са арестувани в района на Ван и Сиирт, а в крайбрежните области Чанаккале, Балъкесир, Айдън, Измир и Мугла турската брегова охрана и силите на жандармерията са задържали общо 878 мигранти, които са се опитвали да влязат в Европа през Гърция. Още хора са заловени от властите в провинциите Адана, Хатай и Чанкъръ.  \r\nБежанците са дошли от Африка, Южна Азия и Близкия изток.  \r\nВсички мигранти са изпратени в лечебни заведения или в местните миграционни служби, пояснява турската информационна агенция.", "date": "2019.07.30", "title": "Anadolu Agency: Повече от 2200 нелегални мигранти са задържани в последната седмица в Турция"}
{"url": "http://www.focus-news.net/news/2019/07/30/2685092/chernogorsko-primorskiyat-mitropolit-amfilohiy-konstantinopol-tryabva-da-se-dogovori-s-moskva-za-preodolyavane-na-razkola.html", "text": "Константинополската патриаршия трябва да свика всеправославен събор и да се договори с Руската православна църква (РПЦ) за преодоляване на разкола в православието. Това заяви в интервю пред  ТАСС  Черногорско-Приморският митрополит Амфилохий. \r\n„Единственото, което може да направи днес Константинопол, е да събере сили, тъй като това изобщо не е лесно за него, и да свика всеправославен събор, да се договори с Московската патриаршия и да се намери някакво решение за преодоляване на разкола в църквата. Мисля, че това е единственото, което може да се направи“, заяви митрополитът. \r\nПо неговите думи, решението за предаване на томос на новата църковна структура в Украйна е нанесло сериозни вреди на Константинополската патриаршия. „Това нанесе голяма вреда на Константинополската патриаршия. Всички епископски конференции, които се провеждаха по света по-рано, практически са преустановени – и в Латинска Америка, и в Европа. Константинопол и сам вижда, че не е направил нищо умно, не само по отношение на Русия, но и за цялото православие. Това е трагична история“, счита един от йерарсите на Сръбската православна църква (СПЦ). \r\n„Това са духовно болни хора, и този Денисенко, и Епифаний. И е голям грях на Константинополската патриаршия, че го избра (Епифаний) за митрополит, това е голям грях спрямо православието, а не само за РПЦ. Това създаде още невиждана вражда в православната църква. Нито една поместна църква така и не призна (създаването на т.нар. Православна църква на Украйна, ПЦУ)“, напомни митрополитът. \r\n„Уверен съм, че това, което бе извършено в Украйна, е направо под натиска на САЩ и Европа. Константинополската църква има 2 хиляди вярващи в Турция, Фенер е като птиче гнездо, прилепено за планина. Те са в катастрофално положение, но с такива действия разрушават своите основи“, счита един от най-авторитетните йерарси на СПЦ. \r\n \r\nПревод и редакция:", "date": "2019.07.30", "title": "Черногорско-приморският митрополит Амфилохий: Константинопол трябва да се договори с Москва за преодоляване на разкола"}
{"url": "http://www.focus-news.net/news/2019/07/30/2685085/predstoyashti-sabitiya-v-stranata-za-30-yuli-agentsiya-fokus.html", "text": "*** \r\n \r\nОт 16.45 часа на „Дондуков“ 2 президентът Румен Радев ще се срещне с председателя на Камарата на представителите на Република Кипър Димитрис Силурис. \r\n \r\n*** \r\n \r\nОт 10.00 часа с церемония по полагане на венец на Паметника на незнайния воин председателят на Камарата на представителите на Република Кипър Димитрис Силурис ще бъде официално посрещнат от председателя на българския парламент Цвета Караянчева. В 11.00 часа е предвидено съвместно изявление за медиите. \r\n \r\n*** \r\n \r\nОт 09.00 часа 22 състав на Специализирания наказателен съд ще гледа делото срещу Кристиян М., производство за прилагане на чл. 68-69а НК – чл. 306, ал. 1, т. 3 НПК. \r\n \r\n*** \r\n \r\nОт 09.30 часа 3 състав на Специализирания наказателен съд ще гледа делото срещу Иван К. и Димитър Г., квалифицирани състави на изнудване.  \r\n \r\n*** \r\n \r\nОт 11.00 часа 23 състав на Специализирания наказателен съд ще гледа делото срещу Иван Г., производство по чл. 65 НПК - задържане под стража в досъдебното производство и в производството по ЗЕЕЗА. \r\n \r\n*** \r\n \r\nОт 11.00 часа председателят на Фондация „Христо Ботйов“ Боян Ботйов ще връчи кортик и грамота на подполковник Атанас Георгиев, първенец на Випуск 2019 г. на Военна академия „Г.С.Раковски“ на тържество по случай завършването на випуска. \r\n \r\n*** \r\n \r\nОт 14.00 часа 12 състав на Специализирания наказателен съд ще гледа делото срещу Димитър Ж., Карен О. и др., обвинени в образуване и ръководене на организирана престъпна група.  \r\n \r\n*** \r\n \r\nОт 18.00 часа в Национална галерия ще бъде представена изложбата “Богомир Лазов (1906 - 1969) и българският акварел”. \r\n \r\n*** \r\n \r\nОт 18.00 часа в Мраморното фоайе на Столичната библиотека ще се проведе поетическа памет за Станка Пенчева. \r\n \r\n*** \r\n \r\nОт 19.00 часа пред бл. 475 ще се проведе протест срещу презастрояването на Младост 4. \r\n \r\n*** \r\n \r\nОт 9.00 часа КЦ „Морско казино“ ще се проведе редовно заседание на Общински съвет – Бургас. \r\n \r\n*** \r\n \r\nОт 19.00 часа в Експоцентър „Флора“ ще се проведе концерт „Вечер на българската музика“. \r\n \r\n*** \r\n \r\nОт 09.30 ч. в хотел \"Черно море\" ще се проведе семинар на тема „Съвременни заплахи в интернет – рискове и възможности на виртуалното пространство, в контекста на престъплението трафик на хора“. \r\n \r\n*** \r\n   \r\nОт 10.30 часа в пресклуба на БТА ще се проведе редовната пресконференция на Бюрото по труда.  \r\n \r\n*** \r\n \r\nОт 14.00 часа в хотел \"България\" председателят на ПП Възраждане Костадин Костадинов ще даде пресконференция. \r\n \r\n*** \r\n \r\nОт 08.00 часа в Народно читалище „Добрич – 2017 г.“ ще се проведе Детска академия Джуниър. \r\n \r\n*** \r\n \r\nОт 09.00 часа в Младежки център – Добрич, Кино „Икар“, Градски парк „Св. Георги“, басейн, ще се проведе Еко лято 2019. \r\n \r\n*** \r\n \r\nОт 10.00 часа в Регионална библиотека „Дора Габе“, Интерактивна зала, ще се проведе Летен детски клуб „Играй и учи” за пълноценно и забавно прекарване на свободното време на децата от Добрич и гости на града през лятната ваканция. \r\n \r\n*** \r\n \r\nОт 11.00 часа в Пресклуб на БТА – Плевен ще се състои пресконференция на лидера на АБВ Румен Петков.  \r\n \r\n*** \r\n \r\nОт 13.30 часа в Регионална библиотека ,,Хр. Смирненски\" ще  бъде закрито Детско лято 2019 година с Арт - терапия за деца ,,Опознай и изрази себе си чрез изкуство\" с  ръководител  художничката Ралица Петрова. \r\n \r\n*** \r\n \r\nОт 10.00 часа кметът Стефан Радев ще инспектира ремонта на здравната служба в село Крушаре.   \r\n \r\n***  \r\n   \r\nОт 11.00 часа в Областен информационен център ще се проведе пресконференция на Дирекция „Бюро по труда“, Дирекция „Социално подпомагане“ - Сливен и Дирекция „Инспекция по труда“ - Сливен.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, РЗИ Стара Загора гостува на Детски отдел. \r\n \r\n*** \r\n \r\nОт 13.00 часа в залата на хотел „Мериан Палас“ ще се проведе информационен ден по Програмата за морско дело и рибарство (ПМДР) 2014 - 2020 г. \r\n \r\n*** \r\n \r\nОт 8.00 часа на втори коловоз в малката гара Септември националният железопътен превозвач ще експонира историческия теснопътен подвижен състав – парен локомотив 60976 с двата ретро вагона от царско време. Поводът е 80 години от откриването на жп линията до гара Белица. \r\n \r\n*** \r\n \r\nОт 11.00 часа Гражданско сдружение \"Общоземеделско действие\" организира пресконференция по актуални политически проблеми.  \r\n \r\n*** \r\n \r\nОт 11.00 часа в залата на РУ Шумен ще се проведе брифинг.", "date": "2019.07.30", "title": "Предстоящи събития в страната за 30 юли (Агенция „Фокус“)"}
{"url": "http://www.focus-news.net/news/2019/07/30/2685096/pregled-na-osnovnite-temi-v-britanskiya-pechat-agentsiya-fokus.html", "text": "Отношението на Шотландците към Борис Джонсън и опасенията за предварително планиран Брекзит без споразумение са сред темите на британския печат .ю \r\n*** \r\n \r\n  Новият министър-председател на Великобритания Борис Джонсън призовава шотландците да работят с него за спасяването на целостта на Кралството, съобщава вестник  The Scotsman .  \r\nСпоред изданието Джонсън смята да се докаже като „страстен вярващ в Съюза\" при първото си посещение в Шотландия като премиер, но е изправен пред напрегната среща лице в лице с лидера на местните консерватори Рут Дейвидсън, след нейния отказ да подкрепи Брекзит без сделка. \r\nПремиерът ще посети военна база в Шотландия. Той обещава да „поднови връзките, които обединяват нашата Великобритания\", като обяви, че се инвестират 300 милиона паунда в Шотландия, Уелс и Северна Ирландия като разширение на програмата за развитие на градските райони. \r\nОчаква се Джонсън да говори с първия министър Никола Стърджън по време на визитата си, макар че такава среща не е потвърдена от Единбург.  \r\nВизитата заплашва да бъде засенчена от сериозен сблъсък с шотландския лидер на консерваторите, след като Рут Дейвидсън заяви, че не може да подкрепи напускането на ЕС без споразумение – цел, която правителството заяви, че е подготвяло този уикенд.  \r\n*** \r\n \r\n Борис Джонсън изглежда готов за лятна безизходица, след като призна, че не е постигнал напредък в убеждаването на лидерите на ЕС да преговарят отново по споразумението за оттегляне, подписано от Тереза Мей и три пъти отхвърлено от парламента, пише британският вестник  The Independent .  \r\nПремиерът отхвърля изявлението на  Майкъл Гоув - министър , отговарящ  за подготовката на страната за Брекзит без споразумение, че правителството вече работи по презумпцията, че няма да бъде сключено споразумение с ЕС. \r\nТой твърди, че е има \"широко поле\" за преговори, за  преразглеждане на сделката на Тереза Мей за премахване на предпазния механизъм за ирландската граница - нещо, което ЕС заявиха, че няма да направят. И каза, че е готов да „измине излишните хиляди мили”, за да постигне сделка. \r\nТой обаче призна, че след като е изложил позицията на Обединеното кралство към европейските лидери, включително Жан-Клод Юнкер, председателят на Европейската комисия, Ангела Меркел, германският канцлер и Еманюел Макрон, френският президент, „няма промяна в позицията им“, Споразумението от миналия ноември няма да бъде преразгледано. \r\nНикола Стърджън, първият министър на Шотландия, говорейки след срещата си с Джонсън за първи път, откакто той стана премиер миналата седмица, заяви, че е ясно, че в действителност той преследва „твърда линия“ за изход без споразумение. Излизането на Обединеното кралство без споразумение е \"почти неизбежно\", каза тя. \r\nДаунинг Стрийт посочи, че Обединеното кралство очаква ЕС да смени позицията като предпоставка за нови преговори за Брекзит, като по този начин възниква възможност да не се проведат смислени преговори до срещата на върха на лидерите на ЕС в Брюксел на 17 октомври, само две седмици преди деня за Брекзит. \r\nПопитан дали Гоув е заявил с основание, че сега правителството работи върху варианта за Брекзит без сделка, премиерът отговори: „Не, абсолютно не. Моето предположение е, че можем да постигнем сделка, ние се стремим към сделка.\" \r\nНо паундът падна до най-ниското си ниво спрямо щатския долар след март 2017 г., тъй като изглежда, че търговците на валута се съгласяват с оценката на Гоув, а не с премиера. \r\n*** \r\n \r\n  Министърът на външните работи на Великобритания Доминик Рааб смята, че Борис Джонсън няма да поднови преговорите с Европейския съюз, докато не бъде премахнат предпазният механизъм за ирландската граница, съобщава електронното издание на британския вестник  The Guardian. \r\nПреди Борис Джонсън да стане министър-председател имаше спекулации за това, че веднага след избирането му той ще посери Брюксел, Берлин и Париж, за да говори с европейските лидери във връзка с новите си искания за излизане на Великобритания от Съюза. В петък правителството на Германия заяви, че Джонсън е приел предложението на Ангела Меркел да се срещнат в „близкото бъдеще“. Но той самия е на път да се откаже от тази възможност. Daily Mail пише, че Джонсън няма планове да посещава европейски столици това лято и че сериозни преговори няма да бъдат проведени с Брюксел чак до европейската среща на високо равнище, която започва на 17 октомври. В интервю за предаването Today Programme на Radio BBC Доминик Рааб потвърди информацията. \r\nНа въпрос дали премиерът има планове да посети европейски столици, Рааб отговори, че предстоят серия от срещи, но единствената конкретна, която той посочи е тази в Гимних – неформална среща между министрите на външните работи на ЕС в края на август. Външният министър игнорира въпроса дали Джонсън ще се срещне с европейските лидери по-рано и наблегна на това, че той още не е говорил с Лео Варадкар, ирландския министър-председател. Рааб загатна, че няма смисъл Великобритания да започва преговори, докато ЕС не се съгласи да се откаже от клаузата.  \r\nТой заяви, че е говорил със Саймън Ковъни, ирландския министър на външните работи, както и с други европейски външни министри и ще продължи да разговаря с тях, като добави, че ако има как да се постигне сделка, такава ще бъде осъществена. Няма как обаче да се пренебрегне факта, че последната сделка е била отхвърлена с историческо мнозинство от английския парламент и дори е довела до оставката на министър-председателя Тереза Мей. ЕС трябва да променят становището си и ако не го направят, британските политици е нужно да са готови да разрешат казуса по някакъв начин. \r\nНовият министър-председател на няколко пъти заяви, че промяната, която се изисква от ЕС, е премахването предпазния механизъм от споразумението за оттегляне.", "date": "2019.07.30", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/30/2685097/pregled-na-osnovnite-temi-v-ruskiya-pechat-agentsiya-fokus.html", "text": "Ситуацията около нерегламентираните опозиционни протести в Москва и натрупването на оръжия в Калининградска област. \r\n*** \r\n \r\n „Спонтанният протест на московчаните” не е бил спонтанен и според полицията не е изцяло на московчани. Сред участниците в безредиците има много лица от провинцията. Когато в \"борбата за демокрация\" в Москва, се появиха и гости от Украйна, призивът на бившия редактор на киевската редакция на Forbes Ukrainian  „да се подготви войска за подкрепа на демокрацията в Русия\" вече не изненадва. Кой друг наблюдаваше с интерес действията на опозицията в Москва, коментира руският вестник  „Взгляд“  в материал, представен без редакторска намеса. \r\nПовече от половината от задържаните участници в безредиците в неделя в центъра на Москва, се оказаха , че не са жители на Москва - въпреки че неразрешените действия, изглежда, бяха посветени на избори за Московската градска дума, изцяло столично събитие. \r\nПротестиращите блокираха Садовое Колцо и Болшая Дмитровка, хвърляха парчета асфалт срещу полицейски служители и пръскаха газ, в резултат на което бяха ранени осем служители на Гвардията. В неделя московската полиция обяви данните, от които следва: от 1074 задържани нарушители на обществения ред повече от 600 нарушители не са жители на столицата. \r\nНищо чудно, подчерта политическият анализатор Павел Данилин в своя коментар за вестник „Взгляд“. “Това беше сбирка на актива на Навални от цяла Русия,” каза експертът. „ Хората показват силата на своите регионални клетки. Със сигурност организацията на “Фонда за борба с корупцията” на Навални и неговите групи не беше лоша. Да се доведат толкова много хора от провинцията- първо, струва пари. Второ, необходимо е тези групи да бъдат управлявана от провокатори, истински актив, готов за сблъсък с полицията. \" \r\n„Това е организация, която е показала, че може да предизвика безредици в Москва, при това съвсем сериозни - спонтанно, без причина. Наистина, за тези не-московчани, изборите за Московската градска дума очевидно не са добра причина. Темата всъщност е много сериозна ”, смята експертът. \r\nВ предишния митинг на незаконната опозиция в Москва, който се състоя в средата на юли, участваха и жители на други градове и дори посетители от Украйна. Руският журналист и телевизионен водещ Владимир Соловьов каза пред в. „Взгляд“, че в Украйна гражданин на друга държава, който е участвал в некоординирани действия, би бил екстрадиран, ще бъде вписан на известния сайт „Миротворец“ и щеше да се образува наказателно дело срещу него. \r\nТози път организаторите и участниците в безредиците намериха неочаквана подкрепа от Киев. Максим Кухар, в близкото минало, главен редактор на Forbes Ukrainian, пенсиониран военен от 95-та бригада на въоръжените сили на Украйна , призова за \"спешна подготовка на войски за подкрепа на демокрацията в Русия\". Пенсионерът Кухар не за първи път фантазира по темата за \"нахлуването\" в Русия, но този път фантазията му е в обратна посока. \r\n\"Трябва спешно да изведем някои от най-добрите бригади до границата и да започнем да ги учим на законите на Руската федерация - така че те да могат да се справят със защитата на обществения ред в онези региони, в които поиска правителството на народното доверие \", пише Кухар на страницата си във „Фейсбук“. Любопитно е, че \"стратегът\" пише изключително на руски. Очевидно, за да стане ясно на \"правителството на националното доверие\". \r\n„ Мисля, че в това няма нищо особено. Ще има сериозна промяна в времето както в Москва, така и в Киев - топлината измества прохладата. Изглежда, че това се отразява на нестабилните умове като този. Той причинява немотивирана агресия и хипертрофирана войнственост. Но аз не съм лекар“,  отбеляза саркастично историкът и журналист, украинският политически емигрант Владимир Скачко в коментар за вестник „Взгляд“. \r\n„Всъщност само тези, които наистина искат да сложат край на тази Украйна, могат да заплашват Русия с украински войски. Както се казва, един ужасен край е по-добър от ужас без край ”, каза Скачко. Според него тези войнствени викове приличат на стара шега: \"Да обявим война на Люксембург, веднага да се предадем в плен - и ще живеем\".  Но Русия не е Люксембург. НАТО се страхува да заплаши Русия, но затова пък някои националисти от Киев – не“, смята събеседникът.  „Значи има и лудост, и глупости, но са политически“. \r\nВъзможно е обаче да е имало предозиране на информационния поток на либералните руски медии. „Този човек, Кухар, очевидно е гледал телевизионния канал„ Дъжд ”ден по-рано, където показваха: ето я, революцията в Москва!. Същите хора, които вчера гледаха друг телевизионен канал и изобщо не виждаха нищо подобно , едва ли мислят, че Русия трябва да подкрепя всякакъв вид \"демокрация\"“, каза блогър и журналист Максим Кононенко. \r\n„Всяка държава иска да изнася своя модел на живот в съседни страни. Това е естествен процес. Но адекватни хора оценяват дали е възможно да се направи това или не, и ако очевидно няма възможност, тогава не го правят ”, добавя Кононенко. Той говори за ограничеността на възприятието и за невъзможността да се възприеме обективно картината в света, смята източникът. „Тази теснота е типична за доста широк кръг хора. В това, всъщност, е нещастието на такива хора - те вярват, че „те са силата\", а всъщност няма нищо подобно \", каза Кононенко. \r\nИзглежда, че има взаимна обмяна на идеи между киевските „патриоти” и московските улични „демократи”. \"Що се отнася до Украйна, не е чудно, че на първия митинг, звучаха такива думи: нека се молим за украинците и грузинците, които\" се борят с Русия за своята свобода \", припомни Данилин. Според него  става дума \"за откровено антируското движение, което с радост ще организира преврат, революция и кръвопролитие, но за щастие не може.\" \"Единственото, на което са способни, са опитите да се дестабилизира ситуацията по този начин\", добави Данилин. \r\nПо-сериозното е , че протестиращите бяха подкрепени не само от украински ексцентрици, но и от напълно дееспособни европейски дипломати. „Всъщност Западът ще използва тази тема - също толкова активно. И те вече я използват с пълна сила“, подчерта Данилин. „Не е чудно, че германските дипломати вече са започнали да вдигат шум и да разсъждават дали у нас се провеждат правилно или неправилно изборите. На което, както си спомням, нашето външно министерство им обясни: гледайте си работата и не нарушавайте Виенската конвенция. Вие твърдите, без доказателства, че Русия се е намесила в изборите, а вие открито, арогантно, грубо се намесвате в изборите в Русия. Къде е вашата съвест, германски дипломати? Или не сте вече доста дипломати?“ \r\nСпоред Данилин, целта на тези действия не е обикновения руснак, който не го интересуват особено перипетиите в изборите за Московската градска дума. Експертът смята, че Западът е основният адресант на размириците. „Не Украйна – тя беше странична цел. Основният бенефициент са западните средства за масова информация ”, каза Данилин. „Видео и снимки от разпръсването на митингите, масови задържания - всичко това ще даде основание за демонизиране на Русия сред техните западни жители. Точно за това беше направено всичко ”, подчерта политологът. \r\n*** \r\n \r\n Неочаквана криза изненада Русия, повтарят ли се събитията от 2011 година, коментира журналистът Михаил Ростовски в руския вестник  “Московский Комсомолец“  в материал, представен без редакторска намеса. \r\nРуският политически процес е подхванат от бурен поток и бързо се втурва на някъде напълно погрешно - след горещия московски уикенд и всичко, което го предшества, подобни изключително неприятни усещания най-вероятно измъчват толкова много от нас. И това все още ме изумява до дълбините на душата. Има политически кризи, които просто не могат да се случат. \r\nКризи, причинени от десетки или дори стотици различни обективни причини. Проблеми, които отдавна са узрели и просто чакат удобен час, за да излязат. За неочакваната политическа конфронтация в столицата на Русия през юли 2019 г. нищо подобно не може да се каже. Кризисни явления възникнаха от сякаш от нищото. Руската политика беше хвърлена в жегата, защото някои сили изведнъж по някаква причина решиха, че морето им е до колене и че за тях не отнасят никакви правила на играта. Надявам се обаче, че ни очаква напред подробен и строг анализ на „полета“. Сега си струва да се съсредоточим върху спешното коригиране на самия „полет“ - в противен случай страната може да „кацне“ на много неочаквано „летище“, което изобщо не е благоприятно за нас. \r\n„От политическа гледна точка включването на репресивни механизми не застрашава Кремъл. В конфронтацията властите ще спечелят “, написа моят приятел, политически анализатор Абас Галямов в социалните мрежи в понеделник сутринта. Обикновено спорим много с Абас. Този път обаче съм склонен да се съглася с неговата оценка. В силова конфронтация с властите несистемната руска опозиция в обозримо бъдеще няма шанс. Но тук възниква още един много важен въпрос: трябва ли същността на руския политически процес да се свежда до насилствена конфронтация между правителството и опозицията? Еднозначен и абсолютен универсален отговор на този въпрос, естествено, не съществува. Една власт без силов компонент вече не е власт. Но също така, властта не може да бъде сведена само до силовия компонент. Затова отново ще се обърнем към позицията на Маркс и Енгелс, които виждат в \"политическата власт\" преди всичко \"организираното насилие на една класа за да потиска друга\". \r\nИзлизаме от дивата природа на марксистко-ленинската теория и се връщаме към модерното време. Само до преди няколко седмици борбата между правителството и несистемната опозиция се води предимно чрез политически методи и в правно-политическата сфера. Днес (или по-скоро през почивните дни) имаме коренно различна ситуация: борбата е по улиците и в много случаи много малко се различава от старата руска игра „от стена до стена“. От моя гледна точка тази нова ситуация определено е губеща, както за страната, така и за властите. Преди няколко седмици несистемната опозиция беше в някакво политическо гето, отвъд което не можеше да скочи, въпреки всичките си усилия. Сега от този „стъклен таван“ има само купчина парчета. Вижте динамиката на броя на участниците в нерегламентирани улични акции. Някой рискува ли да твърди, че във втория месец на лятото в тях участват само тези, които са свикнали да участват в митингите на Навални? \r\nЗащо несистемната опозиция успява да се измъкне, ако не в стратегическото политическо пространство, тогава поне в обширното политическо плато? Намерих отговора на този въпрос, като си спомням една история, която не беше много приятна за мен от моя личен (или по-скоро спортен) живот. Напоследък, благодарение на постоянството на моя фитнес треньор, започнахме да предшестваме тренировките си във фитнес залата с тенис на маса. Първоначално не бях работил, но малко по малко се включих и дори започнах периодично доста ефектно да забивам топката в полето на моя треньор. На някакъв етап дори се гордея с успеха си. Но тогава изведнъж се оказа: Играя, може би добре, но не съвсем по правилата. Не се научих да подавам топката правилно. Мислено веднага се върнах към „нулевата точка“: в момента, когато не знаех как изобщо да играя пинг-понг. \r\nПо мое мнение, подобна история се случи с руските избори. Струваше ми се, че руската политическа класа много добре усвои уроците от 2011 г. Мислех, че страната успява да настрои избирателния процес, така че конкуренцията на кандидатите да се прехвърли изцяло на полето на реалните избори. Както показаха последните събития в Москва, дълбоко се обърках. Може би чувствата ми са прекалено субективни и емоционални. Но ми се струва, че не просто се върнахме към 2011 година. Върнахме се до 2011 г. в някаква деградирана версия. „Новата 2011 година” е много по-порочна, агресивна и непримирима от годината, в която всички сме живели преди осем години. \r\nКакто вече изясних, в този материал по принцип не искам да се занимавам с \"разбор\" и да мисля за чии грешки или чия злоба доведе до подобно състояние на нещата. Но тук, мисля, че и властите, и привържениците на опозицията ще се съгласят: загубил административно, конвенционалният „екип на Навални“ успя да не загуби направо в борбата за обществено мнение. Тезата \"В Русия няма честни избори!\" отново се върна от периферията на масовото съзнание в центъра на обществения дебат. Това доведе до появата на маса нови привърженици сред несистемната опозиция. В нашата страна, както знаете, много симпатизират на тези, които се възприемат като жертва на несправедливост. Сега политическата ниша на “жертвите на несправедливостта” е много твърдо заета от Навални и неговите колеги. \r\nДо какво ще доведе до всичко това? По отношение на практическата политика, политическият анализатор Евгени Минченко много точно описа това в социалните мрежи: „Възпроизвеждане на„ Московската партия ”- нови протестни акции за изборите в градската дума в Москва, обжалвания и съдебни процеси като информационен повод. Темата за отравянето на Навални като руски Юшченко е по-скоро за външна публика ... Формиране на протестни точки в други избирателни райони ... Използване на темата за \"административен произвол\" в медиите и социалните мрежи ... Свързване на политически с ннеполитически протест - екология, ликвидиране на последствията на бедствия или катастрофи ... Изборният ден на 8 септември е тема за фалшификация. Протестът достигна „проектния капацитет” в общоруския формат – в седмицата от 9 септември до 15 септември. \r\nНе знам дали този „проектен капацитет“ ще остане само в „проекта“ или ще стане реалност. Но много ясно знам от какво зависи. В началото на юли, след погрешния език на грузинския „телевизионен журналист“ срещу родителите му Владимир Путин се озова в много трудна, може дори да се каже невъзможна ситуация. На всички ни се стори, че Путин просто няма достоен изход за отговор на случилото се. Путин обаче намери такова решение. И веднага щом това се случи, всички се изненадаха: защо това токова просто, намиращо се на повърхността решение , не беше изчислено и предсказано от никого? Сега Кремъл отново е изправен пред много труден избор. Всеки мисли приблизително в следната система от координати: ако правителството направи отстъпки, то ще се разглежда като слабост, която, според неформалните норми на руската политика, е абсолютно неприемлива. Ако властите продължат да затягат винтовете, това ще доведе до допълнително влошаване на конфликта и разцепление в обществото. \r\nВярвам, че тази координатна система е погрешна, че има различен, намиращ се на повърхността и достоен изход от сегашната ситуация - вярвам и се чудя: ще може ли Владимир Владимирович да го открие? Важно е да се разбере, че властта не в цугцванг- позиция, при която движението на всеки играч води до влошаване на позицията му. В ситуация на цугцванг е цяла Русия. Този цугцванг трябва да бъде разбит и преодолян. \r\nРазмишлявайки през последните няколко дни как може да се постигне това , постоянно си спомням известните думи от безсмъртния филм „Брат 2“: „Мисля, че силата е в истината. Който има на своя страна истината, той е по-силен! ”Истината и само истината е онази сила, която може да изведе Русия от ситуацията на неочакван цугцванг. И ние не говорим за някаква обща или абстрактна истина. Става дума за една много конкретна и светска истина - за подписите в подкрепа на кандидатите за депутати от Московския градски съвет, които са отстранени от изборите. Подписите, с които всъщност всичко започна. Дали това са истински подписи, както казват представители на несистемната опозиция? Или са съзнателно дефектни подписи с цел умишлено да вкарат протеста в нелегалната плоскост, както ме уверяват хората от властта? \r\n \r\nНякой ще каже: тръгнахме! Сега тази дребна истина за подписите вече не е необходима. Това не е важно! Ние сме твърде далеч от момента, в който е имало значение! Категорично не съм съгласен с този подход. Наистина не разбирам кой може да действа като безпристрастен арбитър, на когото страната ще се довери безусловно. Но нито за миг не се съмнявам, че е наложително да стигнем до истината в темата за реалността или недействителността на подписите за кандидатите, които бяха отстранени от изборите. Истината винаги остава изключително важна - независимо дали е навременна или политически удобна. Именно търсенето на истината предизвика настоящата вълна на политическа нестабилност. Само намирането на истината може да успокои тази вълна. И е необходимо тази вълна да се погаси в сегашната й форма. Не ме разбирайте погрешно. Аз съм изцяло за твърда и безкомпромисна борба за власт. Но тази борба не трябва да се състои в провокирането на идеалистичните руски граждани, които искрено копнеят за справедливост, до несанкциониран митинг - под палките на полицаите в тесни улички близо до кметството. Отдавна се разделих с много от илюзиите си. Но все още мисля, че страната ни е достойна за нещо по-голямо и по-добро. \r\n*** \r\n \r\n Калининградска област е непотопяемият самолетоносач в Балтийско море, пише руският вестник  “Независимая газета“ . \r\nПлановете на военния отдел на Руската федерация за създаване на засилено военно обединение в най-западния район на Калининградска област се съживяват. На 19 юли 2019 г. вестник „Известия” съобщава, според източник в Министерството на отбраната, за създаването на хеликоптерен полк на Балтийския флот (БФ). Изданието съобщава, че в района на Калининград се появи нов полк от хеликоптери от смесен състав, който включва военноморски противоподводни и спасителни хеликоптери Ка-27 и транспортно-ударни Ми-8 и Ми-24. \r\nРуският министър на отбраната Сергей Шойгу обяви създаването на нови полкове в Западния военен окръг през февруари 2019 г. на заседание на борда на Министерството на отбраната на Руската федерация. Но за възможната поява на хеликоптерен полк за първи път стана известно през май тази година по време на парада на войските на Калининградския гарнизон в чест на Деня на победата, на която присъства реконструирана смесена авиационна дивизия, която обединява военноморските и армейски полкове. \r\nВ новосформираната 132-ра дивизия на смесената авиация ще влязат бойни авиационни полкове, възстановени в края на 2018 г. - 689-ият гвардейски изтребитлен авиационен полк на името на въздушния маршал А.И. Покришкин и 4-ти отделен гвардейски авиационен полк на името на  Маршал Борзов, както и смесен полк, който включва транспортните и авиационните сили на бившата 72-ра авиобаза. В същото време медиите разбраха за евентуалното възраждане на хеликоптерния полк на армията, чието създаване наскоро бе потвърдено от \"Известия\". Според ТАСС управлението на това съединение вече е създадено и в момента тече процеса на формирането на самото съединение \r\nПреди разпадането на Съветския съюз военновъздушните сили на БФ се състоят от 328 бойни самолета и 70 хеликоптера. През 1990 г. хеликоптерният полк (по това време) е бил подчинен на 11-та гвардейска армия на сухопътните войски на Балтийската военна област и се състоеше от три ескадрили, две от които бяха оборудвани с Ми-24, които станаха символ на афганистанската война , известни като „крокодили“ и една с различни модификации на Ми-8. Военновъздушните сили на БФ са условно разделени на корабна и на крайбрежна авиация. В предишната ера корабната противоподводна ескадрила също влизаше в Балтийския флот. Но в началото на съкращаването на въоръжените сили, полкът се ограничи до две ескадрили. Едната изпълняваше задачите по огнева поддръжка на Ми-24, а втората се състоеше от транспортни десантни хеликоптери Ми-8. През последното десетилетие на миналия век военната авиация и общовойсковата армия, разположени в Калининградска област, прекратиха бойните си задължения. Войските се прехвърлят към Балтийския флот за крайбрежна служба, а останалите военновъздушни сили функционираха още 10 години. Но през 2009 г., като част от програмата за оптимизиране на въоръжените сили, 689-ият полк също престава да съществува, а през 2010 г. – и  4-ти отделен въздушен полк. От декември 1997 г. един хеликоптерен полк от ликвидираната 11-та гвардейска комбинирана армия е прехвърлен в морската авиация на Балтийския флот и през юли 2002 г. е реорганизиран в 125-та отделна хеликоптерна ескадрила на военновъздушните сили на Балтийския флот. Тя беше въоръжена с хеликоптери Ми-24 и Ми-8. \r\nПонастоящем Министерството на отбраната възстановява военно обединение в най-западния район на Руската федерация, което ще й позволи да задържи НАТО. Ситуацията, която се оформя в западната стратегическа посока, изисква от Министерството на отбраната непрекъснато да подобрява бойната сила на войските и системите на тяхното базиране, каза Сергей Шойгу. В съседните балтийски държави и Полша се формират батальонни тактически групи с общо 5000 войници. Тази сила се намира по границите, които съвпадат с контура на Калининградска област. САЩ продължават да разгръщат европейския сегмент на системата за противоракетна отбрана, увеличавайки силата на военновъздушните сили. Инфраструктурата на морските пристанища, летищата и други военни съоръжения се подобрява в балтийските държави. \r\nДнес руската военноморска база на Балтийския флот е балансирана, разнородна група от сили, притежаваща в състава си кораби и подводници, авиационни и противовъздушни войски, крайбрежни войски, както и част от логистиката. Основните точки на разполагане на Балтийския флот се намират в Балтийск, Калининградска област и Кронщад, на 40 км от Санкт Петербург, където към май 2019 г. има 52 кораба, една дизелова подводница и най-малко 25 000 войници. \r\nПрез 2016 г. бе засилен наземният компонент на Балтийския флот в Калининградска област и беше сформиран 11-ият армейски корпус на крайбрежните и сухопътни сили на Балтийския флот. Този корпус стана наследник на 11-та гвардейска комбинирана армия, разположена по време на съветската епоха в района на Калининград. В структурата му е разположен отделен танков полк, който през 2019 г. е получил повече от 30 нови танка Т-72Б. През май 2018 г. в 152-та гвардейска ракетна бригада в град Черняховск са въведени на въоръжение оперативни тактически комплекси \"Искандер-М\". Защитата на областта се осигурява от модерните крайбрежни ракетни системи \"Бал\", \"Бастион\" и системите на ПВО от С-400 \"Триумф\". На 17 юли тази година Министерството на отбраната на Руската федерация обяви приключването на строителството на нов арсенал край Калининград за съхранение на ракети, торпеда и артилерийски боеприпаси.", "date": "2019.07.30", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/07/30/2685095/ea-daily-rusiya-prezidentat-na-sarbiya-iska-da-vkara-stranata-v-nato-i-vapreki-tova-da-ostane-patriot.html", "text": "Президентът на Сърбия иска да вкара страната в НАТО и въпреки това да остане патриот, пише руското електронно издание  EA Daily , в материал, представен без редакторска намеса. \r\nКогато става дума за европейска интеграция като стратегическа цел на Сърбия, трябва ясно да разберем, че интересите на сръбската държава и сръбския народ са различни от интересите на нейното ръководство. Това коментира за EADaily сръбския политолог, служител на Института за европейски изследвания (Белград) и гостуващ професор в МГИМО (и) на руското външно министерство Стеван Гаич, отговаряйки на въпроса защо Сърбия се стреми към европейска интеграция, въпреки редица унизителни условия, свързани с присъединяването на страната. (като признаването на независимостта на Косово или на \"геноцида\" в Сребреница, както вече беше докладвано от министъра на иновациите Ненад Попович). \r\nСпоред експерта руската преса често се пита защо Сърбия действа срещу собствените си интереси. \r\n„Това стана възможно, защото държавният глава е човек, който се радва на подкрепата на евроатлантическите структури и работи в тяхна полза. Сега имаме ситуация, в която Сърбия по всякакъв начин бърза да се интегрира в ЕС, въпреки поставените от нея условия ”, обясни Гаич за EADaily. \r\nГоворейки за събитията около Сребреница, политическият анализатор припомни, че руският дипломат Виталий Чуркин е използвал правото на вето в Русия през юли 2015 г. като постоянен член на Съвета за сигурност на ООН и блокира британската проекторезолюция за Сребреница, в която събитията от тези години се признават за акт на геноцид. Според политическия анализатор министърът на външните работи на Сърбия Ивица Дачич активно се бори срещу британската резолюция, а сегашният президент Александър Вучич, който по онова време беше министър-председател, заяви, че \"Сърбия няма да моли никого за нищо\". Този пример, според Гаич, предполага, че \"Вучич ще се съгласи с всички условия, които ще му позволят да запази властта си в Сърбия\". \r\nСпоред експерта сръбският президент е явен глобалист, което доказва огромното значение, което той придава на неотдавнашното посещение на френския президент Еманюел Макрон в Белград. \"Макрон е последният представител на тази политическа тенденция в Европа, която е близка до самия Вучич\", смята той. \r\nКакто предполага Гаич, подкрепата на френския президент е важна за Вучич, когато става въпрос за „компромисното решение“ на косовския въпрос. Сръбският лидер се опитва да възстанови идеята за \"разграничаване с Косово\" и той просто се нуждае от \"някакъв международен орган, който да подкрепи този план\", обясни Гаич. В замяна на това Вучич е готов да даде предпочитание на френските оръжия, вместо на руските, продължи той, припомняйки, че по време на посещението на Макрон са подписани редица договори за закупуване на оръжия, произведени във Франция. \"Ако вземем предвид факта, че Франция е член на НАТО, можем да кажем, че в същото време говорим за техническо сближаване със структурата на НАТО\", заяви политологът. \r\n“Вучич трябва по някакъв начин да заобиколи своя народ и да вкара страната в НАТО, но  да остане патриот в очите на хората. Той вече е напреднал по този път - каза Гаич. \r\nЗатова, според експерта, не е изненадващо, че Сърбия се съгласява с редица очевидно неблагоприятни условия за присъединяване към Европейския съюз. \"Интересите на Сърбия са едно, интересите на нейното ръководство и Западът са други\", каза той, отбелязвайки, че наскоро се появи пропаст в самата управляваща коалиция. “Преди това Вучич имаше проблеми с други партии в рамките на коалицията - преди всичко имам предвид Социалистическата партия на Сърбия Ивица Дачич (заместник министър-председател и министър на външните работи. - EADaily). Сега той има проблеми със собствените си партийни членове и с онези, които са високо в партийната йерархия ”, каза Гайч. \r\nВръщайки се към интересите на Запада в Сърбия, политологът припомни, че настоящият лидер на страната е подкрепен от френския президент Макрон и ръководството на НАТО. Гаич обаче изрази съмнение, че Вучич може да разчита на същата подкрепа от САЩ. „Струва ми се, че Америка е скептична по отношение на Вучич, както и на други балкански лидери, като министър-председателя на Македония Зоран Заев, президента на Черна гора Мило Джуканович или албанския премиер Еди Рама”, каза той. \r\nСпоред Стеван Гаич, Сърбия под ръководството на Александър Вучич не може да спре процеса на европейска интеграция, въпреки факта, че за да се присъедини към \"европейското семейство\" ще трябва да се съгласи с редица неблагоприятни за страната условия. \r\n„Сърбия не призна Косово само заради факта, че гражданите излязоха да протестират и че в самата управляваща коалиция президентът има известна опозиция, частично представлявана от външния министър Дачич и министъра на иновациите Попович, който от своя страна неуморно подчертава значението на Резолюция 1244 на Съвета за сигурност на ООН и Конституцията на Сърбия, за да реши проблема с Косово. За да бъде подписано споразумение за \"нормализиране на отношенията\" с косовските албанци пречи не само сръбското общество, но и Сръбската православна църква, които спечелиха няколко важни победи, включително спиране на приемането от страна на черногорските власти на закона, което на практика означава легализация на изземването на имуществото на Сръбската православна църква в Черна гора ”, заключи експертът. \r\n \r\n  Юлиян Марков", "date": "2019.07.30", "title": "ЕА Daily (Русия): Президентът на Сърбия иска да вкара страната в НАТО и въпреки това да остане патриот"}
{"url": "http://www.focus-news.net/news/2019/07/30/2685098/pregled-na-mezhdunarodnite-novini-do-6-chasa-agentsiya-fokus.html", "text": "Четири турски изтребители в понеделник нарушиха гръцкото въздушно пространство над Егейско море, съобщава държавната агенция  ANA-MPA . \r\nСамолетите - два F-16 и два F-4  са прелетели на височина от около пет хиляди метра над два малки острова на  юг от Икария в източната част на Егейско море между 14:42 и 14:44 местно време (съвпада с българското).  \r\nПовече информация по въпроса не се предоставя засега.  \r\n*** \r\n \r\n Външната политика на Иран цели да се противопостави на американската хегемония и да защити мултилатерализма, каза в понеделник иранският вицепрезидент Ешак Джахангири, добавяйки, че намаляването на ангажиментите на Иран по ядрена сделка може да бъде отменено, ако други страни запазят тяхната страна на споразумението, цитира думите англоезичната версия на турския вестник  Yeni Safak . \r\nИран и Съединените щати достигнаха на ръба на войната миналия месец, след като ислямската република свали американски дрон, почти предизвиквайки ответна нападателна атака, която американският президент Доналд Тръмп отзова в последния момент. \r\n\"Външната политика на Ислямска република Иран цели да защитава мултилатерализма и да се противопоставя на американската хегемония\", каза Джахангири, според информационната агенция IRIB. \r\nОтношенията на Иран с Вашингтон се влошиха, откакто Тръмп изтегли САЩ от ядрената сделка между Техеран и големите сили през 2015 г. и отново наложи санкции срещу Ислямската република. \r\nДжахангири каза, че намаляването на задълженията на Иран по сделката може да бъде отменено, ако останалите подписали споразумението спазват ангажиментите си. \r\nПрез май Иран заяви, че ще намали ангажиментите си по сделката, съгласно която повечето международни санкции срещу Техеран бяха отменени в замяна на това, Иран да ограничи ядрената си програма. \r\nИран вярва, че останалите пет страни биха могли да направят повече за противодействие на последиците от изтеглянето на САЩ. \r\n*** \r\n \r\n Приключи и срещата в сградата на правителството, между представители на ВМРО-ДПМНЕ и СДСМ, относно новия Закон за прокуратурата, който следва да регулира статута на Специализираната прокуратура (СП), информира македонският телевизионен канал  “Нова ТВ“ . \r\nДепутатът от ВМРО-ДПМНЕ Антонио Милошовски каза, че срещата е била конструктивна и че са се споразумели \"за финансирането на прокуратурата и за по-голяма отчетност на прокурорите\". \r\nТой не искаше да съобщи подробности, защото на срещата е било постигнато съгласие да не предоставят повече информация, докато не се постигне окончателно споразумение. \r\nВМРО-ДПМНЕ се противопоставя на кандидатурата на Вилма Русковска да ръководи Прокуратурата за организирана престъпност, която ще включва и СП, но тази тема не е била обсъждана на днешната среща. \r\nСледващата среща между управляващи и опозиция ще се проведе преди 2 август. \r\n*** \r\n \r\n Франция в понеделник призова за „бързо освобождаване“ на задържаните от руската полиция близо 1400 протестиращи  по време на протест в Москва и призова администрацията на президента Владимир Путин да спазва свободата на словото и събиранията, предава  AFP . \r\nОтбелязвайки \"големия брой\" арести и \"внезапното влошаване\" на здравето на задържания лидер на опозицията Алексей Навални, френското външно министерство заяви: \"Франция призовава за тяхното бързо освобождаване и изразява дълбоката си загриженост относно тези скорошни събития\".  \r\n*** \r\n \r\n Политическите партии в Косово са готови за консултации, очакват поканата на президента, пише косовският вестник  Gazeta Express .   \r\nОчаква се президентът Хашим Тачи да започне консултации с политическите партии за обявяване на предсрочни общи избори, след като Рамуш Харадинай подаде оставка като премиер на страната на 19 юли, след като беше призован от специализираната прокуратура в Хага, за да бъде разпитан за ролята му на военен командир на Армията за освобождение на Косово (АОК). \r\nПрезидентът Тачи, който миналата седмица потвърди за започването на кръг от консултации с политически партии след оставката на Харадинай, в понеделник не изпрати покана до политически субекти. Но партиите казват, в момента, когато получат поканите, са готови да се срещнат с президента. Политическите партии искат да се проведат предсрочни избори възможно най-скоро. Председателят на парламента на Косово и ръководител на управляващата Демократична партия на Косово (ДПК) Кадри Весели, призова политическите партии да гласуват за разпускането на Парламента и да се определи датата на изборите. Партията на Харадинай, Алиансът за бъдещето на Косово (АБК), е съгласен на нови избори. \"Ще поискаме предсрочни избори ...\", каза Ахмет Исуфи, старши член на АБК. Също така представители на опозиционната партия „Самоопределение“ искат да се проведат предсрочни избори възможно най-скоро. Партията на Беджет Пацоли - Алианс Ново Косово (АНК) казва, че предсрочните избори са най-добрият вариант за изход от политическа криза в Косово. Същото мнение споделя и другият коалиционен партньор - Социалдемократическата инициатива (НИСМА). В писмено изявление говорителят на опозиционната Социалдемократическа партия (СДП) Натире Кучи заяви, че президентът трябва да определи датата на изборите възможно най-скоро. \r\n*** \r\n \r\n Най-малко 52 затворници са били убити в бунт в затвор в северната част на Бразилия в понеделник, когато съперничещи групировки са се сбили помежду си, съобщи официален представител, цитиран от  AFP .  \r\nШестнадесет от загиналите са били обезглавени  \r\nБоевете са избухнали в регионалния център за задържане в Алтамира около 7:00 часа местно време, съобщи служител от отдела за изтърпяване на наказания. \r\nДвама пазачи са били взети за заложници по време на сблъсъците, които приключиха около обяд. В последствие са били освободени. \r\nПрез май най-малко 55 затворници бяха убити в няколко затвора в съседния щат Амазонас, също в насилие между съперничещи си банди \r\nПовечето от жертвите тогава загинаха от  задушаване, заяви тогавашното правителство.", "date": "2019.07.30", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/30/2685100/gd-granichna-politsiya-intenziven-e-trafikat-na-gkpp-kulata-na-vhod-i-izhod-za-leki-avtomobili.html", "text": "Интензивен е трафикът на ГКПП „Кулата“ на вход и изход за леки автомобили. Това съобщиха от ГД „Гранична полиция“. На ГКПП „Калотина“ трафикът е нормален за леки и товарни автомобили на изход и на ГКПП „Маказа“ на изход за леки автомобили. На българо-турската, българо-румънската граница трафикът също е нормален на всички гранични контролно-пропускателни пунктове.", "date": "2019.07.30", "title": "ГД \"Гранична полиция\": Интензивен е трафикът на ГКПП „Кулата\" на вход и изход за леки автомобили"}
{"url": "http://www.focus-news.net/news/2019/07/30/2685101/predstoyashti-sabitiya-v-stranata-za-30-yuli-agentsiya-fokus.html", "text": "*** \r\n \r\nОт 16.45 часа на „Дондуков“ 2 президентът Румен Радев ще се срещне с председателя на Камарата на представителите на Република Кипър Димитрис Силурис. \r\n \r\n*** \r\n \r\nОт 10.00 часа с церемония по полагане на венец на Паметника на незнайния воин председателят на Камарата на представителите на Република Кипър Димитрис Силурис ще бъде официално посрещнат от председателя на българския парламент Цвета Караянчева. В 11.00 часа е предвидено съвместно изявление за медиите. \r\n \r\n*** \r\n \r\nОт 09.00 часа 22 състав на Специализирания наказателен съд ще гледа делото срещу Кристиян М., производство за прилагане на чл. 68-69а НК – чл. 306, ал. 1, т. 3 НПК. \r\n \r\n*** \r\n \r\nОт 09.30 часа 3 състав на Специализирания наказателен съд ще гледа делото срещу Иван К. и Димитър Г., квалифицирани състави на изнудване.  \r\n \r\n*** \r\n \r\nОт 11.00 часа 23 състав на Специализирания наказателен съд ще гледа делото срещу Иван Г., производство по чл. 65 НПК - задържане под стража в досъдебното производство и в производството по ЗЕЕЗА. \r\n \r\n*** \r\n \r\nОт 11.00 часа председателят на Фондация „Христо Ботйов“ Боян Ботйов ще връчи кортик и грамота на подполковник Атанас Георгиев, първенец на Випуск 2019 г. на Военна академия „Г.С.Раковски“ на тържество по случай завършването на випуска. \r\n \r\n*** \r\n \r\nОт 14.00 часа 12 състав на Специализирания наказателен съд ще гледа делото срещу Димитър Ж., Карен О. и др., обвинени в образуване и ръководене на организирана престъпна група.  \r\n \r\n*** \r\n \r\nОт 18.00 часа в Национална галерия ще бъде представена изложбата “Богомир Лазов (1906 - 1969) и българският акварел”. \r\n \r\n*** \r\n \r\nОт 18.00 часа в Мраморното фоайе на Столичната библиотека ще се проведе поетическа памет за Станка Пенчева. \r\n \r\n*** \r\n \r\nОт 19.00 часа пред бл. 475 ще се проведе протест срещу презастрояването на Младост 4. \r\n \r\n*** \r\n \r\nОт 9.00 часа КЦ „Морско казино“ ще се проведе редовно заседание на Общински съвет – Бургас. \r\n \r\n*** \r\n \r\nОт 19.00 часа в Експоцентър „Флора“ ще се проведе концерт „Вечер на българската музика“. \r\n \r\n*** \r\n \r\nОт 09.30 ч. в хотел \"Черно море\" ще се проведе семинар на тема „Съвременни заплахи в интернет – рискове и възможности на виртуалното пространство, в контекста на престъплението трафик на хора“. \r\n \r\n*** \r\n   \r\nОт 10.30 часа в пресклуба на БТА ще се проведе редовната пресконференция на Бюрото по труда.  \r\n \r\n*** \r\n \r\nОт 14.00 часа в хотел \"България\" председателят на ПП Възраждане Костадин Костадинов ще даде пресконференция. \r\n \r\n*** \r\n \r\nОт 08.00 часа в Народно читалище „Добрич – 2017 г.“ ще се проведе Детска академия Джуниър. \r\n \r\n*** \r\n \r\nОт 09.00 часа в Младежки център – Добрич, Кино „Икар“, Градски парк „Св. Георги“, басейн, ще се проведе Еко лято 2019. \r\n \r\n*** \r\n \r\nОт 10.00 часа в Регионална библиотека „Дора Габе“, Интерактивна зала, ще се проведе Летен детски клуб „Играй и учи” за пълноценно и забавно прекарване на свободното време на децата от Добрич и гости на града през лятната ваканция. \r\n \r\n*** \r\n \r\nОт 11.00 часа в Пресклуб на БТА – Плевен ще се състои пресконференция на лидера на АБВ Румен Петков.  \r\n \r\n*** \r\n \r\nОт 13.30 часа в Регионална библиотека ,,Хр. Смирненски\" ще  бъде закрито Детско лято 2019 година с Арт - терапия за деца ,,Опознай и изрази себе си чрез изкуство\" с  ръководител  художничката Ралица Петрова. \r\n \r\n*** \r\n \r\nОт 10.00 часа кметът Стефан Радев ще инспектира ремонта на здравната служба в село Крушаре.   \r\n \r\n***  \r\n   \r\nОт 11.00 часа в Областен информационен център ще се проведе пресконференция на Дирекция „Бюро по труда“, Дирекция „Социално подпомагане“ - Сливен и Дирекция „Инспекция по труда“ - Сливен.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, РЗИ Стара Загора гостува на Детски отдел. \r\n \r\n*** \r\n \r\nОт 13.00 часа в залата на хотел „Мериан Палас“ ще се проведе информационен ден по Програмата за морско дело и рибарство (ПМДР) 2014 - 2020 г. \r\n \r\n*** \r\n \r\nОт 8.00 часа на втори коловоз в малката гара Септември националният железопътен превозвач ще експонира историческия теснопътен подвижен състав – парен локомотив 60976 с двата ретро вагона от царско време. Поводът е 80 години от откриването на жп линията до гара Белица. \r\n \r\n*** \r\n \r\nОт 11.00 часа Гражданско сдружение \"Общоземеделско действие\" организира пресконференция по актуални политически проблеми.  \r\n \r\n*** \r\n \r\nОт 11.00 часа в залата на РУ Шумен ще се проведе брифинг.", "date": "2019.07.30", "title": "Предстоящи събития в страната за 30 юли (Агенция „Фокус“)"}
{"url": "http://www.focus-news.net/news/2019/07/30/2685103/prezidentat-rumen-radev-shte-se-sreshtne-s-predsedatelya-na-kamarata-na-predstavitelite-na-republika-kipar-dimitris-siluris.html", "text": "Президентът Румен Радев ще се срещне с председателя на Камарата на представителите на Република Кипър Димитрис Силурис от 16.45 часа, на „Дондуков“-2. Това съобщиха от  прессекретариата на държавния глава . Гостът и ръководената от него парламентарна делегация са на официално посещение у нас.   \r\nВизитата е по покана на председателя на Народното събрание Цвета Караянчева.", "date": "2019.07.30", "title": "Президентът Румен Радев ще се срещне с председателя на Камарата на представителите на Република Кипър Димитрис Силурис"}
{"url": "http://www.focus-news.net/news/2019/07/30/2685094/afp-dete-e-zaginalo-sled-kato-e-bilo-blasnato-pred-vlak-v-germaniya.html", "text": "Осемгодишно момче загина в понеделник, а майка му е ранена, когато мъж ги бутна пред влак на гарата в германския град Франкфурт, съобщи полицията, цитирана от  AFP .  \r\nЗаподозреният, 40-годишен мъж от африкански произход, който няма връзка с жертвите, е опитал да избяга, но е бил заловен от граждани и задържан от полицията. \r\nЖената е настанена в болница. \r\nПолицията съобщи, че е започнала разследване за убийство и е разпитала заподозрения за възможен мотив. \r\n\"Момчето и майка му са били избутани пред пристигащ влак\", заяви говорител на полицията. „Майката е успяла да се спаси.“ \r\nСпоред новинарски канал NTV, заподозреният е гражданин на Еритрея. \r\nКрайно дясната партия Алтернатива за Германия  бързо свързва случая с масовия приток на мигранти и бежанци през последните години.", "date": "2019.07.30", "title": "AFP: Дете е загинало, след като е било блъснато пред влак в Германия"}
{"url": "http://www.focus-news.net/news/2019/07/30/2685105/api-vremenno-dvizhenieto-po-pat-i-4-sprolaz-grtargovishte-e-ogranicheno-v-edna-lenta-poradi-samozapalil-se-tovaren-avtomobil.html", "text": "Временно движението по път I-4 с.Пролаз –гр.Търговище е ограничено в една лента поради самозапалил се товарен автомобил. Това съобщиха от пресцентъра на  Агенция „Пътна инфраструктура“ (АПИ) . Движението се регулира се от \"Пътна полиция\". \r\nШофьорите е необходимо да се движат с повишено внимание и съобразена скорост.", "date": "2019.07.30", "title": "АПИ: Временно движението по път I-4 с.Пролаз –гр.Търговище е ограничено в една лента поради самозапалил се товарен автомобил"}
{"url": "http://www.focus-news.net/news/2019/07/30/2685107/api-ogranichava-se-dvizhenieto-i-po-patnata-vrazka-burgas-rakovski-na-paten-vazel-plovdiv-iztok-pri-133-ti-km-na-am-trakiya.html", "text": "От 7:30 ч. до 19:00 ч. се ограничава движението и по пътната връзка Бургас - Раковски на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности. Това съобщиха от  Агенция \"Пътна инфраструктура\" . Няма да се спира движението по основното трасе на автомагистралата. Обходният маршрут за Раковски е от пътен възел „Белозем“ при км 150 на АМ „Тракия“ по път Шишманци - Раковски. \r\nПрез април т.г. бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно се ремонтират останалите 3 пътни връзки (София-Пловдив, Бургас-Раковски и Раковски-Бургас). \r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2019.07.30", "title": "АПИ: Ограничава се движението и по пътната връзка Бургас-Раковски на пътен възел „Пловдив Изток“ при 133-ти км на АМ „Тракия“"}
{"url": "http://www.focus-news.net/news/2019/07/30/2685104/predstoyashti-mezhdunarodni-sabitiya-za-30-yuli-agentsiya-fokus.html", "text": "*** \r\n  Продължава двудневното посещение на гръцкия премиер Кириакос Мицотакис   \r\n \r\n*** \r\n  Възобновяване на китайско-американските търговски преговори \r\n \r\n*** \r\n  Коронация на новия крал Султан Абдула Султан Ахмад Шах \r\n \r\n*** \r\n  Представяне на втория в света круизен кораб, задвижван на газ „Коста Смерада“ \r\n \r\n*** \r\n  Втори кръг на телевизионния дебат за първичните избори в Демократическата партия \r\n \r\n*** \r\n  Среща за финансовата политика на Федералния резерв \r\n \r\n*** \r\n  Възобновяване на преговорите между военните и протестиращите \r\n \r\n*** \r\n  Визита на американския министър на търговията Уилбър Рос", "date": "2019.07.30", "title": "Предстоящи международни събития за  30 юли  (Агенция \"Фокус\")"}
{"url": "http://www.focus-news.net/news/2019/07/30/2685102/nimh-dnes-oblachnostta-shte-e-promenliva-maksimalnite-temperaturi-shte-sa-mezhdu-27-i-32.html", "text": "Днес облачността ще е променлива, по-често значителна - купеста и купесто-дъждовна. Сутринта превалявания са възможни в отделни райони на Централна България, а след обяд, главно в планинските райони на Източна и Южна България, ще превали и прегърми; на отделни места валежите ще са интензивни. Вятърът ще остане от север-северозапад, слаб до умерен. Максималните температури ще са между 27° и 32°. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Мартин Славчев. Вечерта явленията навсякъде ще спрат, а облачността ще намалее.  \r\nПо Черноморието ще има временни увеличения на облачността и на места по крайбрежието ще превали краткотраен дъжд. Вятърът ще е от север-северозапад, слаб до умерен. Максимални температури - между 27° и 31°. Температурата на морската вода е около 26°. Вълнението на морето ще бъде 1-2 бала. \r\nВ планините облачността ще е променлива, по-често значителна. Ще има краткотрайни валежи, по-интензивни по старопланинското било и на места в Рило-Родопската област. Вятърът ще е предимно умерен, от северозапад, към края на деня - от север-северозапад. Максимална температура на 1200 м - около 21°, на 2000 м - около 14°.", "date": "2019.07.30", "title": "НИМХ: Днес облачността ще е променлива, максималните температури ще са между 27° и 32°"}
{"url": "http://www.focus-news.net/news/2019/07/30/2685109/denyat-30-yuli-v-balgarskata-istoriya.html", "text": "На 30 юли 1877 г. - по време на Руско-турската война (1877-1878 г.) отрядът на генерал Н. Криденер осъществява втората атака срещу Плевен. Атаката е отблъсната. Загубите от руска страна са 7032 души. Боевете се водят при селата Гривица, Радишево и в района на Зелените хълмове. През 1900 г. - започва Седмият конгрес на македонските братства в София, продължил до 5 август. Присъстват 91 делегати. На конгреса се достига до обединяването на Върховния комитет, Македонския комитет и дружествата \"Странджа\" във Върховен македоно-одрински комитет с председател Борис Сарафов и подпредседател Тома Давидов. През 1917 г. - в Бабадаг (Северна Добруджа) е основан Централен добруджански народен съвет, обединяващ възникналите добруджански народни комитети, начело с д-р Иван Огнянов. \r\n \r\n \r\n2015 г. \r\nМая Манолова е избрана за национален омбудсман на България със 129 гласа в парламента срещу 82 гласа за досегашния омбудсман и кандидат за втори мандат Константин Пенчев. \r\n \r\n \r\n2010 г. \r\nПрезидентът на Република България присъжда орден „Св. св. Кирил и Методий” огърлие на Антон Дончев „за особено значимите му заслуги в областта на културата.“ \r\n \r\n \r\n2007 г. \r\nПрезидентът на Република България присъжда орден „Св. св. Кирил и Методий” първа степен на Алберт Лиханов член на управителния съвет на Международната фондация “Св. св. Кирил и Методий” „за големите му заслуги за популяризиране на българската култура в Русия.“ \r\n \r\n \r\n1997 г. \r\nТридесет и осмото НС гласува да се разсекретят досиетата на Държавна сигурност. Създадена е комисия с председател министърът на вътрешните работи - Богомил Бонев, и членове - шефовете на цивилното и военно разузнаване, на контраразузнаването, на Националната служба за охрана и на служба \"Архив\" на МВР. \r\n \r\n \r\n1996 г. \r\nСДС връчва на правителството проект, съдържащ мерки за излизане от кризата. \r\n \r\nИкономическият спад в страната довежда до социално-икономическата криза през зимата на 1996/1997 г. Независимо от приемането на спешни мерки за стабилизиране на макроикономическата ситуация, през втората половина на 1996 г. социално-икономическите показатели продължават да се влошават. Инфлацията нараства на 311%, реалната стойност на заплатите и пенсиите спада с 60%, а заетостта намалява с 8%. От 130 долара в края на 1995 г., в началото на 1997 г. средната месечна заплата е едва 20 долара. В края на 1996 г. непрекъснато влошаващото се положение довежда до сериозна финансова, социално-икономическа и политическа криза, която предизвика широки обществени протести и демонстрации. В условията на задълбочаваща се криза правителството е принудено да подаде оставка. През февруари 1997 г. държавното управление е поето от служебно правителство, което постига споразумение с Международния валутен фонд и Световната банка за осъществяване на програма за икономическа стабилизация и структурни реформи. В програмата са заложени следните промени: 1) установяване на паричен съвет; 2) реформи във финансовия и банков сектор; 3) закриване на нежизнеспособните държавни предприятия, ускоряване на приватизацията и промяна на тарифите за комуналните услуги; 3) ценова и търговска либерализация. \r\n \r\n \r\n1960 г. \r\nВ периода 30 юли - 15 август България признава независимостта на френската колония Дахомей (от 1975 г. Република Бенин), Нигер, Република Горна Волта, Република Бряг на Слоновата кост, Горна Волта, Централната африканска република и Габон. \r\n \r\n \r\n1934 г. \r\nС наредба-закон започва организирането на казионни профсъюзи на държавните и обществените служители, продължило до края на 1934 г. \r\n \r\n \r\n1917 г. \r\nВ Бабадаг (Северна Добруджа) е основан Централен добруджански народен съвет, обединяващ възникналите добруджански народни комитети, начело с д-р Иван Огнянов. \r\nЦентралният добруджански народен съвет има за цел да съдейства на българското правителство във воденето на борба за присъединяване на цяла Добруджа към България. Като връзка на съвета пред българското правителство служи Върховният управителен комитет на организация \"Добруджа\". Чрез него се осъществява единство между всички родолюбиви добруджански организации в страната. Централният съвет организира мрежа от местни организации с ръководни комитети в по-главните центрове на Добруджа – Бабадаг, Кюстенджа, Добрич (Толбухин) и Силистра. През 1918 г. Централният добруджански съвет организира голям народен събор, в който представители от цяла Добруджа декларират своето желание за присъединяване на Добруджа към България. След края на Първата световна война румънските власти се настаняват в Добруджа и Съвета се мести във Варна. През 1919 г. Централният добруджански съвет се обединява с Върховния управителен комитет на организация \"Добруджа\" и прекратява своята дейност. \r\n \r\n \r\n1913 г. \r\nПетнадесетото ОНС отпуска 500 000 лв. за подпомагане на бежанците. \r\nБежанският въпрос възниква в резултат на масовия приток на българи бежанци от Македония, Източна и Западна Тракия, Добруджа и Западните покрайнини, останали вън от пределите на свободната българска държава след ревизирането на Санстефанския мирен договор от 1878 г. от западноевропейските велики сили и последвалите Букурещки мирен договор от 1913 г., Цариградски договор от 1913 г. и Ньойския мирен договор от 1919 г. \r\nПървата вълна от бежанци пристига в страната през 1878-1879 г. след изтеглянето на руските войски от южните български земи и потушаването на Кресненско-Разложкото въстание (1878-1879 г.). Извършеното през 1885 г. Съединение на Източна Румелия с Княжество България става повод за рязка промяна в отношението на османското правителство към многобройното българско население, живеещо в Източна Тракия. В отговор на някои акции, предприемани от Вътрешната македоно-одринска революционна организация в Одринско, местното българско население е подлагано на жесток терор, което принуждава не малка част от него да търси спасение в България. След неуспешния край на Илинденско-Преображенското въстание от 1903 г. страната е залята от нова голяма бежанска маса от Македония и Одринско. До избухването на Балканската война през 1912- 1913 г. броят на бежанското население в България възлиза на около 120 000 души. Нов още по-голям приток от български бежанци идва от територията на съседните балкански страни след военния погром на България в Междусъюзническата война от 1913 г. и Първата световна война от 1914-1918 г. При подписване на Ньойския мирен договор през 1919 г. Гърция с помощта на западните съглашенски сили налага на България и т. нар. конвенция за \"доброволно\" изселване на населението между двете държави. След поражението на гръцката армия в Мала Азия през есента на 1922 г., атинското правителство забравя за тази спогодба и прогонва насилствено от Западна Тракия огромен брой българско население. Спогодбата \"Моллов - Кафандарис\" от 1927 г. само оформя това положение. \r\nПоследната значителна вълна от бежанци пристига в България след връщането на Южна Добруджа през 1940 г. По силата на последвалия Крайовски договор 1940 г. през есента от Северна Добруджа са изселени принудително около 67 000 души българи. \r\n \r\n \r\n1906 г. \r\nВъв Варна се провежда учредителен конгрес на Българския социалдемократически съюз \"Пролетарий\", в който влизат изключените от БРСДП (т. с.) анархолиберали. Издава в. \"Пролетарий\" от 25 декември 1905 г. \r\n \r\n \r\n1900 г. \r\nЗапочва Седмият конгрес на македонските братства в София, продължил до 5 август. Присъстват 91 делегати. На конгреса се достига до обединяването на Върховния комитет, Македонския комитет и дружествата \"Странджа\" във Върховен македоно-одрински комитет с председател Борис Сарафов и подпредседател Тома Давидов. \r\nБорис Петров Сарафов е деец на македоно-одринското революционно движение. Той е роден на 12 юли 1872 г. в с. Либяхово (дн. Илинден), Гоцеделчевско. Борис Сарафов завършва Солунската българска мъжка гимназия \"Свети свети Кирил и Методий\" и Военното училище в София. Постъпва като офицер в българската армия, но скоро след това я напуска, за да се включи в националноосвободителната борба на македонските българи. Първата му по-значителна изява е предвождането на чета в Македония по време на Мелнишката акция през 1895 г. От май 1899 г. до март 1901 г. е председател на Върховния македоно-одрински комитет, който по редица въпроси, отнасящи се до националноосвободителното движение в Македония, постига съгласие със задграничните представители на Вътрешната македоно-одринска революционна организация в София - Гоце Делчев и Гьорче Петров. На смилевския конгрес през лятото на 1903 г. е включен в състава на главния щаб на Илинденско – Преображенското въстание в Битолски окръг (заедно с Д. Груев и Ан. Лозанчев). След избухването на въстанието 1903 г. участва в редица сражения с турските войски и башибозуци. След неуспеха на въстанието предприема обиколка из Западна Европа с цел да популяризира делото на ВМОРО. Взема дейно участие в конгреса на ВМОРО през 1905 г. и застава на страната на десницата. През 1906 г. е определен заедно с Иван Гарванов и Христо Матов за член на Задграничното представителство на ВМОРО в София. Убит е на 28 ноември 1907 г. заедно с Иван Гарванов по нареждане на Яне Сандански във връзка с развихрилите се борби между двете течения в организацията. \r\n \r\n \r\n1877 г. \r\nПо време на Руско-турската война (1877-1878 г.) отрядът на генерал Н. Криденер осъществява втората атака срещу Плевен. Атаката е отблъсната. Загубите от руска страна са 7032 души. Боевете се водят при селата Гривица, Радишево и в района на Зелените хълмове. Атаката на града се провежда от две колони руски войски командвани от генералите Белокопитов и Веляминов. Руските войски са принудени да отстъпят, въпреки че постигат известни успехи. \r\nОбсадата на Плевен е най-тежката и продължителна битка в хода на Руско-турската война (1877–1878). Тя продължава 5 месеца. Първата атака срещу Плевен е извършена на 20 юли 1877 г. Руските части са отблъснати. След неуспеха на първите две атаки през септември е предприета трета. На 2 септември 1877 г. военният съвет, свикан от Главната квартира на руската армия в с. Пордим, Плевенско, приема плана за Третата атака на Плевен. В с. Пордим пристига и румънският княз Карол, който на 3 септември е назначен за главнокомандващ на руско-румънските части при Плевен. Четири дни по-късно със засилена артилерийска подготовка започва първият етап на Третата атака на Плевен. На 8 септември 1877 г. артилерийският обстрел на Плевен продължава. Авангардът на ген. Михаил Скобелев овладява втория гребен на Зелените хълмове, но поради отлагане на втория етап на атаката е принуден да се изтегли на първия гребен. На 11 септември 1877 г. около 15 ч започва вторият етап на Третата атака на Плевен - непосредствения щурм на града. На следващия ден след упорити сражения командваните от ген. М. Скобелев части овладяват два от турските редути, но вечерта са принудени да се оттеглят към втория гребен на Зелените хълмове. Руските загуби възлизат на 12 814, а румънските - на 3000 души. На 23 септември 1877 г. в Плевен пристига подкрепление (10 000 души, боеприпаси и хранителни продукти) за гарнизона на Осман паша. На 27 септември 1877 г. в щаба на руската армия пристига ген. Едуард Тотлебен, който е определен да поеме ръководството на военните действия край Плевен. На 9 октомври в Плевен пристига ново подкрепление начело с Шефкет паша (16 000 души, боеприпаси и храни). На 30 октомври Осман паша получава заповед да задържи Плевен до пълно изразходване на припасите си, след което да се оттегли от града. В края на октомври руси и румънци постепенно изграждат укрепителна блокадна линия. На 9 ноември 1877 г. руски части превземат първия гребен на Зелените хълмове край Плевен. На 14 ноември 1877 г. ген. Едуард Тотлебен поема командването на всички части, включени в обсадата на Плевен. На 15 ноември 1877 г. е предприет опит за турска контраатака при Зелените хълмове край Плевен. Частите, командвани от ген. Скобелев, отблъскват атакуващия противник. В началото на декември блокадата над града достига 50 км. Същевременно положението на турската армия се влошава поради глада, болестите и студа. На 10 декември 1877 г. рано сутринта части на Плевенския гарнизон предприемат опит да преминат през р. Вит (в района между селата Долни Дъбник и Долна Митрополия). С помощта на навреме пристигнали подкрепления турските части са отблъснати и около 14 ч Осман паша приема предложената му безусловна капитулация. С падането на Плевен настъпва прелом в хода на войната. \r\n \r\n \r\n На тази дата умират: \r\n \r\n1951 г. \r\nУмра Асен Разцветников (псевдоним на Асен Петков Коларов) - български писател. Роден е на 2 ноември 1897 г. в с. Драганово. От 1920 г. следва славянска филология в СУ “Св. Климент Охридски”. В периода 1921-1922 г. слуша лекции по естетика във Виена и Берлин. През 1926 г. завършва право в СУ “Св. Климент Охридски”. От 1927 г. до 1929 г. работи като учител в Габрово, а през 1929 г. става лектор по немски език в III мъжка гимназия в София. Асен Разцветников пише стихове, превежда от старогръцки, немски, френски и руски език. След 9 септември 1944 г. работи в Института за художествени преводи към Министерството на информацията. През 1917 г. в списание \"Българан” за пръв път е отпечатана негова творба. От края на 1919 г. Асен Разцветников сътрудничи на леви периодични издания. Особено плодотворно е сътрудничеството му в списание \"Нов път\", а по-късно във вестник \"Наши дни\". След смъртта на Христо Смирненски е сочен от лявата критика за негов приемник. Напуска списание \"Нов път\", преминава в списание \"Златорог\" и през 30-те години се утвърждава като един от най-талантливите български детски поети и майстори на художествения превод. Превежда произведения на Гьоте, Молиер, Омир. Автор е на драмата \"Подвигът\", посветена на Априлското въстание (1876 г.). Най-значителното му произведение е стихосбирката от 1924 г. \"Жертвени клади\" Автор е на първата българска библиотечна методика \"Техника на училищните библиотеки\" (1932 г.). \r\n \r\n \r\n1949 г. \r\nУмира юристът проф. Стоян Данев (1858 - 1949). Лидер на Прогресивнолибералната партия. Стоян Данев е роден на 28 януари 1858 г. в Шумен. Влиза в редовете на Либералната партия. След разцеплението й през 1883 - 1884 г. минава към крилото, възглавявано от Драган Цанков. По време на първия стамболовистки режим (1887 - 1894) е принуден да ограничи политическата си дейност, но след правителствената промяна от май 1894 г. е привлечен от новия министър-председател д-р Константин Стоилов в Народната партия, което му осигурява подпредседателско място на VIII Обикновено народно събрание (1894 - 1896). Скоро обаче се завръща в предишната си партия и от 1897 г. е посочен за неин лидер (през 1899 г. тя се наименува на Прогресивнолиберална партия). От февруари до декември 1901 г. е министър на външните работи и изповеданията в коалиционния кабинет от демократи и прогресивни либерали, възглавяван от Петко Каравелов. От декември 1901 г. до май 1903 г. е министър-председател и отново министър на външните работи и изповеданията. През 1907-1908 г. участва в ръководството на опозиционния Патриотичен блок против втория стамболовистки режим. Председател на V Велико народно събрание (1911) и на XV Обикновено народно събрание (1911 - 1913). От 1 юни до 4 юли 1913 г. отново е министър-председател и министър на външните работи. Не успява да предотврати действията на цар Фердинанд I за обявяването на Междусъюзническата война 1913 г., която завършва с неуспех за България. Явен русофил, обявява се против въвличането на България в Първата световна война 1914-1918 г. След войната е включен като министър на финансите в коалиционния кабинет на Александър Стамболийски (октомври 1919 - май 1920 г.). Стоян Данев е открит противник на последвалото самостоятелно управление на Българския земеделски народен съюз (1920 - 1923). След обединението на Народната и Прогресивнолибералната партия в една формация той е един от нейните водачи. Играе видна роля и в образувания през 1922 г. Конституционен блок. След провала на замислената от този блок акция против земеделското правителство (септември 1922 г.) е арестуван и хвърлен в шуменския затвор. Последвалият държавен преврат на 9 юни 1923 г. го изважда от затвора. Влиза в редовете на новооснования Демократически сговор, но поради напреднала възраст отказва да заеме отговорни постове в него. След падането на сговористкия режим през 1931 г., се оттегля изцяло от активна политическа дейност. \r\n \r\n \r\n \r\n На тази дата са родени: \r\n \r\n1919 г. \r\nРоден е Александър Вутимски – псевдоним на Александър Коцев Вутов. До 10-годишна възраст живее в Своге. След смъртта на родителите си се премества в София. Завършва Първа софийска мъжка гимназия (1937 г.). От 1938 г. следва класическа филология в Софийския университет, но заболява от туберкулоза и след една година прекъсва учението си. Лекува се безрезултатно в различни санаториуми в страната, от пролетта на 1941 г. - в санаториума на Сурдулица. Първото му отпечатано стихотворение е „Пак самичко” (в. „Весела дружина“, №6, 15 октомври 1935 г.), но първият му сериозен поетически дебют е стихотворението „Улицата“ (сп. „Ученически подем“, 1936 г. – 37, № 2). Началните творчески изяви на Вутимски са свързани с ученически и други леви издания — „Ученически подем“, „Звън“, „Светлоструй“, „Трезва младеж“ и др. Участва заедно с Александър Геров, В. Осиковска, Л. Йорданов и Ем. Манов в издадения от тях литературен сборник „Праг“ (1938 г.); като студент — в литературен сборник „Жажда“ (1939 г.). Публикува и в „Млад кооператор“, „Кооперативна просвета“, „Росица“, „Вестник на жената“; подписва се Ал. Вутов, Ал. Коцев, Ал. Вълканов. От май 1939 г. редовно сътрудничи в издаваното от Вл. Василев сп. „Златорог“, където са публикувани най-значителните и най-зрелите стихотворения на поета, подписани с псевдонима Александър Вутимски. Поетични размишления за житейски и нравствено-психологически явления са „За простотата“, „За силата“, „За парите“, „За равенството“, „За радостта“, „За най-смирените“, „За красотата“ и др. Вутимски не успява да издаде приживе своя стихосбирка. Остава неиздадена и художествената му проза, запазена в машинописен препис — 15 кратки есета, писани през 1941 – 1943 г. Умира на 23 септември 1943 г. в Сурдулица, Моравско. \r\n \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.30", "title": "Денят 30 юли в българската история"}
{"url": "http://www.focus-news.net/news/2019/07/30/2685108/tass-tramp-rouhani-maduro-i-zelenski-vaznameryavat-da-se-izkazhat-na-obshtoto-sabranie-na-oon.html", "text": "Лидерите на 114 държави, както и повече от 80 ръководители на правителства и министри на външните работи ще имат изказвания от трибуната на Общото събрание на ООН от 24 до 30 септември в хода на общополитическите прения на високо равнище, съобщава  ТАСС , като се позовава на предварителна програма на мероприятията. \r\nРуската делегация ще бъде оглавена от външния министър Сергей Лавров, чието изказване се планира за 28 септември. \r\nСред страните, които ще бъдат представени от своите лидери на 74-ата сесия на Общото събрание ще бъдат САЩ, Иран, Венецуела, Франция, Украйна, Казахстан. Либия, Южна Корея и Ирак. \r\nВ навечерието на началото на дебата във вторник, 24 септември, генералният секретар на ООН Антонио Гутериш ще се обърне към Генералната асамблея. Тогава председателят на встъпителната 74-та сесия, бившият постоянен представител на Нигерия при ООН Тиджани Мохамед-Банде, ще се качи на подиума. Първият сред държавните глави традиционно е този на Бразилия. Този ред бе фиксиран във връзка с факта, че на първото Общо събрание от 1946 г. в началото посланикът на Бразилия Луис Мартинс де Соуза Дантас взе думата. След бразилския лидер на трибуната ще се качи президентът на страната домакин Доналд Тръмп. \r\nОт кабинета на генералния секретар на ООН отбелязаха, че редът на изказванията е ориентировъчен. До началото на общия политически дебат в него може да се правят промени. \r\n \r\nПревод и редакция:", "date": "2019.07.30", "title": "ТАСС: Тръмп, Роухани, Мадуро и Зеленски възнамеряват да се изкажат на Общото събрание на ООН"}
{"url": "http://www.focus-news.net/news/2019/07/30/2685099/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n• път I-1 Благоевград – ГКПП „Кулата“ в двете посоки; \r\n• път I-5 Русе – Велико Търново в двете посоки; \r\n• път I-9 Варна – Бургас в двете посоки; \r\n• път II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път на София; \r\n• път II-99 Бургас-Царево. \r\n \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Пазарджик: \r\nДвижението при п.в. „Церово“ на пътна връзка София – Велинград и пътна връзка Велинград – Бургас при км 69+197 се осъществява с повишено внимание поради частичен ремонт на асфалтовата настилка. Движението е сигнализирано с пътни знаци и сигналисти. Срок 30.07.2019 г. от 9:00 ч. до 18:00 ч. \r\nОбласт Пловдив: \r\nДвижението при пътна връзка Раковски – Бургас се ограничава поради ремонтни дейности. Срок до 30.07.2019 г. \r\nОбходен маршрут: Пловдив – път I-8 Пловдив-Свиленград. \r\nДвижението при пътна връзка Бургас – Раковски се ограничава поради ремонтни дейности. Срок до 30.07.2019 г. \r\nОбходен маршрут: през пътен възел „Белозем“ при км 150 и по път Шишманци – Раковски.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г.; \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението в тунел „Витиня“ посока Варна се осъществява в една лента поради профилактика на осветлението. Движението се осъществява в изпреварващата или аварийна лента. Срок от 22:00 ч до 05:00 ч на 30.07.2019 г. и 31.07.2019 г.; \r\nДвижението в тунел „Витиня“ посока София е ограничено поради профилактика на осветлението.  \r\nДвижението се осъществява по обходен маршрут: път I-1 София – Ботевград като движението се отбива при км 35+450 /служебна връзка/ и връщане на магистралата при км 30+260 /пътна връзка „Витинска река“/. Срок от 22:00 до 05:00 часа на 30.07.2019 г. и 31.07.2019 г. \r\nОбласт Шумен:  \r\nДвижението в участъка Каспичан – Невша от км 362+600 до км 375+800 се осъществява с повишено внимание поради ремонт на ограничителните системи. Движението се регулира с пътни знаци. Срок до 30.07.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\nОбласт Шумен: \r\nДвижението в участъка Калугерица – граница с област Варна от км 130+400 до км 146+160 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 30.07.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 01.08.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-901: Движението по път III-901 в района на Шабла от км 2+100 до км 3+700 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок 31.07.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г.; \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движението по път II-37 с. Сарая – Пазарджик от км 119+260 до км 119+860 се осъществява в една лента поради оборудване на автоматично устройство за нуждите на ТОЛ системата Участъкът е сигнализиран с пътни знаци. Срок до 30.07.2019 г.; \r\nПът III-843: Движението по път III-843 с. Каратепе – с. Сърница от км 22+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІІ-3002: Движението по път IІI-3002 Българене – Божурлук от км 0+000 до км 20+000 се осъществява с повишено внимание поради частични ремонтни дейности на асфалтовата настилка. Срок до 31.07.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно.; \r\nРемонтни дейности:  \r\nПът III-866: Движението по път III-866 Кричим – Михалково – Девин при км 88+050 до км 103+341 в областите Пловдив и Смолян се осъществява с повишено внимание поради премахване на скална маса. Движението в участъка е затруднено. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІ-86: Движението по път ІІ-86 Средногорци – Рудозем от км 125+728 до км 129+660 е ограничено поради извършването на взривни работи.  \r\nОбходният маршрут: Средногорци - Смолян (кв. „Устово“ - кв. „Райково“) - Рудозем и обратно. Срок до 30.07.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път Нови Искър – Мало Бучино при Мрамор посока Калотина от км 4+465 до км 3+715 се осъществява с повишено внимание поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок до 30.07.2019 г.; \r\nПът II-18: Движението по път II-18 Софийски околовръстен път Нови Искър – Мало Бучино при Мрамор посока АМ „Хемус“ от км 3+615 до км 3+965 се осъществява с повишено внимание поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок до 30.07.2019 г.; \r\nПът II-18: Движението по път II-18 Софийски околовръстен път Нови Искър – Мало Бучино при Мрамор от км 2+470 до км 5+680 е ограничено поради изграждане на стационарна контролна единица на електронна система за събиране на таксите за ползване на републиканската пътна мрежа. Срок от 23:00 до 24:00 часа на 30.07.2019 г.; \r\nПът II-18: Движението по път II-18 Софийски околовръстен път при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок до 30.07.2019 г.; \r\nПът II-18: Движението по път II-18 Софийски околовръстен път при Кривина посока АМ \"Тракия\" от км 28+400 до км 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок до 30.07.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Затворена е лявата лента /посока АМ \"Хемус\"/, като движението се осъществява двупосочно в свободната лента. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движение по път III-663 Чирпан – Симеоновград в участъка от км 7+200 до км 10+620 в района на с.Зетьово – с. Целина е ограничено поради ремонтни дейности.  \r\nОбходен маршрут: път II-66 –с. Ценово – / път III-663/. Срок до 31.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.; \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г.; \r\nРемонтни дейности:  \r\nПът ІІІ-7003: Движението по път III-7003 Пристое – Каолиново от км 1+006 до км 4+000 се осъществява с повишено внимание поради ремонтни дейности на асфалтовата настилка. Срок до 30.07.2019 г. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът IІ-53: Движението по път IІ-53 Ямбол – Сливен от км 139+220 до км 139+820 се осъществява в една изграждане на стационарна електронна система. Движението се регулира чрез пътни знаци. Срок до 31.07.2019 г.; \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 02.08.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.08.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.30", "title": "Актуална пътна обстановка"}
{"url": "http://www.focus-news.net/news/2019/07/30/2685110/sport-levski-pobedi-botev-plovdiv-s-31.html", "text": "Отборът на Левски победи с 3:1 Ботев (Пловдив) в първото си домакинство за този сезон в мача от третия кръг на efbet Лига. Двубоят бе дебют на Петър Хубчев пред синята публика. Героят за тима за пореден път през този сезон се казва Давиде Мариани, който отбеляза първите две попадения. Той се разписа в 10-ата и 51-ата минути, а между тях Еберт Кардосо в 45-ата изравни. Иван Горанов пък оформи крайния успех за 26-кратните шампиони в 80-ата минута. Левски има вече седем точки в първенството, докато \"канарчетата\" останаха с четири, както и без успех срещу \"сините\" в София от 1997 година.", "date": "2019.07.30", "title": "Спорт: Левски победи Ботев Пловдив с 3:1"}
{"url": "http://www.focus-news.net/news/2019/07/30/2685106/stara-zagora-izpuskat-vodite-na-yazovira-v-selo-malka-vereya-v-ramkite-na-savmestna-trenirovka-na-dobrovoltsi-i-pozharnikari.html", "text": "Доброволците от „Доброволно формирование“ към Община Стара Загора и екип на Районна служба „Пожарна безопасност и защита на населението“ ще проведат съвместна тренировка и учение по развръщане на хидрофорен модул и отводняване на воден обект, застрашаващ малко населено място, от 08.00 часа. Това съобщиха от пресцентъра на  Общината . Ще бъдат източени водите на язовира в село Малка Верея. Това ще се случи в изпълнение на предписание, издадено от ГД „Надзор на язовирните стени и съоръженията към тях“.", "date": "2019.07.30", "title": "Стара Загора: Изпускат водите на язовира в село Малка Верея в рамките на съвместна тренировка на доброволци и пожарникари"}
{"url": "http://www.focus-news.net/news/2019/07/30/2685113/pregled-na-osnovnite-temi-v-dobrudzhanskiya-pechat.html", "text": "„25% от обществените поръчки у нас доказано са незаконни“, съобщава на първа страница вестник  „Добруджанска трибуна“ . В началото на 2019 година до момента държавата България харчила над 25 милиона лева на ден за договори между бизнеса и местната или изпълнителната власт. През тази година са сключени над 11 300 договора от държавната и местна власт на обща стойност над 5 милиарда лева. „Още двама съветника стават независими“, съобщава изданието. Те са напуснали партийните формации, с които са станали членове на местния парламент в Добрич. Заявили са желанието си до председателя на Общинския съвет Иво Пенчев с писмени декларации. От вчера общинските съветници Антония Кирова и Йордан Манов не са част от групата на бившия Реформаторски блок. В рубриката „Новини“ - „Обсъдиха мерки за неразпространение на чумата по свинете в Добричко“. Областният управител Красимир Кирилов е отправил апел към представителите на всички институции за отговорно отношение и стриктно изпълнение на набелязания план. Вчера се е провело заседание на областната епизоотична комисия във връзка с разпространението на заболяването Африканска чума по свинете. В него са участвали заместниците на областния управител, самият той и доктор Борислав Каменов, секретар на областната епизоотична комисия. Определя се 20-километрова санитарна зона за всички свинекомплекси в страната Това е съобщено от Министерство на земеделието, информира на първа страница другият регионален вестник  „Нова добруджанска трибуна“ . В тези санитарни зони не трябва да има така наречения заден двор. В тази зона не трябва да се отглеждат домашни свине без да са предприети нужните мерки за биосигурност. До момента в страната са регистрирани 22 огнища на заразена домашна свиня, 20 са случаите на зараза на дива свиня. Като продължение на темата: „Набелязани са мерки за недопускане разпространението на заболяването Африканска чума по свинете на територията на област Добрич“. Проведено е заседание на областната епизоотична комисия. Даден е срок до 5 август тази година за умъртвяване на прасета в задните дворове и загробването им на определени от общините места, ако те не бъдат прибрани като месо за консумация от своите стопани. „Северното Черноморие - тонове боклуци, изсечени гори и увредени дюни“, пише изданието. Български и румънски туристи, които поставят палатки и каравани директно на плажа в района от Крапец до Дуранкулак, остават огромен брой боклуци и повредени от паркиралите автомобили защитени дюни. Вестникът цитира една от националните телевизии. Палатки, каравани и кемпери изникват още от началото на сезона. През почивните дни почти цялата ивица е изпълнена с къмпингуващи, разказва местен жител. Според кмета на община Шабла проблемът е ескалирал през последните седем-осем години, а след последните законови промени общинските власти според него нямат право да санкционират нарушителите. Единственото нещо, което може да се направи към момента, е общината да почиства площите за които се грижи.", "date": "2019.07.30", "title": "Преглед на основните теми в добруджанския печат"}
{"url": "http://www.focus-news.net/news/2019/07/30/2685112/sofiya-predstoyat-kratkotrayni-spiraniya-na-dvizhenieto-na-avtomagistrala-hemus.html", "text": "Във връзка с планирана подмяна на далекопроводи, ОДМВР-София информира водачите на моторни превозни средства, че за времето от 9.00 до 16.00 часа, в района на 52 км на автомагистрала \"Хемус\" движението и в двете посоки ще бъде спирано пет пъти за около 5 минути. Това съобщиха от пресцентъра на  ОДМВР - София . Екипи на Пътна полиция ще регулират движението в участъка.", "date": "2019.07.30", "title": "София: Предстоят краткотрайни спирания на движението на автомагистрала \"Хемус\""}
{"url": "http://www.focus-news.net/news/2019/07/30/2685116/api-ot-2200-ch-dnes-do-0500-ch-na-31-vi-yuli-shte-bade-ogranicheno-dvizhenieto-v-tunel-vitinya-na-am-hemus-v-posoka-sofiya.html", "text": "От 22.00 ч. днес до 05.00 ч. на 31-ви юли ще бъде ограничено движението в тунел „Витиня“ на АМ „Хемус“ в посока София поради профилактика на осветлението в съоръжението. Това съобщиха от пресцентъра на  Агенция „Пътна инфраструктура“ (АПИ) . Трафикът за София ще се пренасочва от км 35 по път I-1 София-Ботевград, и при км 30, на пътна връзка „Витинска река“, ще се включва отново в магистралата. Движението за Варна в тунела ще се осъществява в една лента. \r\nОт 23.00 ч. до 24.00 ч. на 30 юли ще бъде ограничено движението по Софийския околовръстен път II-18 в района на с.Мрамор. За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Водачите ще изчакват на място.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.30", "title": "АПИ: От 22.00 ч. днес до 05.00 ч. на 31-ви юли ще бъде ограничено движението в тунел „Витиня“ на АМ „Хемус“ в посока София"}
{"url": "http://www.focus-news.net/news/2019/07/30/2685111/bdzh-shte-otbelezhi-80-godini-ot-otkrivaneto-na-zhp-liniyata-do-gara-belitsa.html", "text": "На 30 юли БДЖ ще се включи в тържественото отбелязване на 80-годишния юбилей от откриването на теснопътната линия в участъка Чепино - Якоруда - Белица. Това съобщиха от пресцентъра на  БДЖ . Инициативата за честването на историческата годишнина е на Гражданско сдружение „За теснолинейката“ под мотото „80 години железница до Белица”. \r\nНа тази дата през 1939 г. съвсем изненадващо за местното население лично Цар Борис III открива новопостроената отсечка, управлявайки локомотива на първия влак, което се превръща в двоен празник за жителите на Белица и околността. \r\nСпециално за празничния ден още от 08.00 часа на втори коловоз в малката гара Септември националният железопътен превозвач ще експонира историческия теснопътен подвижен състав – парен локомотив 60976 с двата ретро вагона от царско време.  \r\nРетро съставът ще бъде достъпен за разглеждане от всички желаещи да се докоснат до епохата на 30-те и 40-те години на отминалия ХХ век, като ще имат възможност и да си направят снимки за спомен в автентичната обстановка на старомодните салони, облицовани с дърво. Парният локомотив и ретро вагоните ще бъдат разположени на гарата за посещение и разглеждане до 13.00 часа. \r\nЕнтусиастите да отбележат паметната дата с пътуване по маршрута на царя до гара „Белица“, могат да потеглят с влак „Родопи” в 08.45 часа. В този празничен ден представителите на Гражданско сдружение „За теснолинейката“ ще превърнат вагоните на еталонната влакова композиция в пътуваща фотоизложба на тема „80 години от достигането на двете чудеса – влак и цар в Разложко”.  \r\nЗа уюта на гостите по време на пътуването ще се движи и бюфет-вагон, в който всеки пътник ще може да закупи напитки и нещо за хапване на достъпни цени. \r\nПри пристигането в гарата в Белица в 12.25 часа влакът ще бъде посрещнат празнично. Ще бъде отслужен молебен за здраве, ще се напомни за същия ден преди 80 години, ще бъде почетена паметта на железничарите, дали живота си за Родопската теснолинейка и за финал ще има организирана музикална програма и почерпка за гостите. \r\nБилети за пътуването могат да бъдат закупени от билетните каси в гарите в страната.", "date": "2019.07.30", "title": "БДЖ ще отбележи 80 години от откриването на жп линията до гара „Белица“"}
{"url": "http://www.focus-news.net/news/2019/07/30/2685117/fokus-makedoniya-kolinda-grabar-kitarovich-shte-pomaga-na-makedoniya-da-vleze-v-es.html", "text": "Президентът на Хърватия Колинда Грабар-Китарович след срещата си с премиера на Израел Бенямин Нетаняху в Ерусалим заяви, че Хърватия ще помага на страните от Западните Балкани да влязат в Европейския съюз, пише македонският  „Фокус“ . \r\n„Можем да направим много добри неща, но също така и да влезем в хаос. И затова трябва да наблюдавам всичко, което се случва около нас и, що се касае до Хърватия, да помогнем на съседните страни – Босна и Херцеговина и Македония, да влязат в Европейския съюз“, заяви Грабар Китарович. \r\nВ контекста на общите заплахи за сигурността тя каза, че е важно Хърватия и Израел да се грижат заедно за Европа и Средиземноморието и че сътрудничеството и съвместната борба срещу тероризма и разпространението на оръжия за масово унищожение са от първостепенно значение за сигурността на двете страни. \r\n \r\nПревод и редакция:", "date": "2019.07.30", "title": "„Фокус“ (Македония): Колинда Грабар-Китарович ще помага на Македония да влезе в ЕС"}
{"url": "http://www.focus-news.net/news/2019/07/30/2685119/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 30 юли. Това съобщиха от пресцентъра на  дружеството . Във връзка с изграждане на сградно водопроводно отклонение на ул. 732 в Складово-промишлена зона „Модерно предградие“, община „Люлин“, се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. 732, ул. 733, бул. „Панчо Владигеров“, бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 732 ъгъла с ул. 733. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/30/2685114/denyat-30-yuli-v-svetovnata-istoriya.html", "text": "През 1619 г. във Вирджиния е съставено първото американско законодателно събрание, известно като Камера на бюргерите (гражданите). През 1626 г. Неапол е разрушен при земетресение. Умират десетки хиляди души.  На тази дата през 1858 г. - английският изследовател Джон Спик открива езерото Виктория в Африка. През 1887 г. в Квебек е построен първия мост над река Свети Лаврентий, 1898 г. - в американското списание “Сайнтифик Америкън” е отпечатана първата реклама на автомобил. \r\n \r\n \r\n2015 г. \r\nБирманските власти разпореждат освобождаването на близо 7 хиляди затворници, от които 210 са чужденци. \r\n \r\n \r\n2014 г. \r\nВ щата Махаращра в югозападна Индия при свличане на земни маси загиват над 70 човека. \r\n \r\n \r\n2013 г. \r\nВ Пакистан се провеждат президентски избори спечелени от Мамнун Хюсеин. \r\n \r\n \r\n2011 г. \r\nНа 2 август САЩ фалира технически при достигане на законоустановения предел от 14.3 трилиона долара за държавния дълг. Президентът на САЩ Барак Обама преди няколко дена излезе с телевизионно обръщение към нацията. \r\n \r\n \r\n2006 г. \r\nБомбена експлозия в сграда на управляващата Партия на справедливостта и развитието в град Газиантеп нанася сериозни материални щети, като няма пострадали. Това нападение срещу офиса на Партията на справедливостта и развитието е третото за месец юли. \r\n \r\n \r\n2004 г. \r\n16 души загиват, а над 100 са ранени при експлозия в завод в индустриалната зона Гисленгин на град Ат, Южна Белгия. \r\n \r\n \r\n1998 г. \r\nПрезидентът на Югославия Слободан Милошевич обявява прекратяване на бойните действия срещу косовските сепататисти. \r\n \r\n \r\n1995 г. \r\nРусия и Чечня подписват споразумение за прекратяване на въоръжения конфликт. \r\n \r\n \r\n1980 г. \r\nПровъзгласена е независимостта на република Вануату. Страната е разположена в югозападната част на Тихия океан. Заема архипелага Нови Хебриди и групата острови Банкс и Торес. Има население 192 хиляди жители. Столицата й е Порт Вила (на о-в Ефате). Вануату е република в състава на Съдружество, възглавявано от Великобритания. Глава на държавата е президент, избиран за 5 години. Законодателната власт е Национална асамблея от 52 депутата. \r\nВ средата на 19 век на островите се появяват английски и френски плантатори и между Великобритания и Франция започва борба за архипелага. През 1887 г. влиза в сила конвенция за съвместното владение на територията, а през 1906 г. владението е преобразувано в кондоминиум. На 30 юли 1980 г. е провъзгласена независимостта на Нови Хебриди, като страната получава името Република Вануату. \r\n \r\n \r\n1973 г. \r\nФармацевтичната компания Дистилърс, която произвежда медикамента талидомид във Великобритания се съгласява да изплати над 20 милиона лири компенсация на родените с дефекти деца. В продължение на 11 години, засегнатите от лекарството водят съдебни дела. Във Великобритания майките, които взимали медикамента по време на бременността за лечение на сутрешното гадене раждат бебета с тежки деформации (липсващи крайници). \r\nМежду 1958 г. и 1961 г. компанията Дистилърс (Биокемикалс) Лимитид произвежда и изнася на пазара, с лиценз в Обединеното кралство, лекарства, които съдържат съставка, първоначално разработена във Федерална Република Германия и известна под името “талидомид”. Лекарствата са предписвани като успокоителни, по-специално за бременни. През 1961 г. общо 250 жени, приемали тези лекарства, раждат деца с тежки деформации. През ноември същата година Дистилърс изтегля от пазара в Обединеното кралство всички лекарства, съдържащи талидомид. \r\nМежду 1962 и 1966 г. родителите на седемдесет от децата, родени с деформации, предявяват претенции срещу Дистилърс. Те твърдят, че причината за деформациите е действието на талидомида върху зародиша по време на бременността. А също така, че компанията е проявила небрежност при производството и изнасянето на пазара на лекарството и претендират да им се заплати обезщетение. \r\nПо шестдесет от така предявените претенции е постигнато споразумение между страните. През 1969 г. Дистилърс заплаща около един милион лири по 58 дела, като през юли 1973 г. все още продължават преговорите по останалите дела. \r\n \r\n \r\n1956 г. \r\nНа американските долари се появява девизът “In God We Trust”. \r\n \r\n \r\n1948 г. \r\nУнгарският президент Золтан Тилди подава оставка заради овладяване на властта от комунистите. \r\nЗолтан Тилди е роден през 1889 г. На парламентарните избори в Унгария на 4 ноември 1945 г. партията на малките собственици получава 60 процента от гласовете и Золтан Тилди, който е лидер на партията оглавява коалиционното правителство. В периода 1946- 1948 г. е президент на Унгария. Умира през 1961 г. \r\n \r\n \r\n1935 г. \r\nИздателство “Пенгуин” пуска първата си книга. Идеята за печатане на евтини книги в малък формат и с мека корица е дадена от Алън Лейн и извършва революция в книгоиздаването, давайки възможност за масови тиражи, както на популярни, така и на класически произведения. \r\n \r\n \r\n1934 г. \r\nС наредба-закон започва организирането на казионни профсъюзи на държавните и обществените служители, продължило до края на 1934 г. \r\n \r\nКурт фон Шушниг става канцлер на Австрия след убийството на Енгелберт Долфус. \r\nКурт фон Шушниг е роден на 14 декември 1897 г. в Тренто, Австро-Унгария. По време на Първата световна война се сражава в австро-унгарската армия. След войната работи като адвокат в Инсбург. През 1932 г. става министър на правосъдието, а през 1933 г. е министър на образованието. След смъртта на Енгелберт Долфус става канцлер на Австрия. През февруари 1938 г. той капитулира пред Хитлер. На 11 март 1938 г. германската армия навлиза в Австрия. Шушниг е хвърлен в затвор. През 1945 г. е освободен от американски войски. След Втората световна война Шушниг е професор по политология в Сейнт Луис, САЩ (1948-1967 г.). Умира на 18 ноември 1977 г. в Инсбург. \r\n \r\n \r\n1932 г. \r\nВ Лос Анджелис се откриват Десетите Олимпийски игри. \r\n \r\n \r\n1898 г. \r\nВ американското списание “Сайнтифик Америкън” е отпечатана първата реклама на автомобил. \r\n \r\n1898 г. \r\nДжордж Келог патентова царевичната храна, известна днес като корнфлейкс. \r\n \r\n \r\n1887 г. \r\nВ Квебек е построен първият мост над река Свети Лаврентий. \r\n \r\n \r\n1878 г. \r\nВ периода 30 юли - 2 август се издават журнални постановления на Съвета на управлението на руския императорски комисар, които признават правото на мюсюлманските бежанци да се завърнат невъоръжени и да възстановят собствеността си (освен черкезите и извършилите престъпления против християните). \r\n \r\n \r\n1858 г. \r\nАнглийският изследовател Джон Спик открива езерото Виктория в Африка. \r\nДжон Ханинг Спик е английски пътешественик и изследовател. Служи като офицер в Индия и предприема в Хималаите и Тибет минералогически и зоологически изследвания. Участва в Кримската война (като доброволец в турската армия) и изучава фауната на Кавказ. През 1856 г. заминава за Централна Африка. Открива ез. Укереуе (1858 г.), което нарича Виктория, като го смята за източник на р. Нил. Открива и ез. Алберт Нианза. Оставя описания на пътешествията си. \r\n \r\n \r\n1792 г. \r\nФренският национален химн “Марсилезата”, написан от Клод Жозеф Роже дьо Лил е изпят за първи път в Париж. \r\nМарсилезата е написана в нощта на 25 срещу 26 април 1792 г. Песента става марш на създадения в Марсилия от генерал Франсоа Мюра доброволчески корпус. Изпята е от марсилския революционен батальон при влизането му в Париж, а парижани я прекръщават на \"Марсилеза\". През 1795 г \"Марсилезата\" става френски химн. \r\nЗабранена по времето на Империята, тя е преработена от Ектор Берлиоз през 1830 г. и по-късно, през 1879 г., става отново химн на Франция. Утвърждава се като химн на Франция и с конституциите от 1946 г. и 1958 г. \r\n \r\n \r\n1775 г. \r\nЗавършва втората експедиция на английския мореплавател Джеймс Кук. \r\nДжеймс Кук е роден на 27 октомври 1728 г. в Мартън, графство Йоркшир. Ръководи 3 околосветски експедиции и открива много нови земи в Тихия океан. По време на първата си експедиция (1768-1771 г.) посещава о-в Таити, изследва Нова Зеландия и открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви и Южна Джорджия. Третата му експедиция има за цел да открие нови земи в северните райони на Тихия океан. Кук открива Хавайските о-ви и се отправя на север. Стига до Аляска, Камчатка, Берингово море, след което се завръща на Хаваите, където е убит от местното население. \r\n \r\n \r\n1626 г. \r\nНеапол е разрушен при земетресение. Умират десетки хиляди души. \r\n \r\n \r\n1619 г. \r\nВъв Вирджиния е съставено първото американско законодателно събрание, известно като Камера на бюргерите (гражданите). \r\n \r\n \r\n \r\n \r\n \r\n На тази дата умират: \r\n \r\n1978 г. \r\nУмира италианският инженер ген. Умберто Нобиле (1885 - 1978). Инженер Умберто Нобиле е строител на дирижабли, като с дирижабъла \"Италия\" достига до Северния полюс. \r\n \r\n \r\n1898 г. \r\nУмира княз Ото Едуард Леополд фон Бисмарк - германски общественик, политик и държавник; основател и пръв райхканцлер на Германската империя. Роден е в Шонхаузен на 1 април 1815 г. В периода 1847-1848 г. е депутат в първия и втория съединени ландтази на Прусия. От 1851 г. до 1859 г. е представител на Прусия в общогерманския бундестаг във Франкфурт на Майн. Ото фон Бисмарк е пруски посланик в Русия от 1859 г. до 1862 г. и във Франция (1862 г.). От 1862 г. е министър - председател и министър на външните работи. Създава силно централизирана държава, провежда военна и икономическа реформа. В резултат на три успешни за Прусия войни - с Дания - 1864 г., с Австрия - 1866 г. и с Франция - 1870-1871 г. Бисмарк осъществява обединението на страната. През 1871 г. Германия е обявена за империя, а пруският крал Фридрих Вилхелм - за германски император. Като канцлер на Германската империя Бисмарк се стреми да разшири с всички средства императорската власт. Във външната политика смята за своя най-важна задача неутрализирането на реваншистките стремежи на Франция и подготовката на нова война срещу нея. За тази цел той води политика на сближение с Русия. Сключва договори с Австрия и Италия и поставя началото на Тройния съюз през 1882 г. Ото фон Бисмарк председателства Берлинския конгрес през 1878 г. Автор е на \"Културкампф\". През март 1890 г. Бисмарк подава оставка и излиза в пенсия. \r\n \r\n \r\n \r\n На тази дата са родени: \r\n \r\n1974 г. \r\nРодена е Хилари Суонк – американска актриса. През 2000 г. печели “Оскар” за най-добра актриса за филма “Момчетата не плачат”. През 2004 г. печели втори “Оскар” пак за най-добра актриса във филма “Момиче за един милион долара”. \r\n \r\n \r\n1958 г. \r\nРодена е Кейт Буш – поп-изпълнителка. Има съвместни проекти с Питър Гейбриъл през 1986 г. и с българското фолклорно трио \"Българка\". През 1978 г. Кейт Буш издава албума \"The Kick Inside\" последван от \"Lionheart\" същата година, \"Never for Ever\" от 1980 г., \"The Dreaming\" 1982 г., \"Hounds of Love\" от 1985 г., \"The Sensual World\" от 1989 г., \"This Woman’s Work\" 1990г., \"The Red Shoes\" 1993 г. и др. \r\n \r\n \r\n1947 г. \r\nРоден е Арнолд Шварценегер – американски културист и актьор от австрийски произход, губернатор на щата Калифорния. През 1968 г. заминава за САЩ. Снима се в телевизията. Печели 4 титли “Мистър Вселена”, 7 титли “Мистър Олимпия” и една “Мистър Европа”. В киното е от 1970 г. - “Херкулес в Ню Йорк”. Преди да стане звезда с “Конан Варварина” (1982 г.) се снима в епизодични роли - “Дългото сбогуване” (1976 г.), “Остани гладен” (1976 г.), “Планини от желязо” (1977 г., документален), “Улиците на Сан Франциско” (тв, 1978 г.), “Кактусът Джак” (1980 г.). Постига огромен успех с филмите си. Снима се в “Конан Разрушителя” (1984 г.), “Терминатор I” (1984 г.), “Командо” (1985 г.), “Червената Соня” (1985 г.), “Така се действа в Чикаго” (1986), “Хищникът I” (1987 г.), “Бягащият мъж” (1987 г.), “Червената топлина” (1988 г.), “Близнаците” (1989 г.), “Зов за завръщане” (1990 г.), “Ченге в детската градина” (1990 г.), “Терминатор II “ (1991 г.), “Последният екшън герой” (1993 г.), “Истински лъжи” (1994 г.), “Джуниър” (1994 г.), “Заличителят” (1996 г.), “Коледата невъзможна” (1997 г.), “Краят на дните” (1999 г.), “Шестият ден” (2000 г.), “Странични щети” (2001 г.), “Истински лъжи-2” (2003 г.). Автор е на “Енциклопедията на Арнолд Шварценегер”. От 17 ноември 2003 г. е губернатор на щата Калифорния. \r\n \r\n \r\n1941 г. \r\nРоден е Пол Анка – канадски поп-певец и композитор. Записва за пръв път през 1956 г. Негови песни изпълняват Ф. Синатра, Б. Холи, Т. Джоунс и др. Има 18 златни плочи с тираж над 100 млн. През 1983 г. издава албум с М. Матийо. Снима се в киното (\"Най-дългият ден\", 1962 г.). Издава албумите \"Paul Anka Signs His Big 15\" (1960 г.), \"Paul Anka Signs His Big 15, Vol. 2” (1961 г.), \"Young, Alive and in Love!\" (1962 г.), \"Paul Anka’s 21 Golden Hits\" (1963 г.), \"Goodnight My Love\" (1969 г.), \"Anka\" (1974 г.), \"Feelings\" (1975 г.), \"Times of Your Life\" (1976 г.), \"Walk a Fine Line\" (1983 г.), \"Paul Anka Five Decades\" (1992 г.), \"Amigos\" (1996 г.). \r\n \r\n \r\n1889 г. \r\nРоден е Франс Мазерел – белгийски график и живописец. В редица ксилографии (“романи в картинки”) използва близки до експресионизма художествени похвати (гротеска, геометрични рисунки, динамична композиция, контраст между черното и бялото): “Кръстният път на човека” (1918 г.). Рисува илюстрации, портрети, пейзажи, жанрови композиции, картини с антивоенна тематика. Франс Мазерел умира на 4 януари 1972 г. в Авиньон, Франция. \r\n \r\n \r\n1863 г. \r\nРоден е американският автоконструктор Хенри Форд (1863 – 1947). Основател е на едноименната автомобилна компания, пръв въвел поточната линия при производството на автомобили. Форд е пионер и в социалната област като още през 1914 г. въвежда 8-часов работен ден, минимална дневна надница от 1,5 долара и схема за разпределяне на печалбата между всички работници. По време на Втората световна война компанията му масово произвежда моторни превозни средства за американската армия във Франция. \r\n \r\n \r\n1857 г. \r\nРоден е Торщайн Бунде Веблен - американски икономист институционалист, известен със своя анализ на скритото потребление. Получава образование в Карлетън колидж и в Йейлския университет. Преподава икономика последователно в Чикаго, Станфорд, Мисури и Ню Йорк. Под влиянието на еволюционния подход на Дарвин към социалните науки Веблен лансира мултидисциплинарната идея в икономиката, като я свързва с антропологията и социологията. Умира на 3 август 1929 г. \r\n \r\n \r\n1818 г. \r\nРодена е английската писателка Емили (Джейн) Бронте (1818 - 1848), сестра на Шарлот и Ан Бронте. През 1837 г. Емили Бронте е гувернантка в Лоухил, предградие на Халифакс. През 1842 г. заедно с Шарлот заминават за Брюксел, за да продължи образованието си. На 19 декември 1848 г. Емили Бронте умира от туберкулоза. През 1846 г. излиза неин сборник със стихове, а през 1847 г. - романът \"Брулени хълмове\". \r\n \r\n \r\n1511 г. \r\nРоден е Джорджо Вазари - италиански художник, архитект, историк на изкуството, представител на маниеризма. Оформя се като архитект и художник под влиянието на Микеланджело. Неговото най-известно произведение е архитектурният ансамбъл Уфици във Флоренция. Вазари умира на 27 юни 1574 г. във Флоренция. \r\n \r\n \r\n \r\n \r\n \r\n  За изготвянето на историческата справка на Агенция “Фокус” са използвани следните източници  : \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.30", "title": "Денят 30 юли в световната история"}
{"url": "http://www.focus-news.net/news/2019/07/30/2685118/mzhg-v-stara-zagora-shte-badat-predstaveni-vazmozhnosti-za-kandidatstvane-po-programata-za-morsko-delo-i-ribarstvo.html", "text": "От 13.00 часа в залата на хотел „Мериан Палас“ ще се проведе информационен ден по Програмата за морско дело и рибарство (ПМДР) 2014 - 2020 г. Това съобщиха от пресцентъра на   Министерството на земеделието, храните и горите . На срещата ще бъдат представени възможностите за кандидатстване по вече откритата мярка 2.5 „Аквакултури, осигуряващи екологични услуги“, както и по мерките  2.2 „Продуктивни инвестиции в аквакултурите“ и 5.4. „Преработване на продуктите от риболов и аквакултури“, които предстои да бъдат открити в края на месец юли. \r\nПо време на информационния ден ще бъде представен и напредъкът при изпълнението на подхода Водено от общностите местно развитие.", "date": "2019.07.30", "title": "МЗХГ: В Стара Загора ще бъдат представени възможности за кандидатстване по Програмата за морско дело и рибарство"}
{"url": "http://www.focus-news.net/news/2019/07/30/2685123/sliven-kmetat-stefan-radev-shte-inspektira-remonta-na-zdravnata-sluzhba-v-selo-krushare.html", "text": "Кметът Стефан Радев ще инспектира ремонта на здравната служба в село Крушаре. Това съобщиха от пресцентъра на  Община Сливен . Събитието е от 10.00 часа.", "date": "2019.07.30", "title": "Сливен: Кметът Стефан Радев ще инспектира ремонта на здравната служба в село Крушаре"}
{"url": "http://www.focus-news.net/news/2019/07/30/2685120/burgas-obshtinskiyat-savet-shte-provede-redovnoto-si-zasedanie.html", "text": "Общински съвет – Бургас ще проведе редовното си заседание от 9:00 часа, съобщиха от  Обс – Бургас . В дневният ред за разглеждане са предвидени 40 докладни записки и 5 питания от общински съветници. Най-голямо обществено внимание ще предизвика входираната вчера от кмета Димитър Николов докладна записка, свързана със закупуването на 56 електробуси. Той иска съгласие Община Бургас да внесе своя проект по Оперативна програма „Околна среда“, който е насочен към следващо, още по-високо ниво на модернизация на градския транспорт, включващо закупуването на последно поколение електробуси и тролейбуси. Подобен тип превозни средства ще помогнат и за повишаване чистотата на атмосферния въздух. Вчера бе входирано и гласуване по докладната записка за Наредбата за преместваеми обекти, която също се очаква да предизвика широк интерес. По време на днешното заседание ще бъде разгледана също така Наредбата за определянето и администрирането на местните такси и цени на услуги на територията на Община Бургас, за да бъдат гласувани нови такси за някои от услугите, които предлага Парк Арена ОЗК. Днес ще бъде разгледано и предложението за провеждане на процедури за избор на проверители – регистрирани одитори за извършване на независим финансов одит на годишните финансови отчети на общинските търговски дружества. Общинските съветници от НФСБ са входирали докладна относно намаляването на цените на билетите и картите за градски транспорт, която също предстои да бъде разгледана днес. Общинският съветник Георги Дракалиев е внесал питане относно възможността за двупосочно движение по ул. „Ген. Гурко“, в участъка между ул. „Цар Симеон I“ и ул. „Ст. Стамболов“, а общинските съветници от БСП поставят въпроси като липсата на отходна канализация в с. Твърдица, окаяно то състояние на уличната мрежа в с. Твърдица, както и отсичането на многогодишно дърво – орех, намиращо се между ул. „Дебелт“, ул. „Македония“ и ул. „Пробуда“.", "date": "2019.07.30", "title": "Бургас: Общинският съвет ще проведе редовното си заседание"}
{"url": "http://www.focus-news.net/news/2019/07/30/2685121/blagoevgrad-poradi-profilaktika-vodata-v-grada-i-chast-ot-selata-v-rayona-nyama-da-bade-godna-za-piene.html", "text": "Планова профилактика – почистване и последваща дезинфекция на резервоар Чакалица ще бъде извършвана до 01.08. Това съобщиха за  Радио „Фокус“ – Пирин  от „Водоснабдяване и канализация“ ЕООД – Благоевград. Оттам уточниха, че през периода ще се поддава вода със силно повишена концентрация на хлор към напорните резервоари и вътрешната водопроводна мрежа подавана от ПСПВ – Благоевград. Поради тази причина водата няма да бъде годна за питейно-битови нужди в периода на профилактиката в Благоевград и селата Дъбрава, Бело поле, Покровник, Рилци и Изгрев. \r\n \r\nЛивия НИНОВА", "date": "2019.07.30", "title": "Благоевград: Поради профилактика, водата в града и част от селата в района, няма да бъде годна за пиене"}
{"url": "http://www.focus-news.net/news/2019/07/30/2685122/hungary-today-zasilvashtata-se-rolya-na-ungariya-na-balkanite.html", "text": "Разпадането на Чехословакия и Югославия промени до известна степен геополитическата ситуация в Централна Европа, като образува няколко малки държави. Новата ситуация е потенциално благоприятна за Унгария по отношението на прокарването на интересите й в региона (включително да помага на етническите унгарци извън Унгария, за да запази тяхната идентичност). Това може да се види на Балканите, особено на фона на засилващата се унгарска икономика и все по-активните дипломатически действия на Будапеща на полуострова, пише електронното издание  Hungary Today . \r\nДори ако исторически вкоренените дълбоки конфликти между пост-югославските държави могат да бъдат облекчени в бъдеще, е твърде невероятно да се пресъздаде обединена южнославянска държава. Този факт сравнително увеличава тежестта на Унгария и я прави конкурентен участник в развитието на икономически и политически връзки с балканските държави като инвеститор или при необходимост посредник. \r\nУнгарско-сръбските отношения, които бяха добри в миналото, сега са отлични, като президентът Вучич и премиерът Орбан са в добри лични отношения. В ход са редица съвместни икономически и транспортни проекти, най-известният е железопътната линия Белград-Будапеща, която ще бъде реконструирана най-вече с китайски пари. Благодарение на тези тенденции, сега унгарците, живеещи в Сърбия, се чувстват много по-комфортно от преди, когато от време на време сръбското разочарование от разпадането на Югославия (сръбския Трианон) се проявяваше в антиунгарски инциденти. Връзката с Хърватия не е твърде сърдечна, въпреки факта, че интересите на двете страни съвпадат по много начини и броят на унгарците там възлиза на едва няколко хиляди. Подобряването на контактите би било от полза за двете страни. \r\nБудапеща изгради добри политически отношения както с Албания, така и с Косово през последните години и търговията между страните динамично се разширява. Няма съмнение, че все още има огромен потенциал, който чака да бъде проучен в тази посока. \r\nУнгарският премиер многократно е изтъквал, че страната му е готова да засили дейността си в региона и е готова да лобира за разширяването на ЕС с балкански държави, които не са членки. Това отношение не е безпрецедентно в историята, тъй като Унгария има значително влияние на Балканския полуостров през средновековието и по-късно по време на Австро-Унгарската монархия. Като министър на финансите на Монархията, Бени Калай е губернатор на Босна и Херцеговина за 20 години през XIX век. Разбира се, сега условията са много по-различни. Големи играчи, като Турция, Русия и Запада (САЩ и ЕС) се борят за надмощие тук. Добър пример за тази игра за власт е Северна Македония, която е важна и за Русия, и за НАТО, независимо че е малка държава. (Интересното е, че в тази борба за влияние Будапеща подкрепи поддържаното от Русия политическо крило, като даде убежище на бившия премиер Никола Груевски, когато той напусна страната). И все пак, дори за малките държави има възможност да получат икономически и други предимства. \r\nВ заключение изглежда, че в началото на XXI век Унгария има добър шанс да играе по-важна роля в този културен и исторически много богат и разнообразен регион, отколкото в предишните десетилетия. \r\n \r\nПревод и редакция:", "date": "2019.07.30", "title": "Hungary Today: Засилващата се роля на Унгария на Балканите"}
{"url": "http://www.focus-news.net/news/2019/07/30/2685124/sport-kristiano-ronaldo-poluchi-trofey-na-marka-za-tsyalosten-prinos.html", "text": "Изглеждащата безкрайна колекция от индивидуални отличия на Кристино Роналдо се увеличи с още едно. Португалският ас на Ювентус получи приза на елитното испанско спортно издание “Марка” за цялостните му постижения във футбола и белязаният с куп рекорди престой в Реал (Мадрид). Призът се връчва от 1997 година и се дава на личности, превърнали се в легенди в своите спортове. Сред носителите му личат имената на Майкъл Джордан, Пеле и големия съперник на португалеца  Лионел Меси.", "date": "2019.07.30", "title": "Спорт: Кристиано Роналдо получи трофей на „Марка“ за цялостен принос"}
{"url": "http://www.focus-news.net/news/2019/07/30/2685115/politico-vera-yourova-e-nominirana-za-vtori-mandat-v-ek.html", "text": "Премиерът на Чешката република Андрей Бабиш ще номинира Вера Йоурова за втори мандат в Европейската комисия, пише европейската редакция на  Politico . \r\nВ изказване пред журналисти в Брюксел след разговор със следващия председател на Комисията Урсула фон дер Лайен, Бабиш похвали Йоурова, която е член на неговата партия АНО. Тя е европейска комисар по въпросите на правосъдието, потребителите и равенството между половете от 2014 г. \r\n„Нашият комисар Вера Йоурова беше много успешна“, заяви чешкият премиер. „Не я харесваха във всички страни, също и в нашия регион, така че беше много трудно за нея, но тя постигна отлични резултати“. \r\n„Разбира се, ние се нуждаем от този географски и полов баланс“, отбеляза още Бабиш, като отбеляза, че му се иска Прага да вземе икономическия портфейл. \r\nСамата Йоурова  заяви в изявление, че страната й „може да има силно икономическо или дигитално портфолио“. \r\nОсвен това Бабиш говори много позитивно за фон дер Лайен, с която говори повече от час. „Тя обеща да обедини Европа“, отбеляза той. „Много е позитивно, че след Париж, Урсула фон дер Лайен посети Варшава и също така ние, в Чешката република, сме много горди, че успяхме да получим тази среща днес, а утре тя лети до Хърватия“. \r\n„Много е важно началникът на Комисията да разбере манталитета“ на Централна Европа, заяви той, като призова за компромиси по миграцията, дългосрочния европейски бюджет и климатичните въпроси. \r\nЙоурова е осмата жена, номинирана за новата комисия, заедно с жените политици от Германия, Дания, Финландия, Естония, България, Малта и Кипър. Фон дер Лайен си постави за цел да постигне полов баланс сред комисарите, номинирани от 28-те (скоро 27) национални правителства. \r\n \r\nПревод и редакция:", "date": "2019.07.30", "title": "Politico: Вера Йоурова е номинирана за втори мандат в ЕК"}
{"url": "http://www.focus-news.net/news/2019/07/30/2685127/burgas-normalen-e-trafikat-v-oblastta.html", "text": "Нормален е трафикът в област Бургас. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са сухи и нормално проходими. \r\nПо-интензивен е трафикът в областния град. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно е движението по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.07.30", "title": "Бургас: Нормален е трафикът в областта"}
{"url": "http://www.focus-news.net/news/2019/07/30/2685125/burgas-ansambal-camerata-pontica-predstavya-tvorbi-na-vladigerov-pipkov-i-goleminov-v-ekspotsentar-flora.html", "text": "„Вечер на българската музика“ е вторият концерт на ансамбъл „Camerata Pontica“ от цикъла „Класично и автентично“, който ще се проведе от 19.00 ч. в Експоцентър „Флора“. Това съобщиха от пресцентъра на  Община Бургас . Концертът обединява в една програма творби на композиторите Панчо Владигеров, Марин Големинов и Любомир Пипков с автентичен фолклор и обработки на Георги Андреев и Коста Колев. Оригиналната народна песен и нейното творческо преосмисляне са в основата на националния ни музикален стил, търсен и утвърждаван в творчеството на второ поколение български композитори. „Camerata Pontica“ е името, което обединява нашата любов към музиката, морето и родния Бургас. Този концерт е и израз на почит към традицията и силата на българското музикално наследство.", "date": "2019.07.30", "title": "Бургас: Ансамбъл „Camerata Pontica“ представя творби на Владигеров, Пипков и Големинов в Експоцентър „Флора“"}
{"url": "http://www.focus-news.net/news/2019/07/30/2685128/api-vremenno-dvizhenieto-po-pat-i-5-kazanlak-stara-zagora-v-rayona-na-s-zmeyovo-se-osashtestvyava-v-edna-lenta-poradi-ptp.html", "text": "Временно движението по път I-5 Казанлък - Стара Загора в района на с. Змейово се осъществява в една лента поради пътно-транспортно произшествие. Това съобщиха от  Агенция „Пътна инфраструктура“ . Движението се регулира  от \"Пътна полиция\".", "date": "2019.07.30", "title": "АПИ: Временно движението по път I-5 Казанлък - Стара Загора в района на с. Змейово се осъществява в една лента поради ПТП"}
{"url": "http://www.focus-news.net/news/2019/07/30/2685129/kardzhali-vavedeno-e-vremenno-ogranichenie-na-dvizhenieto-v-dvete-posoki-po-vtoroklasen-republikanski-pat-ii-59-v-uchastaka-krumovgrad-selo-rogach.html", "text": "Временно е въведено ограничение на движението в двете посоки по второкласен републикански път II-59 Момчилград – Крумовград – Ивайловград в участъка Крумовград – село Рогач от км 37+140 до км 38+000, поради изграждане на съоръжение при км 37+188. Това съобщиха за   Радио „Фокус“  от ОПУ-Кърджали. Обходният маршрут е в посока Крумовград – Поточница – Голобрад – Падало – път II-59. Очаква се ремонтът да приключи до 25 август 2019 год.  \r\nЗа МПС над 12 т. има ограничение по третокласен път ІІІ-5009 Зорница – Бели пласт – Стремци– Кърджали. Обходният маршрут за МПС до 15 тона е по главен път I-5 Хасково – Кърджали или по път III-507 Кърджали – Мост през село Мост за всички МПС, в срок до 31.12.2019 г. Ограничено е движението на МПС до 12 по третокласен път III-5009 Козлец – Кърджали от км 0+000 до км 26+080. \r\nОграничено е движението на МПС до 12 по третокласен път III-5009 Козлец – Кърджали от км 0+000 до км 26+080Движението по главен път I-5 Кърджали – Маказа за автомобили над 3,5 т се ограничава в участъка Надлез Кирково – ГКПП „Маказа“ до 31 декември 2019 година.  \r\nИзвършват се ремонтни дейности по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, ремонт на водостоци, облицоване, локални ремонти на пътното тяло и асфалтови работи в срок до 1 септември 2019 год.. \r\nДарина ДЕЕНИЧИНА", "date": "2019.07.30", "title": "Кърджали: Въведено е временно ограничение на движението в двете посоки по второкласен републикански път II-59 в участъка Крумовград – село Рогач"}
{"url": "http://www.focus-news.net/news/2019/07/30/2685126/blagoevgrad-bez-problemi-se-izvarshva-dvizhenieto-po-avtomagistrala-struma-i-glaven-pat-e-79.html", "text": "Без проблеми се извършва движението по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Към този час по-натоварен е трафикът в посока ГКПП „Кулата“. Няма данни за образували се задръствания или колони от автомобили. Дежурният служител в пътното управление каза, че през изминалата нощ, въпреки валежите от дъжд, обстановката е била спокойна и няма регистрирани тежки пътни инциденти или образували се свлачища. В Благоевградска област не се извършват ремонтни дейности, няма и въведени ограничения за преминаването на леки или товарни автомобили. Целогодишно е повишена опасността от падащи камъни в Кресненското дефиле, както и в проходите Предел и Папаз Чаир. \r\n \r\nЛивия НИНОВА", "date": "2019.07.30", "title": "Благоевград: Без проблеми се извършва движението по автомагистрала „Струма“ и главен път Е-79"}
{"url": "http://www.focus-news.net/news/2019/07/30/2685132/plovdiv-patishtata-na-teritoriyata-na-oblastta-sa-mokri-i-hlazgavi-vodachite-da-shofirat-s-povisheno-vnimanie.html", "text": "Пътищата на територията на Пловдивска област са мокри и хлъзгави. Това съобщиха за  Радио „Фокус“ – Пловдив  от Областното пътно управление. Трафикът на територията на областта се осъществява с нормална интензивност. По-натоварено движение се отчита по пловдивския участък на АМ „Тракия“. До 19.00 часа се ограничава движението по пътната връзка Бургас – Раковски на пътен възел „Пловдив Изток“ при км 133 на магистралата, в района на Войводиново. Причината е извършване на текущи ремонтни дейности. Няма да се спира движението по основното трасе на автомагистралата. Обходният маршрут за Раковски е от пътен възел „Белозем“ при км 150 на АМ „Тракия“ по пътя Шишманци-Раковски. Необходимо е шофьорите да карат внимателно, със съобразена скорост и да спазват пътната сигнализация. Движението по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради стартиране на строителни дейности по премахване на скална маса. Движението в участъка ще бъде затруднено, но няма да бъде спирано. Може да се използва обходен маршрут – пътя Асеновград-Смолян. Срокът на дейностите е до 30 ноември. Все още е ограничено и преминаването на моторни превозни средства по-високи от 4 метра през тунелите по пътя Асеновград-Нареченски бани. Забранено е движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на град Пловдив е интензивен към този час. По-натоварено е движението по булевардите „Найчо Цанов“, „Христо Ботев“, „Цар Борис III Обединител“, „Шести септември“, „Руски“ и „Източен“, както и по входно-изходните артерии. Пътните настилки в града са мокри и хлъзгави. До 21 август ще остане затворено за движение северното платно на бул. „Никола Вапцаров“, в участъка между бул. „Македония“ и ул. „Димитър Талев“. Причината е подмяна на водопровод. Движението се извършва двупосочно в южното платно. \r\nТони МИХАЙЛОВ", "date": "2019.07.30", "title": "Пловдив: Пътищата на територията на областта са мокри и хлъзгави, водачите да шофират с повишено внимание"}
{"url": "http://www.focus-news.net/news/2019/07/30/2685134/smolyan-tarzhestveno-be-pochetena-pametta-na-sv-visarion-smolenski.html", "text": "В един от най-големите съвременни православни храмове у нас, посветени на светеца Висарион Смоленски, в град Смолян, с тържествена Архиерейска света Литургия бе почетена неговата памет, предаде репортер на  Агенция „Фокус“ . С благословението на Негово високопреосвещенство Пловдивския митрополит Николай, тя бе оглавена от Негово преосвещенство Мелнишки епископ Герасим - главен секретар на Светия Синод на Българската православна църква. С него съслужиха Техни преосвещенства Знеполски епископ Арсeний и Константийски епископ Яков - двамата викарии на Пловдивския митрополит и духовници от епархията. Светата богослужба в храм \"Св. Висарион Смоленски\" се превърна в голям духовен празник за Пловдивската епархийска църква и град Смолян.  \r\nНикола ПЕТКОВ", "date": "2019.07.30", "title": "Смолян: Тържествено бе почетена паметта на св. Висарион Смоленски"}
{"url": "http://www.focus-news.net/news/2019/07/30/2685131/veliko-tarnovo-mokri-i-hlazgavi-sa-patnite-nastilki-v-grada-i-v-po-golyamata-chast-ot-oblastta.html", "text": "Мокри и хлъзгави са пътните настилки в старата столица. В града вали дъжд, а трафикът е натоварен, предаде предаде репортер на  Радио „Фокус“ – Велико Търново . Движението е интензивно по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, част от път София – Варна. Колони от автомобили има в района на Кооперативния пазар, на светофара по бул. „България“ / при отбивката за стадион „Ивайло“/ и пред пощата.  Затворена за движение е улица „Св. Климент Охридски“. В отсечката под крепостта Царевец тече укрепване на свлачище, което ще продължи до началото на септември. Обходният маршрут за Арбанаси и Горна Оряховица е по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел /двупосочно/. Екипи на КАТ има на входовете и изходите на Велико Търново, както и в по-натоварените участъци от първокласната и второкласна пътна мрежа. Условията за пътуване в останалата част от областта са нормални. Времето е облачно и на много места вали. Настилките са мокри и хлъзгави. Органите на реда призовават водачите да карат внимателно и със съобразена скорост. Нови въведени ограничения няма. Отворен за движение е Прохода на Републиката, но там все още важи предупреждението за опасност от падащи камъни. \r\nЛуиза ТРАНЧЕВА", "date": "2019.07.30", "title": "Велико Търново: Мокри и хлъзгави са пътните настилки в града и в по-голямата част от областта"}
{"url": "http://www.focus-news.net/news/2019/07/30/2685133/kyustendil-v-uchastak-ot-patya-selo-pastra-rilski-manastir-dvizhenieto-se-regulira-ot-svetofarna-uredba-zaradi-avariyni-deynosti.html", "text": "В участък от пътя село Пастра – Рилски манастир движението се регулира от светофарна уредба заради аварийни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\n \r\nВенцеслав ИЛЧЕВ", "date": "2019.07.30", "title": "Кюстендил: В участък от пътя село Пастра – Рилски манастир движението се регулира от светофарна уредба заради аварийни дейности"}
{"url": "http://www.focus-news.net/news/2019/07/30/2685137/komisar-aleksi-stratiev-uvelichava-se-broyat-na-tezi-koito-si-zaplashtat-vinetkite-po-elektronen-pat.html", "text": "Увеличава се броят на тези, които си заплащат винетките по електронен път. Това каза заместник-директорът на ГД „Охранителна полиция“ комисар Алекси Стратиев в интервю за  Агенция „Фокус“ . „Техническият преглед и пунктовете за идентификация са горе-долу едно и също нещо, независимо, че за разделени според закона. Всичко онова, което се въвежда на техническия преглед, би трябвало да се въвежда и в тези пунктове за идентификация и след това да се въвежда в системата на МВР за регистрация на автомобила със съответния регистрационен номер“, каза Стратиев относно обработката на документи според новите правила за регистрация и за поддръжка на автомобилите. Комисарят добави, че се надява тези процедури да се извършват по електронен път. Той поясни, че електронното обработване на документи е по-добро, тъй като хартията се премахва. „Хартията не е нужна и аз се радвам, че държавата показа един много решителен подход към това да се премахват хартиите с премахването на винетките“, заяви Алекси Стратиев. \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.07.30", "title": "Комисар Алекси Стратиев: Увеличава се броят на тези, които си заплащат винетките по електронен път"}
{"url": "http://www.focus-news.net/news/2019/07/30/2685136/smolyan-normalno-se-osashtestvyava-preminavaneto-prez-granichniya-punkt-zlatograd.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\n \r\nНели ГЕРГЬОВСКА", "date": "2019.07.30", "title": "Смолян: Нормално се осъществява преминаването през граничния пункт „Златоград“"}
{"url": "http://www.focus-news.net/news/2019/07/30/2685130/burgas-4-katastrofi-sa-registrirani-prez-izminaloto-denonoshtie.html", "text": "4 катастрофи са регистрирани през изминалото денонощие в Бургас. Това съобщи за  Радио „Фокус“ – Бургас   дежурният от ОДМВР – Бургас. При пътните инциденти има 5 пострадали, но без опасност за живота. \r\n \r\nНяма сигнали за аварии, бедствия или пожари. Това съобщи дежурният от Общината. \r\n \r\nМария КУРТЕВА", "date": "2019.07.30", "title": "Бургас: 4 катастрофи са регистрирани през изминалото денонощие"}
{"url": "http://www.focus-news.net/news/2019/07/30/2685139/kyustendil-zapochva-zapisvaneto-na-uchenitsite-klasirani-na-treti-etap-za-priem-v-osmi-klas.html", "text": "Започва записването на учениците класирани на трети етап за прием в осми клас. Това съобщиха за  Радио „Фокус” – Кюстендил  от Регионално управление на образованието – Кюстендил. Записването е от 30 до 31 юли в училищата, в които са приети учениците. На 1 август ще бъдат обявени незаетите места след трети етап на класиране в училищата-гнезда. За област Кюстендил това са Основно училище „Св. св. Кирил и Методий” – Кюстендил и Основно училище „Христаки Павлович” – Дупница, както и на интернет страницата на Регионално управление на образованието – Кюстендил. За незаетите места след трети етап на класиране могат да кандидатстват ученици, отговарящи на изискванията за участие в приема. Учениците подават в избраното от тях училище заявление до директора и необходимите документи. Приемането на ученици след трети етап на класиране за свободни места се осъществява от директора на съответното приемащо училище. \r\n \r\nВенцеслав ИЛЧЕВ", "date": "2019.07.30", "title": "Кюстендил: Започва записването на учениците класирани на трети етап за прием в осми клас"}
{"url": "http://www.focus-news.net/news/2019/07/30/2685138/pazardzhik-vavedeno-e-ogranichenie-po-ul-stoyan-angelov-v-pazardzhik-poradi-remonti.html", "text": "Въведени са ограничения за движението на автомобили поради ремонт по улица „Стоян Ангелов“, от кръстовището с булевард „Георги Бенковски“ до кръстовището с улица „Осми март“ в Пазарджик, предаде репортер на  Радио „Фокус“ – Пазарджик . Движението се осъществява в едно платно поради ремонтни дейности на асфалтовата настилка. Трафикът се извършва при поетапно затваряне на движението. Ремонтът е част от второкласния път Панагюрище – Пазарджик – Пещера – Батак в пазарджишката част при 124 км  на улица „Стоян Ангелов“. \r\n \r\nАлбена ЖИЛЕКОВА", "date": "2019.07.30", "title": "Пазарджик: Въведено е ограничение по ул. „Стоян Ангелов“ в Пазарджик поради ремонти"}
{"url": "http://www.focus-news.net/news/2019/07/30/2685135/faz-ot-folksvagen-oprovergaha-informatsiyata-za-stroezha-na-zavoda-v-turtsiya-balgariya-vse-oshte-e-v-nadprevarata.html", "text": "Германският автомобилен концерн „Фолксваген“ все още търси най-доброто място за новия си завод в Югоизточна Европа, съобщава националният ежедневник  Die Frankfurter Allgemeine Zeitung . \r\n„Няма окончателно решение на Надзорния съвет\", заяви премиерът на Долна Саксония Щефан Вайл (ГСДП), който е част от ръководния орган на „Фолксваген“.  \r\nНаскоро бе съобщено, че Турция вече е избрана за изграждането на завода на стойност милиарди. От компанията опровергаха информацията.България също участва в надпреварата. \r\n„Разбира се, независимо как се вземе това решение, то ще бъде икономическо, а не политическо изявление\", увери Вайл, като допълни, че се очаква такова да има „може би на следващото или на по-следващото заседание на Надзорния съвет“. Съответно процесът вероятно ще се продължи през есента. \r\nКритиците твърдят, че избирането Турция не е съвместимо със ситуацията с правата на човека в страната.  \r\nВпечатлението, че компанията отслабва дейностите си в Германия, като пренасочва все по-голяма част от работата си в страни с по-ниски разходи за персонал, противоречи на политиката на ГСПД. „Принципно ситуацията е по-сложна… Компанията трябва да отваря нови пазари за продажби, също чрез пазарно ориентирано производство\", подчерта Вайл. \r\nСъгласно думите му, „Фолксваген“ трябва да има право да присъства в много страни. „Ето защо се справя толкова добре, защото не само гледа на нещата с национални очила, а се утвърждава в международен план от десетилетия\", обясни Вайл.  \r\nНаскоро „Фолксваген“  представи добри резултати за работата си, въпреки дизеловата афера и проблемната автомобилна индустрия. От април до юни продажбите са се увеличава с близо седем процента спрямо предходната година, въпреки че са доставени по-малко автомобили. Също така печалбата на компанията се е увеличила значително през този период с почти една четвърт. \r\n \r\n Тереза Герова", "date": "2019.07.30", "title": "FAZ: От „Фолксваген“ опровергаха информацията за строежа на завода в Турция, България все още е в надпреварата"}
{"url": "http://www.focus-news.net/news/2019/07/30/2685142/predsedatelyat-na-kamarata-na-predstavitelite-na-republika-kipar-dimitris-siluris-shte-bade-na-ofitsialno-poseshtenie-v-balgariya-nachelo-na-parlamentarna-delegatsiya.html", "text": "Председателят на Камарата на представителите на Република Кипър Димитрис Силурис ще бъде на официално посещение в България начело на парламентарна делегация. Визитата е по покана на председателя на Народното събрание Цвета Караянчева. Това съобщиха от  правителствената информационна служба . \r\nПосещението ще започне в 10.00 часа с церемония по полагане на венец на Паметника на незнайния воин. В 10.20 часа гостът ще се срещне с председателя на българския парламент Цвета Караянчева.  \r\nВ 11.00 часа е предвидено съвместно изявление за медиите.   \r\nПо-късно гостите ще разговарят с председателя на Групата за приятелство България – Кипър Дора Янкова и с членове на групата.  \r\nПрограмата на визитата същия ден предвижда среща с президента на Република България Румен Радев.  \r\nНа 30 юли 2019 г. председателят на Камарата на представителите на Република Кипър Димитрис Силурис и водената от него делегация ще се срещнат с Негово Светейшество Патриарх Неофит, със заместник-министъра на външните работи Емилия Кралева, със заместник-председателя на Народно събрание Явор Нотев и със заместник-кмета на Столична община Дончо Барбалов.", "date": "2019.07.30", "title": "Председателят на Камарата на представителите на Република Кипър Димитрис Силурис ще бъде на официално посещение в България начело на парламентарна делегация"}
{"url": "http://www.focus-news.net/news/2019/07/30/2685143/dobrich-remont-na-asfaltovata-nastilka-se-izvarshva-po-chast-ot-pat-iii-901-v-rayona-na-shabla-i-po-chast-ot-patya-dobrich-s-balik.html", "text": "Движението по част от път III-901 в района на Шабла се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци, предаде кореспондентът на  Радио „Фокус” – Варна . Движението по част от път III-7105 Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът и в двата участъка се очаква да приключи до края на юли. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. В Добрич времето е облачно, възможни са превалявания от дъжд, тихо е, температурата на въздуха е около 19 градуса.  \r\nЖулиета НИКОЛОВА", "date": "2019.07.30", "title": "Добрич: Ремонт на асфалтовата настилка се извършва по част от път III-901 в района на Шабла и по част от пътя Добрич – с. Балик"}
{"url": "http://www.focus-news.net/news/2019/07/30/2685141/pregled-na-osnovnite-temi-vav-velikotarnovskiya-pechat.html", "text": "„Опасна подпорна стена може да рухне върху жилищен блок“ е заглавие на първа страница на областния всекидневник  „Янтра ДНЕС” . Опасна подпорна стена заплашва да рухне всеки момент върху пътеката пред блока на ул. „Г. Измирлиев“ 15 в кв. „Бузлуджа“ във В. Търново. Укрепителното съоръжение е с дължина 18 м и е високо 1,5 м. През последните няколко години е силно деформирано … Какви са причините, кой го стопанисва и предвиждат ли се някакви ремонти, прочетете във всекидневника. „Въвеждат извънредни мерки заради африканската чума“, пише още вестникът. 20-километрови санитарни зони ще бъдат създадени около всички индустриални свинекомплекси в България. Това предвиждат извънредните мерки за сигурност за ограничаване на африканската чума по свинете, които влязоха в сила от вчера … Какво още включват те и кой ще следи за спазването им, научете от трета  страница. „Мъж е в болница с травма на главата след побой“ е новина от криминалната хроника. Страница пета ни разказва за семинара във ВТУ, чрез който „чужденци с български корени опознават езика и културата на България“. На страница осма има материал за чудотворната икона на св. Ефрем Нови и частица от мощите му, които идват в Сухиндол. „Локо“ (ГО) изпусна успеха в последната 90-та минута“ е новина от спортните страници. „Ит5алианци с оферта за многоетажни паркинги в старата част на В. Търново“  е заглавие от другия областен ежедневник  „Борба“ . Италианска компания, която се занимава с изграждането на надземни паркинги и подземни съоръжения за автомобили, оглежда Велико Търново за актуални свои проекти. Нейни представители неотдавна са се срещнали с кмета Даниел Панов … Какво са обсъждали, ще има ли нови паркинги в града, кога и къде, научете от първа страница на вестника. „4.5 милиона лева са щетите от пороите в региона само за последния месец“ е друга новина от днес.  Специализираната Междуведомствена експертна комисия към областния управител на Велико Търново оцени на 4,5 млн. лв. щетите от последните проливни дъждове в общините Велико Търново, Горна Оряховица и Стражица. Структурата практически одобрява исканията на отделните кметства на държавни помощи, включително и такива по линия на фонда за бедствия и аварии … Къде какви са щетите и кога се очакват средства за реални ремонти, прочетете в „Борба“. Във вестника е поместен и материал за ловджии, които „тръгнаха на индивидуален лов на дива свиня“. „Оправдаха двама братя за пране на пари от трафик на хора за проституция“ е новина от криминалната хроника. В областния ежедневник ще намерите и статия за 76-годишен професор, който поддържа перфектна форма с трикилометров крос, челни стойки и лицеви опори всяка сутрин.", "date": "2019.07.30", "title": "Преглед на основните теми във великотърновския печат"}
{"url": "http://www.focus-news.net/news/2019/07/30/2685087/the-independent-boris-dzhonsan-se-gotvi-za-bezizhoditsa-okolo-brekzit.html", "text": "Борис Джонсън изглежда готов за лятна безизходица, след като призна, че не е постигнал напредък в убеждаването на лидерите на ЕС да преговарят отново по споразумението за оттегляне, подписано от Тереза Мей и три пъти отхвърлено от парламента, пише британският вестник  The Independent .  \r\nПремиерът отхвърля изявлението на  Майкъл Гоув - министър , отговарящ  за подготовката на страната за Брекзит без споразумение, че правителството вече работи по презумпцията, че няма да бъде сключено споразумение с ЕС. \r\nТой твърди, че е има \"широко поле\" за преговори, за  преразглеждане на сделката на Тереза Мей за премахване на предпазния механизъм за ирландската граница - нещо, което ЕС заявиха, че няма да направят. И каза, че е готов да „измине излишните хиляди мили”, за да постигне сделка. \r\nТой обаче призна, че след като е изложил позицията на Обединеното кралство към европейските лидери, включително Жан-Клод Юнкер, председателят на Европейската комисия, Ангела Меркел, германският канцлер и Еманюел Макрон, френският президент, „няма промяна в позицията им“, Споразумението от миналия ноември няма да бъде преразгледано. \r\nНикола Стърджън, първият министър на Шотландия, говорейки след срещата си с Джонсън за първи път, откакто той стана премиер миналата седмица, заяви, че е ясно, че в действителност той преследва „твърда линия“ за изход без споразумение. Излизането на Обединеното кралство без споразумение е \"почти неизбежно\", каза тя. \r\nДаунинг Стрийт посочи, че Обединеното кралство очаква ЕС да смени позицията като предпоставка за нови преговори за Брекзит, като по този начин възниква възможност да не се проведат смислени преговори до срещата на върха на лидерите на ЕС в Брюксел на 17 октомври, само две седмици преди деня за Брекзит. \r\nПопитан дали Гоув е заявил с основание, че сега правителството работи върху варианта за Брекзит без сделка, премиерът отговори: „Не, абсолютно не. Моето предположение е, че можем да постигнем сделка, ние се стремим към сделка.\" \r\nНо паундът падна до най-ниското си ниво спрямо щатския долар след март 2017 г., тъй като изглежда, че търговците на валута се съгласяват с оценката на Гоув, а не с премиера. \r\n \r\n  Юлиян Марков", "date": "2019.07.30", "title": "The Independent: Борис Джонсън се готви за безизходица около Брекзит"}
{"url": "http://www.focus-news.net/news/2019/07/30/2685144/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.07.30", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/07/30/2685149/mvr-33-dushi-sa-postradali-pri-katastrofi-v-stranata-prez-izminaloto-denonoshtie.html", "text": "33 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 22 тежки пътнотранспортни произшествия. В София са регистрирани 29 леки и една тежка катастрофа, при която е пострадали трима души, загинали няма.", "date": "2019.07.30", "title": "МВР: 33 души са пострадали при катастрофи в страната през изминалото денонощие"}
{"url": "http://www.focus-news.net/news/2019/07/30/2685148/pregled-na-osnovnite-temi-v-burgaskiya-pechat.html", "text": "„Ще зареждаме ли карти през вендинг-автомати“, е водещото заглавие във вестник  „Черноморски фар“ . Данъчните трябва да лицензират машините, за да заработят. От приходната агенция започват проверка на вендинг-автоматите по автобусните спирки, пояснява материалът.  \r\n„Слабият сезон вещае фалити в туризма“, е друга тема в броя. Въпреки че сезонът в навечерието на август потръгна, в бранша продължават да се тюхкат, че слабият сезон ще докара по-малките фирми в туризма до фалити или най-малкото ще завършат без печалба, пише още вестникът.  \r\n„Отвориха продължението на велоалеята до Сарафово“, е още едно заглавие от страниците на ежедневника. Отсечката се изгражда по настояване на Община Бургас от Министерството на регионалното развитие и благоустройството, едновременно със значително по-мащабния и все още незавършен проект за брегоукрепване в този район, уточнява материалът.  \r\n„Африканската чума удря по портфейла на потребителите“, е темата на деня в днешния брой на „Черноморски фар“. Унищожаването на прасета от домашните стопанства и от свинекомплексите доби огромни мащаби за страната, което неминуемо започна да измества коментарите извън обхвата на това дали, кога и как бе бъдат евтаназирани животните обезвъзмездени стопаните, пише още вестникът.  \r\nИнтервюто в днешния брой е с евродепутата от Бургас Маруся Любчева.", "date": "2019.07.30", "title": "Преглед на основните теми в бургаския печат"}
{"url": "http://www.focus-news.net/news/2019/07/30/2685146/varna-mokri-na-mesta-sa-patnite-nastilki-v-oblastta.html", "text": "Мокри на места са пътните настилки в област Варна, предаде репортер на  Радио „Фокус“ – Варна . Времето по Черноморието е предимно облачно, но без валежи към момента. Видимостта е добра. Движението по републиканската пътна мрежа и двете автомагистрали на територията на областта – „Хемус“ и „Черно море“, се извършва с нормална интензивност. Шофьорите трябва да се движат с повишено внимание по автомагистрала „Хемус“, където се извършват ремонтни дейности в участъка Повеляново – Слънчево - от км 406 до км 416. Движението там се осъществява двупосочно в лявото платно посока Варна, като се прехвърля от дясно в ляво платно при км 406 и обратно в дясно платно при км 416. Ограничено е качването и слизането от магистралата при п. в. Повеляново и п. в. Слънчево, като превозните средства се пренасочват по път I-2 Русе – Варна. Срокът за приключване на ремонта е 31 юли. Забранено е преминаването на МПС с маса над 10 тона по път I-9 в участъка Кранево – Варна, при км 83. Осигуреният обходен маршрут е през селата Кичево и Оброчище. \r\nБояна АТАНАСОВА", "date": "2019.07.30", "title": "Варна: Мокри на места са пътните настилки в областта"}
{"url": "http://www.focus-news.net/news/2019/07/30/2685147/sport-balgariya-zagubi-s-duzpi-ot-braziliya-na-svetovnoto-za-bezdomni-hora.html", "text": "Българският \"Отбор на надеждата\" написа нова страница в историята на родния футбол, завършвайки наравно 5:5 в редовното време срещу силния състав на Бразилия в мач от световното първенство по футбол за бездомни хора в Кардиф, Уелс. При изпълнението на дузпи латиноамериканците бяха по-точни и взеха 2 точки от двубоя, докато българските национали останаха с една точка, според регламента на състезанието. С резултата от мача националите си осигуриха второто място в предварителна група D на Мондиала и във втората групова фаза ще срещнат фаворитите в шампионата Мексико и Чили. По-рано българският тим надигра състава на Словения с 9:1.", "date": "2019.07.30", "title": "Спорт: България загуби с дузпи от Бразилия на Световното за бездомни хора"}
{"url": "http://www.focus-news.net/news/2019/07/30/2685151/gabrovo-na-mnogo-mesta-v-oblastta-vali-dazhd-patnite-nastilki-sa-mokri-i-hlazgavi.html", "text": "В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областното пътно управление (ОПУ) съветват шофьорите да карат с повишено внимание в свободната лента. На мястото е създадена временна организация на движение и трафикът се регулира със знаци, съобщиха за  Радио „Фокус“ – Велико Търново  от ОПУ – Габрово. Времето в Габровска област е облачно и на много места вали дъжд. Пътните настилки са мокри и хлъзгави и полицията съветва водачите на моторни превозно средства да са внимателни. Трафикът към момента е интензивен. Няма нововъведени ограничения по пътищата през изминалото денонощие. Тежки инциденти също не са регистрирани.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. За прохода Шипка остава в сила забраната за моторни превозни средства над 12 тона. Там настилката също е мокра. \r\nЛуиза ТРАНЧЕВА", "date": "2019.07.30", "title": "Габрово: На много места в областта вали дъжд, пътните настилки са мокри и хлъзгави"}
{"url": "http://www.focus-news.net/news/2019/07/30/2685154/yohanes-han-v-intervyu-za-der-standard-ne-e-tayna-che-nastroenieto-v-es-e-po-dobro-kam-severna-makedoniya-otkolkoto-kam-albaniya.html", "text": "В интервю за австрийския национален ежедневник  Der Standard  комисарят по европейска политика за съседство и преговори за разширяване Йоханес Хан подчерта, че макар ЕК да е дала препоръка за започване на преговори за членство на Северна Македония и Албания, то в Брюксел настроението към първата е по-добро.  \r\n„Все още работим за това и двете държави да преговарят. Но не е тайна, че настроението сред страните-членки за Северна Македония просто е по-добро. И двете страни са изпълнили критериите, изисквани от държавите-членки на ЕС като условие. Ето защо дадохме препоръка и за двете страни. Но Северна Македония проведе не само необходимите реформи, но и постигна историческото Преспанско споразумение, както и договора за приятелство с България. За съжаление, в Албания сега проблемите са на преден план, като например, че опозицията не е в парламента, че правителството има затруднения в поддържането на диалог и има процедура по импийчмънт срещу президента“, подчерта Хан в отговор на въпрос какви са шансовете за едновременното започване на преговорите за членство на двете държави.  \r\nОтбелязвайки напредъка на Тирана в провеждането на съдебна реформа, австриецът все пак призна, че не може да бъде сигурен дали страната ще получи „зелена светлина“ за преговорите. „Не мога да го кажа... Надявам се всички политически сили в Албания да признаят сериозността на ситуацията и да разберат какво правят с поведението си, тъй като 80% от населението иска започване на преговорите за присъединяване, избирателите на всички партии подкрепят това“.  \r\nХан направи съпоставка между Скопие и Тивана. „В Северна Македония правителството действа по образцов начин и се стреми да включи опозицията. Имах среща с лидера на опозицията и се обърнах към него на тази среща с призив да продължи да проявява конструктивно отношение“. \r\nНа въпрос какви Северна Македония модел за региона, Хан отговори: „Те успяха да разрешат политически конфликт от десетилетия. И има голяма доза политическа смелост, защото това решение беше свързано с висок личен и политически риск. Разбира се, това се отнася и за гръцката страна, но особено за Северна Македония, където опозицията бе против споразумението. В началото само 20% от населението подкрепи Преспанското спораузмение и това, че то вече е приложено, се доказва от ръководството на правителството. Това също трябва да бъде признато и съответно възнаградено. Освен това то има стимулиращ ефект върху региона. Подписването на договора бе положително за постигнене на споразумение между Сърбия и Косово. За съжаление, това положително развитие бе спряно от въвеждането на 100-процентови мита за вноса на сръбски стоки в Косово. Решението на конфликта между Сърбия и Косово е централно за развитието на целия регион“. \r\n \r\n Тереза Герова", "date": "2019.07.30", "title": "Йоханес Хан в интервю за Der Standard: Не е тайна, че настроението в ЕС е по-добро към Северна Македония, отколкото към Албания"}
{"url": "http://www.focus-news.net/news/2019/07/30/2685153/anadolska-agentsiya-turskiyat-ministar-na-otbranata-poiska-ot-amerikanskiya-si-kolega-sasht-da-sprat-podkrepata-si-za-pkkons.html", "text": "Министърът на отбраната Турция Хулуси Акар каза на американския си колега Марк Еспер, че Анкара очаква от Вашингтон да прекрати изцяло подкрепата си за „Работническата партия на Кюрдистан“ (ПКК) и сирийските кюрдски „Отряди за народна самоотбрана“ (ОНС/YPG), предава  „Анадолската агенция“ . \r\nВ хода на телефонен разговор между двамата Акар е подчертал, че Турция е решена да създаде сама зона за сигурност в случай, че двете страни не намерят общо решение на въпроса, се казва в съобщение на турското военно ведомство. \r\nОт министерството посочват още, че Марк Еспер е получил поздравления за назначаването му като ръководител на Пентагона. \r\nАкар е подчертал, че Анкара няма да позволи създаването на „терористичен коридор“ по южната граница на Турция и че страната иска да обезпечи безопасността и сигурността не само за себе си и своите граждани, но и за религиозните и етнически групи, като кюрдите, арабите, асирийците, християните и йезидите, които живеят в региона. \r\nТурският министър също така е подчертал, че неговата страна е единствената компетентна, ефикасна и уместна сила, която може да осигури контрола върху очакваната зона за сигурност в Северна Сирия. \r\nПо неговите думи, тази зона трябва да бъде създадена според критериите, които включват отнемане на всички оръжия от ПКК/ОНС, намиращи се в зоната за сигурност, която трябва да е с дълбочина от 30 до 40 км, разрушаване на всички тунели на кюрдските въоръжени формирования, подслоните им, оборудването и боеприпасите в района, който трябва да бъде контролиран координирано между САЩ и Турция. \r\nЩо се касае до програмата за изтребителите F-35, Акар е отбелязал, че Турция е не само клиент на проекта, но и инвеститор и партньор в производството и че програмата трябва да продължи по план. \r\n \r\nПревод и редакция:", "date": "2019.07.30", "title": "„Анадолска агенция“: Турският министър на отбраната поиска от американския си колега САЩ да спрат подкрепата си за ПКК/ОНС"}
{"url": "http://www.focus-news.net/news/2019/07/30/2685150/pregled-na-osnovnite-temi-vav-varnenskiya-pechat.html", "text": "„До дни започва изграждането на новото кръгово в „Максуда“, е водещото заглавие на вестник „Черно море“. Договорът за изпълнение на кръговото кръстовище между бул. „Васил Левски“, ул. „Пеячевич“ и бул. „Девня“ във Варна ще бъде сключен до дни и работата по обекта ще започне веднага, още през август. Това съобщи за Медийна група  „Черно море“  зам.-кметът на община Варна Христо Иванов. Строителномонтажните работи са възложени на фирма „Инжстрой“. Както вече съобщихме, стойността на проекта е 3,7 млн. лв. Неговата основна цел е облекчаване на трафика в града. „Продължават ремонтите на 23 училища и 12 детски градини“, съобщава изданието. Извършват се частични хидроизолации на покриви, подмяна на дограми, монтаж на стенни вентилационни решетки, ремонт на санитарни помещения, боядисване на коридори и стаи, преустройство на помещения за нови групи и отстраняване на текущи проблеми по елинсталации. Продължава изпълнението на дейностите по проект „Модернизация на образователната инфраструктура на територията на град Варна“ по ОП „Региони в растеж“. Размерът на финансирането е 16 171 529 лв. „Семинар за превенция на трафика на хора се провежда във Варна“, е друго заглавие в броя. Семинар на тема „Съвременни заплахи в интернет – рискове и възможности на виртуалното пространство, в контекста на престъплението трафик на хора“ ще се проведе днес, 30 юли, във Варна. Проявата се организира съвместно от дирекция „Превенции“ към община Варна, местната и националната комисия за борба с трафика на хора. Целта на събитието е запознаване с аспектите на трафика на хора, рисковете за децата от въвличане в трафик на хора през интернет, разпознаване на рисковото поведение и ситуации на трафик и експлоатация на деца. Участие в него ще вземат представители на ОД – МВР Варна, зам.-кметове на общини от област Варна, членове на МКБТХ в морския град и Русе, както и други компетентни органи. „33 деца са осиновени от началото на годината“, пише още вестникът. 33 са осиновените деца от Варна от началото на годината. 14 от тях са намерили семейства в Съединените американски щати и Италия. Процедурата по осиновяване продължава средно около 2 години. Осиновяванията в България обаче могат да отнемат и повече време, тъй като бъдещите родители държат на определени критерии. Подрастващите с увреждания се осиновяват обикновено от чужденци, съобщи Анна Конукова, шеф на Отдела за закрила на детето към дирекция „Социално подпомагане“ – Варна. Те са склонни да вземат за отглеждане и повече от едно дете, добави тя. Българските двойки осиновяват здрави деца, предимно от български или поне от смесен произход. Техните очаквания са малчуганите да нямат изразени черти на ромския етнос. Затова подобни осиновявания са по-малко, отбеляза Конукова. „Художници от 8 страни ще рисуват Автомобил помете на Панаира на занаятите във Варна“, е друг акцент в броя. Произведения  на художници от Русия, САЩ, Словения, Франция, Германия, Армения, Румъния, България ще се представят в специално изградената галерия „Къщата на майсторите” в тазгодишното издание на Международния панаир на занаятите и изкуствата. Това каза Веселина Савова от асоциация „Булгарика” дни преди откриването на изложението. Началото ще бъде дадено на 1 август от 20 часа пред сцена „Раковина” в Морската градина.", "date": "2019.07.30", "title": "Преглед на основните теми във варненския печат"}
{"url": "http://www.focus-news.net/news/2019/07/30/2685145/komisar-aleksi-stratiev-api-instruktorite-anonsirat-ideyata-chasovete-za-kormuvane-da-stanat-nad-40.html", "text": "АПИ инструкторите анонсират идеята часовете за кормуване да станат над 40. Това каза заместник-директорът на ГД „Охранителна полиция“ комисар Алекси Стратиев в интервю за  Агенция „Фокус“ . Стратиев каза, че така часовете ще станат прекалено много и ние ще бъдем първенци в Европа по максимален брой часове и посочи вероятни според него причини защо това се прави. „По-скоро се търси финансов интерес от страна на автоинструкторите“, посочи той. По думите му, в други страни има минимален брой часове, а след тях инструкторите преценяват дали да курсистите да се явят на изпит, или да имат още няколко часа. „Ако инструкторът прецени, може да се явите на изпит. Ако инструкторът прецени, че не сте готов, може да ви дава неограничен брой часове“, поясни комисар Стратиев. Той добави, че в България инструкторите нямат ангажименти към курсистите. „В случая инструкторът няма никакви ангажименти, взима му парите и му казва „Оправяй се“, отбеляза Алекси Стратиев. Той добави, че това е порочна практика. \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.07.30", "title": "Комисар Алекси Стратиев: АПИ инструкторите анонсират идеята часовете за кормуване да станат над 40"}
{"url": "http://www.focus-news.net/news/2019/07/30/2685152/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Времето е облачно, а на Витоша вали дъжд. Същото е положението и в Пампорово. Температурите са между 10 и 18 градуса. В изминалото денонощие няма регистрирани инциденти с участието на ПСС.", "date": "2019.07.30", "title": "ПСС: Лоши са условията за туризъм в планините"}
{"url": "http://www.focus-news.net/news/2019/07/30/2685140/to-vima-gartsiya-anastasiadis-i-mitsotakis-poiskaha-ot-turtsiya-da-spre-nezakonnite-sondazhi.html", "text": "В първото си задгранично посещение гръцкият премиер Кириакос Мицотакис пристигна на двудневна визита в Република Кипър, където в хода на преговорите с президента Никос Анастасиадис двамата лидери се съгласиха, че ще се стремят към преговори за разрешаване на кипърския въпрос, но при условие, че Анкара спре „незаконните сондажи“ в изключителната икономическа зона (ИИЗ) на острова, пише гръцкият консервативен ежедневник  „То Вима“ . \r\nАнастасиадис подчерта, че това изисква активната подкрепа на Турция, за да гарантира правата както на кипърските гърци, така и на кипърските турци. \r\nРазговорите дойдоха на фона на засиленото напрежение между Република Кипър и Турция, която провежда сондажи за въглеводороди в ИИЗ на Кипър, отбелязва изданието, като припомня, че Европейският съюз наложи санкции на Анкара заради „нарушенията на суверенитета на страната-членка Кипър, а САЩ на няколко пъти отправиха строги предупреждения, които бяха пренебрегнати от Турция“. \r\nАнастасиадис благодари на Мицотакис за твърдата подкрепа на Гърция за Република Кипър в международен план и подчерта, че и двете страни са твърди в подкрепата си за прилагането на международното прави и за правата на страната-членка на ЕС. Държавният глава заяви, че „с особено удовлетворение приветстваме ясно изразената солидарност на Съюза“. \r\nнастасиадес също подчерта същественото значение на съществуващите тристранни сътрудничества в Източното Средиземноморие, най-важната от които е оста Кипър-Гърция-Израел, като отбелязва, че тяхната цел е „пълната експлоатация на бъдещите перспективи, особено в енергийния сектор“ и те не са насочени срещу Турция. \r\nКипърският президент подчерта, че в разрешаването на кипърския въпрос не трябва да има победители, или победени и че то трябва да обезпечи функционалността и жизнеността на държавата, както и човешките права на всички граждани на Кипър, без прекомерни привилегии на едната страна за сметка на другата. \r\n \r\n „Турските провокации“ \r\n \r\nАнастасиадис разкри, че с Мицотакис са обсъдили начините за противопоставяне на „турските провокации“ в ИИЗ на острова. \r\n„Ние, с министър-председателя, споделяме общото убеждение, че възобновяването на преговорите за разрешаване на кипърския въпрос изисква активен принос от Турция за създаването на подходящ климат чрез спирането на незаконните дейности в ИИЗ на Кипър, но и по отношение на плановете за отцепения град Фамагуста“, заяви държавният глава. \r\n \r\n Мицотакис призовава за прекратяване на турската окупация \r\n \r\nОт своя страна Мицотакис заяви, че основната загриженост е да се прекрати „турската окупация“ на Кипър. Той изрази задоволството си от предстоящата среща на Анастасиадис с лидера на кипърските турци Мутстафа Акънджи. \r\n„Разрешаването (на кипърския въпрос) е немислимо без изтеглянето на турските окупационни сили от острова“, заяви Мицотакис. „Кипър ще има подкрепата на Гърция и ЕС при всяка ескалация на енергийните провокации“. \r\nТой също така подчерта значението на съществуващите тристранни регионални сътрудничества. \r\n \r\nПревод и редакция:", "date": "2019.07.30", "title": "„То Вима“ (Гърция): Анастасиадис и Мицотакис поискаха от Турция да спре „незаконните сондажи“"}
{"url": "http://www.focus-news.net/news/2019/07/30/2685155/burgas-zapochna-60-to-zasedanie-na-obshtinskiya-savet.html", "text": "ЗЗапочна 60-то заседание на Общински съвет – Бургас, предаде репортер на  Радио „Фокус“ – Бургас . Предварителния дневен ред за заседанието бе променен. Извънредната докладна записка, внесена вчера от кмета на Бургас Димитър Николов, свързана с даването на съгласие за закупуване на 56 нови електробуса, ще бъде разгледана като точка номер 10. Първият въпрос, който общинските съветници ще обсъдят на днешното заседание, е относно приемане на Наредба за изменение и допълнение на Наредбата за определянето и администрирането на местните такси и цени на услуги на територията на Община Бургас. \r\nМария ПОПЧЕВА", "date": "2019.07.30", "title": "Бургас: Започна 60-то заседание на Общинския съвет"}
{"url": "http://www.focus-news.net/news/2019/07/30/2685157/api-vremenno-dvizhenieto-po-pat-iii-551-veliko-tarnovo-elena-e-ogranicheno-v-dvete-posoki-poradi-ptp.html", "text": "Временно движението по път III-551 Велико Търново - Елена е ограничено в двете посоки поради ПТП. Това съобщиха от  Агенция „Пътна инфраструктура“ . Въведен е обходен маршрут: Велико Търново - Мерданя - II-53 - Миндя - Елена и обратно. Движението се регулира от \"Пътна полиция\".", "date": "2019.07.30", "title": "АПИ: Временно движението по път III-551 Велико Търново - Елена е ограничено в двете посоки поради ПТП"}
{"url": "http://www.focus-news.net/news/2019/07/30/2685158/razgrad-vremenno-dvizhenieto-po-pat-i-2-ruse-razgrad-v-rayona-na-s-getsovo-e-ogranicheno-poradi-izteglyane-na-tezhkotovarno-mps.html", "text": "Временно движението по път I-2 Русе - Разград в района на с. Гецово е ограничено поради изтегляне на тежкотоварно МПС. Обходният маршрут е през с. Гецово. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.07.30", "title": "Разград: Временно движението по път I-2 Русе - Разград в района на с. Гецово е ограничено поради изтегляне на тежкотоварно МПС"}
{"url": "http://www.focus-news.net/news/2019/07/30/2685156/yohanes-han-v-intervyu-za-der-standard-nyakoi-darzhavi-ot-es-ne-se-pridarzhat-kam-sporazumeniyata-i-tova-e-osnoven-problem.html", "text": "В интервю за австрийския национален ежедневник  Der Standard  комисарят по европейска политика за съседство и преговори за разширяване Йоханес Хан призна, че някои от страните-членки на Общността не се придържат към сключените споразумения и подчерта, че „това е основен проблем“.  \r\nВ отговор на въпрос дали ЕС приема сериозно препоръките на Комисията, специално по отношение на въпроса за либерализацията на визовия режим за Косово, Хан отговори, че е „въпрос на възможността за доверие в нас“. Австриецът допълни: „В случая с Косово бяха поставени 94 условия и те бяха определени от държавите-членки на ЕС. Условията не са измислени от Комисията. Моето мнение е, че след като страните-кандидати за членство са ги изпълнили, то тогава и ЕС трябва да направи това“.  \r\n \r\n Тереза Герова", "date": "2019.07.30", "title": "Йоханес Хан в интервю за Der Standard: Някои държави от ЕС не се придържат към споразуменията и това е основен проблем"}
{"url": "http://www.focus-news.net/news/2019/07/30/2685159/dobrich-obshtinata-izdade-turisticheska-karta-s-kulturni-obekti-i-zabelezhitelnosti.html", "text": "Община град Добрич издаде туристическа карта с културни обекти и забележителности, съобщиха от пресцентъра на  Общината . Туристическата карта е с обозначения и включва културни обекти, исторически забележителности, места за настаняване, заведения за хранене и развлечения, спортни съоръжения, места за отдих, здравни и лечебни заведения, транспортни възли и друга полезна информация. Включени са Художествена галерия, Регионална библиотека „Дора Габе“, Драматичен театър „Йордан Йовков“, Регионалният исторически музей, Архитектурният етнографски комплекс на открито (АЕМО) „Старият Добрич“, Етнографска къща и др.  \r\nКартата има QR код, който води към сайта на Община Добрич, съдържаш подробна информация за забележителностите. Тя е разработена в изпълнение на Програмата за развитие на Община Добрич за 2019 г. Тиражът е 8 000 броя и предстои нейното разпространение в местата за настаняване с цел да могат туристите да получат информация за местните културни и исторически обекти.", "date": "2019.07.30", "title": "Добрич: Общината издаде туристическа карта с културни обекти и забележителности"}
{"url": "http://www.focus-news.net/news/2019/07/30/2685160/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Засилващата се роля на Унгария на Балканите, позицията на Йоханес Хан за евроинтеграцията на страните от Западните Балкани, продължаващото обсъждане на възможните държави за изграждане на новия завод на „Фолксваген“, както и номинацията на Вера Йоурова за втори мандат в ЕК са част от основните теми, върху които акцентират водещите европейски издания . \r\n \r\n*** \r\n  Германският автомобилен концерн „Фолксваген“ все още търси най-доброто място за новия си завод в Югоизточна Европа, съобщава националният ежедневник  Die Frankfurter Allgemeine Zeitung . \r\n„Няма окончателно решение на Надзорния съвет\", заяви премиерът на Долна Саксония Щефан Вайл (ГСДП), който е част от ръководния орган на „Фолксваген“.  \r\nНаскоро бе съобщено, че Турция вече е избрана за изграждането на завода на стойност милиарди. От компанията опровергаха информацията.България също участва в надпреварата. \r\n„Разбира се, независимо как се вземе това решение, то ще бъде икономическо, а не политическо изявление\", увери Вайл, като допълни, че се очаква такова да има „може би на следващото или на по-следващото заседание на Надзорния съвет“. Съответно процесът вероятно ще се продължи през есента. \r\nКритиците твърдят, че избирането Турция не е съвместимо със ситуацията с правата на човека в страната.  \r\nВпечатлението, че компанията отслабва дейностите си в Германия, като пренасочва все по-голяма част от работата си в страни с по-ниски разходи за персонал, противоречи на политиката на ГСПД. „Принципно ситуацията е по-сложна… Компанията трябва да отваря нови пазари за продажби, също чрез пазарно ориентирано производство\", подчерта Вайл. \r\nСъгласно думите му, „Фолксваген“ трябва да има право да присъства в много страни. „Ето защо се справя толкова добре, защото не само гледа на нещата с национални очила, а се утвърждава в международен план от десетилетия\", обясни Вайл.  \r\nНаскоро „Фолксваген“  представи добри резултати за работата си, въпреки дизеловата афера и проблемната автомобилна индустрия. От април до юни продажбите са се увеличава с близо седем процента спрямо предходната година, въпреки че са доставени по-малко автомобили. Също така печалбата на компанията се е увеличила значително през този период с почти една четвърт. \r\n \r\n \r\n*** \r\n  В интервю за австрийския национален ежедневник  Der Standard  комисарят по европейска политика за съседство и преговори за разширяване Йоханес Хан подчерта, че макар ЕК да е дала препоръка за започване на преговори за членство на Северна Македония и Албания, то в Брюксел настроението към първата е по-добро.  \r\n„Все още работим за това и двете държави да преговарят. Но не е тайна, че настроението сред страните-членки за Северна Македония просто е по-добро. И двете страни са изпълнили критериите, изисквани от държавите-членки на ЕС като условие. Ето защо дадохме препоръка и за двете страни. Но Северна Македония проведе не само необходимите реформи, но и постигна историческото Преспанско споразумение, както и договора за приятелство с България. За съжаление, в Албания сега проблемите са на преден план, като например, че опозицията не е в парламента, че правителството има затруднения в поддържането на диалог и има процедура по импийчмънт срещу президента“, подчерта Хан в отговор на въпрос какви са шансовете за едновременното започване на преговорите за членство на двете държави.  \r\nОтбелязвайки напредъка на Тирана в провеждането на съдебна реформа, австриецът все пак призна, че не може да бъде сигурен дали страната ще получи „зелена светлина“ за преговорите. „Не мога да го кажа... Надявам се всички политически сили в Албания да признаят сериозността на ситуацията и да разберат какво правят с поведението си, тъй като 80% от населението иска започване на преговорите за присъединяване, избирателите на всички партии подкрепят това“.  \r\nХан направи съпоставка между Скопие и Тивана. „В Северна Македония правителството действа по образцов начин и се стреми да включи опозицията. Имах среща с лидера на опозицията и се обърнах към него на тази среща с призив да продължи да проявява конструктивно отношение“. \r\nНа въпрос какви Северна Македония модел за региона, Хан отговори: „Те успяха да разрешат политически конфликт от десетилетия. И има голяма доза политическа смелост, защото това решение беше свързано с висок личен и политически риск. Разбира се, това се отнася и за гръцката страна, но особено за Северна Македония, където опозицията бе против споразумението. В началото само 20% от населението подкрепи Преспанското спораузмение и това, че то вече е приложено, се доказва от ръководството на правителството. Това също трябва да бъде признато и съответно възнаградено. Освен това то има стимулиращ ефект върху региона. Подписването на договора бе положително за постигнене на споразумение между Сърбия и Косово. За съжаление, това положително развитие бе спряно от въвеждането на 100-процентови мита за вноса на сръбски стоки в Косово. Решението на конфликта между Сърбия и Косово е централно за развитието на целия регион“. \r\n \r\n*** \r\n Разпадането на Чехословакия и Югославия промени до известна степен геополитическата ситуация в Централна Европа, като образува няколко малки държави. Новата ситуация е потенциално благоприятна за Унгария по отношението на прокарването на интересите й в региона (включително да помага на етническите унгарци извън Унгария, за да запази тяхната идентичност). Това може да се види на Балканите, особено на фона на засилващата се унгарска икономика и все по-активните дипломатически действия на Будапеща на полуострова, пише електронното издание  Hungary Today . \r\nДори ако исторически вкоренените дълбоки конфликти между пост-югославските държави могат да бъдат облекчени в бъдеще, е твърде невероятно да се пресъздаде обединена южнославянска държава. Този факт сравнително увеличава тежестта на Унгария и я прави конкурентен участник в развитието на икономически и политически връзки с балканските държави като инвеститор или при необходимост посредник. \r\nУнгарско-сръбските отношения, които бяха добри в миналото, сега са отлични, като президентът Вучич и премиерът Орбан са в добри лични отношения. В ход са редица съвместни икономически и транспортни проекти, най-известният е железопътната линия Белград-Будапеща, която ще бъде реконструирана най-вече с китайски пари. Благодарение на тези тенденции, сега унгарците, живеещи в Сърбия, се чувстват много по-комфортно от преди, когато от време на време сръбското разочарование от разпадането на Югославия (сръбския Трианон) се проявяваше в антиунгарски инциденти. Връзката с Хърватия не е твърде сърдечна, въпреки факта, че интересите на двете страни съвпадат по много начини и броят на унгарците там възлиза на едва няколко хиляди. Подобряването на контактите би било от полза за двете страни. \r\nБудапеща изгради добри политически отношения както с Албания, така и с Косово през последните години и търговията между страните динамично се разширява. Няма съмнение, че все още има огромен потенциал, който чака да бъде проучен в тази посока. \r\nУнгарският премиер многократно е изтъквал, че страната му е готова да засили дейността си в региона и е готова да лобира за разширяването на ЕС с балкански държави, които не са членки. Това отношение не е безпрецедентно в историята, тъй като Унгария има значително влияние на Балканския полуостров през средновековието и по-късно по време на Австро-Унгарската монархия. Като министър на финансите на Монархията, Бени Калай е губернатор на Босна и Херцеговина за 20 години през XIX век. Разбира се, сега условията са много по-различни. Големи играчи, като Турция, Русия и Запада (САЩ и ЕС) се борят за надмощие тук. Добър пример за тази игра за власт е Северна Македония, която е важна и за Русия, и за НАТО, независимо че е малка държава. (Интересното е, че в тази борба за влияние Будапеща подкрепи поддържаното от Русия политическо крило, като даде убежище на бившия премиер Никола Груевски, когато той напусна страната). И все пак, дори за малките държави има възможност да получат икономически и други предимства. \r\nВ заключение изглежда, че в началото на XXI век Унгария има добър шанс да играе по-важна роля в този културен и исторически много богат и разнообразен регион, отколкото в предишните десетилетия. \r\n \r\n*** \r\n  Премиерът на Чешката република Андрей Бабиш ще номинира Вера Йоурова за втори мандат в Европейската комисия, пише европейската редакция на  Politico . \r\nВ изказване пред журналисти в Брюксел след разговор със следващия председател на Комисията Урсула фон дер Лайен, Бабиш похвали Йоурова, която е член на неговата партия АНО. Тя е европейска комисар по въпросите на правосъдието, потребителите и равенството между половете от 2014 г. \r\n„Нашият комисар Вера Йоурова беше много успешна“, заяви чешкият премиер. „Не я харесваха във всички страни, също и в нашия регион, така че беше много трудно за нея, но тя постигна отлични резултати“. \r\n„Разбира се, ние се нуждаем от този географски и полов баланс“, отбеляза още Бабиш, като отбеляза, че му се иска Прага да вземе икономическия портфейл. \r\nСамата Йоурова  заяви в изявление, че страната й „може да има силно икономическо или дигитално портфолио“. \r\nОсвен това Бабиш говори много позитивно за фон дер Лайен, с която говори повече от час. „Тя обеща да обедини Европа“, отбеляза той. „Много е позитивно, че след Париж, Урсула фон дер Лайен посети Варшава и също така ние, в Чешката република, сме много горди, че успяхме да получим тази среща днес, а утре тя лети до Хърватия“. \r\n„Много е важно началникът на Комисията да разбере манталитета“ на Централна Европа, заяви той, като призова за компромиси по миграцията, дългосрочния европейски бюджет и климатичните въпроси. \r\nЙоурова е осмата жена, номинирана за новата комисия, заедно с жените политици от Германия, Дания, Финландия, Естония, България, Малта и Кипър. Фон дер Лайен си постави за цел да постигне полов баланс сред комисарите, номинирани от 28-те (скоро 27) национални правителства. \r\n***", "date": "2019.07.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/07/30/2685163/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Изцяло обновен е площадът в село Българско Сливово, община Свищов. Официалното откриване на ремонтираното пространство бе уважено от кмета на Общината Генчо Генчев, а как премина самото събитие, кой още се включи в него и повече за дейностите ще чуете в минутите на днешното предаване  „Добре дошли в Свищов“  на  Радио „Фокус“ – Велико Търново .  \r\nИ още - през уикенда се проведе традиционното организирано преплуване на река Дунав. Проявата се случва за 62-ра поредна година, без прекъсване, а как премина тя през 2019-та ще научим от Борислав Замфиров, зам.-кмет на Община Свищов.  \r\nПоследните минути на предаването ще посветим на едно дългоочаквано събитие, което буди интерес не само у свищовлии, но и сред родолюбците от цялата страна – предстоящото издание на фестивала „Фолклорен извор“. \r\n \r\n Водещ на предаването е Луиза Транчева. Телефонът за връзка със студиото е 0885 303 375.", "date": "2019.07.30", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/07/30/2685161/veliko-tarnovo-mazh-e-zaginal-a-drug-e-postradal-tezhko-pri-katastrofa-na-patya-mezhdu-selata-yakovtsi-i-gardevtsi.html", "text": ". Мъж е загинал, а друг е пострадал тежко при катастрофа на пътя между селата Яковци и Гърдевци, община Елена. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Тя уточни, че сигнал за инцидента е получен на тел. 112 около 7.30 часа тази сутрин. По първоначална информация са се ударили два леки автомобила, като починалият и раненият са били в една и съща кола. Причините за произшествието са в процес на изясняване. Автомобилите, пътуващи по това направление, се отклоняват от екипи на Районното управление на МВР в Елена по обходни маршрути. \r\nЛуиза ТРАНЧЕВА", "date": "2019.07.30", "title": "Велико Търново: Мъж е загинал, а друг е пострадал тежко при катастрофа на пътя между селата Яковци и Гърдевци"}
{"url": "http://www.focus-news.net/news/2019/07/30/2685162/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП – „Гюешево” е с нормална интензивност, пътните настилки са мокри. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\n \r\nВенцеслав ИЛЧЕВ", "date": "2019.07.30", "title": "Кюстендил: Трафикът на ГКПП – „Гюешево” е с нормална интензивност"}
{"url": "http://www.focus-news.net/news/2019/07/30/2685166/dimitar-stefanov-pchelar-i-kmet-na-tutrakan-tazi-godina-dobivat-na-pchelen-med-shte-bade-s-okolo-50-po-malak-ot-minalata-godina.html", "text": "Може би тази година добивът на пчелен мед ще бъде с около 50% по-малък от миналата година. Това каза в интервю за  Агенция „Фокус“  кметът на Община Тутракан и пчелар Димитър Стефанов. „Годината не е благоприятна, защото имаше много проливни дъждове, имаше големи застудявания точно, когато трябваше да цъфтят акациевите насаждения, което допринесе за по-малкия добив“, каза Стефанов. Той добави, че по време на цъфтежа на липата е било много топло, а това не е благоприятно за събирането на нектар. „Близалцето на липовия цвят е много плитко и когато имаме много високи температури, този нектар се превръща в клей и всъщност не може да се използва от пчелата за добив на мед, тоест за нектар“, поясни Димитър Стефанов. \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.07.30", "title": "Димитър Стефанов, пчелар и кмет на Тутракан: Тази година добивът на пчелен мед ще бъде с около 50% по-малък от миналата година"}
{"url": "http://www.focus-news.net/news/2019/07/30/2685165/vecherne-novosti-sarbiya-chernogortsite-otbelyazvat-operatsiya-burya-s-harvatite-podgoritsa-otnovo-izprashta-pratenik-v-knin.html", "text": "Както и миналата година, официална Подгорица ще има свой представител този август на отбелязването на операция „Буря“ в Книн. Потвърждението дойде от Министерството на външните работи в отговор на депутата от Демократичния фронт Йован Вучурович, пише белградският ежедневник  „Вечерне новости“ . \r\n„В съответствие с обичайната дипломатическа практика, особено между съюзници в НАТО, дипломатите от посолството ще присъстват на събитието тази година“, заявиха от външното ведомство в Подгорица. \r\nМиналата година на мероприятията по случай годишнината от операция „Буря“ в хърватската Сръбска Крайна присъства военното аташе на Черна гора полковник Иван Машулович, което предизвика възмущението на сръбските партии, институциите и организациите на ветераните. \r\n„Присъствието на мероприятия за честване на етническите прочиствания и усташките престъпления „Буря“, „Светкавица“,  „Медачки джеп“ и други е унизително за Черна гора. Там пее Томпсън и подобни, прославяйки идеологията от Втората световна война, която уби милион сърби, цигани и евреи. Прославят се онези, които убиваха нашихора от никшичко-савничката група и сплитската „Лори“ по най-чудовищен начин“, заяви Вучурович. \r\nПрофесор Радан Николич, президент на Асоциацията на черногорските ветерани от войната от 1990 г., не крие негодуванието си. \r\n„Прославят се усташките претъпления срещу воините от ЮНА (Югославска народна армия) и над сърбите в Република Сръбска Крайна. Непростимо е хърватия, като такава, да влезе в ЕС и западните демокрации да нямат нищо против прославянето на усташката идеология, зад което седи държавното ръководство на Хърватия, като това вече е видимо и неприкрито“. \r\n \r\n Агенция „Фокус“ припомня: \r\n \r\n Операция „Буря“ е мащабна военна операция, извършена през лятото на 1995 г. от Хърватия. Целта на операцията е завземане на териториите на Централна Хърватия, които са били под контрола на сръбските сили. Официално операцията продължава 4 дни и завършва с унищожаването на Република Сръбска Крайна. \r\nПрез януари 1992 г. се подписва споразумение между президента на Хърватия Франьо Туджман и президента на Сърбия Слободан Милошевич. Споразумението е за примирие между хърватската армия и сърбите в Хърватия, които получават поддръжка от Югославската народна армия (ЮНА). Конфликтът се развива в Крайна в Източна Хърватия, където мнозинство са сърбите. Прекратяването на огъня дава време на хърватската войска да се подготви по-добре за следващата битка. \r\nПрез следвщите 3 години хърватската войска провежда само малки неуспешни операции. Изключение е операция „Медачки джеп“ през септември 1993 г., когато хърватските сили опустошават малка област в планините на Лика, което предизвиква международен инцидент. \r\nХърватия играе важна роля в Западна Босна и Херцеговина, където заедно с босненските хървати се бори против босненските сърби. \r\nПрез лятото на 1995 г. хърватските и босненските сили се обединяват и заемат стратегически важните босненски градове Гламоч, Босанско Грахово и Дървар. Това пресича канала за снабдяване на хърватските сърби. Започва обсада на град Книн от 3 страни. Голяма част от населението от тези райони е трябвало да напусне своите къщи и да замине за Република Сръбска в Босна или за СР Югославия. \r\nНа 4 август американските въздушни сили бомбардират 2 радара на хърватските сърби няколко часа преди започването на операция „Олуя“. Това действие още повече деморализира сърбите. На 5 август хърватските 4-та и 7-ма дивизия пробиват сръбския фронт и съвсем скоро заемат Книн и по-голямата част от Далмация. До 6 август 1-ва хърватска дивизия достига границата с Босна и Херцеговина, където се среща с босненските сили от Западна Босна. Сърбите оказват съпротива единствено около град Глин (южно от Сисак). \r\nВечерта на 7 август операцията официално приключва, защото по-голяма част от границата с Босна е под контрола на Хърватия. Останалите сръбски дивизии се предават през следващите няколко дни. На 11 август хърватското Министерство на здравеопазването обявява официални данни за жертвите, дадени от хърватска страна: 174 убити и 1430 ранени. 560 войника загиват от сръбска страна.  \r\n \r\nПревод и редакция:", "date": "2019.07.30", "title": "„Вечерне новости“ (Сърбия): Черногорците отбелязват операция „Буря“ с хърватите: Подгорица отново изпраща пратеник в Книн"}
{"url": "http://www.focus-news.net/news/2019/07/30/2685164/kathimerini-sled-zemetresenieto-v-atina-ot-52-po-rihter-gratskite-zastrahovateli-sa-poluchili-nad-2000-iska.html", "text": "Повече от 2000 искове щети са подадени в гръцките застрахователни компании след земетресението с магнитуд 5,1, което разтърси столицата на 19 юни, предава електронното издание на атинския вестник  Kathimerini , позовавайки се на данни от Съюза на гръцките застрахователи.  \r\nОколо 1700 от въпросните искове са свързани с щети по домовете, останалите засягат бизнес сгради, става ясно от разпространената информация.  \r\nТова е най-силното земетресение, регистрирано в Атина от 20 г.  насам. Последният подобен трус удари столицата с магнитуд 5,9 през 1999 г. и взе 143 жертви. Въпреки това материалните щети тогава бяха малко.  \r\nЗеметресението от неделя с магнитуд от 4,2 по скалата на Рихтер, чийто епицентър също беше близо до Атина, е от вторичните трусове, уверяват сеизмолозите.", "date": "2019.07.30", "title": "Kathimerini: След земетресението в Атина от 5,2 по Рихтер: Гръцките застрахователи са получили над 2000 иска"}
{"url": "http://www.focus-news.net/news/2019/07/30/2685172/ministarat-na-vatreshnite-raboti-mladen-marinov-razporedi-proverka-vav-vrazka-s-intsident-v-plovdiv.html", "text": "Министърът на вътрешните работи Младен Маринов разпореди проверка във връзка с инцидент в Пловдив, съобщиха от пресцентъра на  МВР . Към 16:00 часа вчера на улица в града полицаи спрели за проверка група от три лица. При вида на униформените единият от тях - 30-годишен, криминално проявен  за грабежи и наркотици, изхвърлил найлонови пликчета със суха зелена тревиста маса и бяло прахообразно вещество. След извършения на място оглед тримата са отведени в ареста на 06 РУ. По първоначални данни, късно вечерта 30-годишният арестант е поискал да ползва санитарно помещение. Бил е придружен от полицейски служител, но възползвайки се от притворената врата, скочил през прозореца от третия етаж. Незабавно е пристигнал екип на спешна помощ, мъжът е транспортиран в болница, където по-късно е починал от получените при падането наранявания. \r\nПо случая е образувано досъдебно производство, уведомена е прокуратурата. Със заповед на министър Младен Маринов започва проверка, която ще изяснява всички факти и обстоятелства по случая. Проверката е възложена на Дирекция „Инспекторат“ – МВР.", "date": "2019.07.30", "title": "Министърът на вътрешните работи Младен Маринов разпореди проверка във връзка с инцидент в Пловдив"}
{"url": "http://www.focus-news.net/news/2019/07/30/2685173/sofiya-do-1600-ch-dvizhenieto-ot-km-51-do-km-55-na-avtomagistrala-hemus-shte-bade-ogranichavano-chetiri-pati-za-okolo-30-minuti-v-dvete-posoki-poradi-podmyana-na-dalekoprovod.html", "text": "До 16.00 ч. движението от км 51 до км 55 на автомагистрала \"Хемус\" ще бъде ограничавано четири пъти за около 30 минути в двете посоки поради планирана подмяна на далекопроводи. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\". Необходимо е шофьорите да се движат с повишено внимание и съобразена скорост.", "date": "2019.07.30", "title": "София: До 16.00 ч. движението от км 51 до км 55 на автомагистрала \"Хемус\" ще бъде ограничавано четири пъти за около 30 минути в двете посоки поради подмяна на далекопровод"}
{"url": "http://www.focus-news.net/news/2019/07/30/2685171/api-vazstanoveno-e-dvizhenieto-pri-km-219-po-pat-i-4-prolaz-targovishte.html", "text": "Възстановено е движението при км 219 по път I-4 Пролаз - Търговище. Това съобщиха от  Агенция „Пътна инфраструктура“ .", "date": "2019.07.30", "title": "АПИ: Възстановено е движението при км 219 по път I-4 Пролаз - Търговище"}
{"url": "http://www.focus-news.net/news/2019/07/30/2685174/pleven-dvama-dushi-sa-zadarzhani-za-telefonni-izmami-v-pleven.html", "text": "Двама души са задържани за телефонни измами в Плевен. Това съобщиха от  ОД МВР-Плевен . Измамната схема, по която действали, е добре позната – представяли се за „полицаи“, които искат съдействие в спецакция за залавяне на измамници. Едната жертва е 71-годишен плевенчанин. На 7 февруари тази година мъжът бил потърсен от непознати на домашен и мобилен телефон. Следвайки указанията 71-годишният изхвърлил през терасата на апартамента си в квартал „Дружба“ 495 лева. На 9 февруари отново по телефона били въведени в заблуждение две съседки - 71-годишна и 63-годишна. С двете се провели множество разговори по стационарни телефони и мобилни комуникатори. Под предлог, че е необходимо оказване съдействие на МВР по задържане на телефонни измамници, жените са накарани да съберат всички налични пари и бижута. По указания на извършителя двете пострадали поставили в плик 3 580 лева и около 10 грама златни накити – две златни халки, чифт обеци и две синджирчета и го изхвърлили през балконската тераса на жилище в квартал „Дружба“. Образувани са досъдебни производства. В хода на проведените оперативно издирвателни мероприятия са установени мъжете, които в ролята на \"куриери\" са посетили домашните адреси на потърпевшите лица, откъдето взели изхвърлените парични средства и накити – 49-годишен и 21-годишен, и двамата плевенчани. Открита е по голяма част от инкриминираната парична сума, накити и вещи, съотносими с предмета на разследване. Двамата са привлечени и разпитани в качеството на обвиняеми. Дават подробни сведения за участието си в извършените престъпления. По внесен обвинителен акт Районен Съд - Плевен от е постановил условни присъди на двамата.", "date": "2019.07.30", "title": "Плевен: Двама души са задържани за телефонни измами в Плевен"}
{"url": "http://www.focus-news.net/news/2019/07/30/2685175/burgas-degustatsiya-na-kraft-bira-rok-kontsert-vkusna-hrana-i-mnogo-zabavleniya-ochakvat-posetitelite-na-metalhead-beer-fest.html", "text": "METALHEAD BEER FEST събира в Бургас пивовари от цялата страна, които ще представят голямо разнообразие от различни марки българска крафт бира. Това съобщиха от пресцентъра на  Община Бургас . Празникът, на който всеки ще има възможността да опита от кехлибарената напитка, ще се проведе на 3 и 4 август в зоната за отдих на парк „Минерални бани“ в квартал „Ветрен“, където се намира и местната пивоварна METALHEAD, която е организатор на събитието заедно с Община Бургас. Дегустационната зона ще бъде разположена в градината на пивоварната. Там всеки ще може да опита избрана от него марка срещу закупуването на специален жетон. Американско барбекю, щанд със сирена, рибни деликатеси и още много изненади очакват посетителите на бирения фест. По време на бирения фестивал ще има голям базар за ръчно изработени стоки. В него може да се включат всички желаещи, на които ще бъдат осигурени щандове за изработка на различни предмети. Специално за децата в парка ще бъде обособена зона за игри и забавления с арт ателиета на открито. В дните на фестивала, 3 и 4 август, парк „Минерални бани“ ще бъде зона без автомобили. Паркирането ще се извършва извън територията, където ще се провеждат събитията от програмата. В нея ще се допускат само превозни средства, обслужващи фестивала. Предвидено е специално място, което ще се използва за къмпинг зона. Там всеки ще може да разположи палатка или кемпер. За доброто настроение на посетителите ще има сцена, на която ще се изявят четири бургаски рок банди – Bazooka Gigant, Stiff Bones, G.A.N.G и Saltfield. Във фестивала по покана на бургаската пивоварна METALHEAD BREWERY ще се включат български производители на бира като TRIMA I DVAMA, BROTHERS BREW TEAM, RHOMBUS, AILYAK, DUNAV, WHITE STORK, HILLS, MELTUM, BEER BASTARDS.", "date": "2019.07.30", "title": "Бургас: Дегустация на крафт бира, рок концерт, вкусна храна и много забавления очакват посетителите на METALHEAD BEER FEST"}
{"url": "http://www.focus-news.net/news/2019/07/30/2685178/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-31-yuli.html", "text": "„Софийска вода” временно ще прекъсне водоснабдяването в някои части на столицата на 31 юли, съобщиха от пресцентъра на  дружеството . Във връзка с пресвързване на уличен водопровод на ул. „Ген. Иван Колев“ кв. „Кръстова вада“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nпо ул. „Ген. Иван Колев“ от ул. „Асен Йорданов“ до ул. „Д-р Борис Вълчев“; \r\nпо ул. „Проф. Марин Големинов“ от ул.  „Емилиян Станев“ до ул. „Ген. Иван Колев“, ул. „Ивайло Петров“ № 2а, ул. „Емилиян Станев“ № 71е, № 71ж, № 71з, № 71и. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев“ ъгъла с ул. „Димитър Манчев“. \r\nНа 31 юли 2019 г. (сряда), във връзка с изграждане на сградно водопроводно отклонение на ул. „20 – ти април“ Център се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\nбул. „Македония“, бул. „Христо Ботев“, ул. „Лайош Кошут“, ул. „20-ти април“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивайло“ ъгъла с бул. „Македония“. \r\nНа 31 юли 2019 г. (сряда), във връзка с пресвързване на уличен водопровод на ул. „Акад. Георги Наджаков“ кв. „Манастирски ливади - изток“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\nпо ул. „Шарл Шампо“ от ул. „Костенски водопад“ до ул. „Акад. Георги Наджаков“ \r\nул. „Акад. Георги Наджаков“ и ул. 409. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шарл Шампо“ ъгъла с ул. „Акад. Георги Наджаков“. \r\nНа 31 юли 2019 г. (сряда), във връзка подмяна на сградно водопроводно отклонение на бул. „Никола Петков“ кв. Горна баня, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: \r\nпо бул. „Никола Петков“ (локал) от ул. „Фиданка“ до ул. „Планиница“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Петков“ №154. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства!", "date": "2019.07.30", "title": "„Софийска вода” временно ще прекъсне водоснабдяването в някои части на столицата на 31 юли"}
{"url": "http://www.focus-news.net/news/2019/07/30/2685176/api-vazstanovena-e-prodazhbata-na-mesechni-vinetki-za-tovarni-avtomobili.html", "text": "Възстановена е продажбата на месечни електронни винетки за пътни превозни средства с обща технически допустима максимална маса над 3,5 тона. Това съобщиха от  Агенция „Пътна инфраструктура“ . Услугата е достъпна в познатите канали за покупка на електронни винетки – сайта www.bgtoll.bg, мобилното приложение, терминалите за самотаксуване и на касите на областните пътни управления. \r\nПродажбата на месечни винетки за тежкотоварни автомобили беше прекъсната на 17 юли 2019 г. съгласно разпоредбите на действащия към момента Закон за пътищата. В бр. 60 на „Държавен вестник“ от 30 юли 2019 г. бяха обнародвани и влизат в сила промените в Закона за пътищата, с които търговската експлоатация на системата за електронно събиране на пътни такси на база изминато разстояние – тол, се отлага за не по-късно от 1 март 2020 г. и съответно се възстановяват месечните винетки за товарните превозни средства. До въвеждането на тол системата тежкотоварните автомобили ще ползват републиканската пътна мрежа със заплащане на винетка – месечна, седмична или дневна.", "date": "2019.07.30", "title": "АПИ: Възстановена е продажбата на месечни винетки за товарни автомобили"}
{"url": "http://www.focus-news.net/news/2019/07/30/2685179/kardzhali-17-dozi-razlichni-narkotitsi-i-falshiva-banknota-ot-50-evro-sa-izzeti-ot-zhilishte-v-grada.html", "text": "17 дози различни наркотици и фалшива банкнота от 50 евро са иззети от жилище в града. Това съобщиха от  ОДМВР-Кърджали . При проведени на 29 юли 2019 г. мероприятия в хода на провеждана специализирана операция, полицейски служители са установили и иззели от обитавано от 29 годишен жител на Кърджали: 5 дози прахообразно вещество, реагиращо на амфетамин; 2 дози хероин, 5 дози марихуана; 5 таблетки, реагиращи на екстази; неистинска банкнота с номинал 50 евро. Лицето е задържано. Образувано е досъдебно производство.", "date": "2019.07.30", "title": "Кърджали: 17 дози различни наркотици и фалшива банкнота от 50 евро са иззети от жилище в града"}
{"url": "http://www.focus-news.net/news/2019/07/30/2685177/obshtina-burgas-zhelaeshtite-mogat-da-praktikuvat-otborni-sportove-v-svobodnoto-si-vreme-v-obnovenite-uchilishtni-dvorove-v-grada.html", "text": "Отделни хора или групи, които желаят да практикуват отборни спортове в свободното си време, са добре дошли в обновените училищни дворове в Бургас. Общината определи символична такса от 6 лева на час за използване на отделните площадки - за футбол, волейбол, баскетбол и т. н. Целта не е да се трупа печалба, а да има ред, предварително записване и да се знае кой носи отговорност, ако бъдат нанесени поражения на инфраструктурата. Ако се съберат десет души за баскетбол, например, играта за час ще им излезе по 60 стотинки на човек. Това съобщиха от пресцентъра на  Община Бургас . \r\nКойто желае да се възползва, трябва да се свърже с дирекция \"Образование\" в Общината. Тя ще организира записването, а таксата ще се плаща на съответното училище. Свободни часове ще се дават във време, когато няма ученически занятия. \r\nМеждувременно приключи основният ремонт на огромния двор на Математическа гимназия \"Раковски\". Той бе финансиран от Министерство на образованието и науката и Община Бургас. В него са обособени игрища за баскетбол, футбол, волейбол, хандбал, лекоатлетическа писта, зони за фитнес и тенис на маса.", "date": "2019.07.30", "title": "Община Бургас: Желаещите могат да практикуват отборни спортове в свободното си време в обновените училищни дворове в града"}
{"url": "http://www.focus-news.net/news/2019/07/30/2685181/inzh-ivan-gerin-dgs-simitli-ot-nachaloto-na-letniya-sezon-do-momenta-nyamame-registrirani-pozhari-pikat-se-ochakva-da-nastapi-prez-avgust-i-septemvri.html", "text": "От началото на летния сезон до момента нямаме регистрирани пожари в района на Държавно горско стопанство (ДГС) – Симитли. Това каза за  Радио „Фокус“ – Пирин  инж. Иван Герин, директор на горското стопанство. Той поясни, че през последните години се наблюдава тенденция, според която през месец юли като цяло възникват малко на брой пожари, които не нанасян големи щети. „Пикът на пожарите настъпва през месеците август и септември, когато валежите са незначителни, а температурите са високи. Тогава и самата тревната растителност е доста суха“, посочи още инж. Герин.  \r\nСпоред него всички тези фактори, при наличие на небрежност от страна на хората, водят до възникване на пожари през този период. Директорът на Държавно горско стопанство – Симитли допълни, че от началото на 2019 година имат регистрирани 2 броя пожари. Инж. Герин отбеляза, че те са възникнали през месец март като площта, която са засегнали е била 34 дка. Той подчерта, че пожарите са били погасени още в самото им начало, затова ѝ не са нанесли сериозни щети, освен че е била засегната тревната растителност. \r\nЛивия НИНОВА", "date": "2019.07.30", "title": "Инж. Иван Герин, ДГС – Симитли: От началото на летния сезон до момента нямаме регистрирани пожари, пикът се очаква да настъпи през август и септември"}
{"url": "http://www.focus-news.net/news/2019/07/30/2685180/bakir-izetbegovich-badeshtiyat-statut-na-kosovo-ne-mozhe-da-bade-svarzan-s-tozi-na-republika-srabska.html", "text": "Председателят на „Партията на демократичните действия“ в Босна Бакир Изетбегович заяви, че бъдещият статут на Косово не може да бъде свързан с нов такъв за Република Сръбска, предава прищинската телевизия  Klan Kosova . \r\nИзетбегович подчерта, че както в Косово, така и в Босна и Херцеговина, сръбската страна е извършила зверствата и добави, че „няма исторически, морални или законови предпоставки“ за независимостта на Република Сръбска. \r\n \r\n Тереза Герова", "date": "2019.07.30", "title": "Бакир Изетбегович: Бъдещият статут на Косово не може да бъде свързан с този на Република Сръбска"}
{"url": "http://www.focus-news.net/news/2019/07/30/2685183/vidin-intenziven-e-trafikat-po-glaven-pat-e-79-v-posoka-dunav-most-2-patuvat-predimno-tezhkotovarni-avtomobili.html", "text": "Интензивен е трафикът по главен път Е-79 в посока Дунав мост 2, пътуват предимно тежкотоварни автомобили, като най-натоварено е движението в участъка между Дунавци и Видин. Това съобщиха за  Радио „Фокус“ – Видин  от Областното пътно управление. Пътуват предимно тежкотоварни автомобили в посока от и за ГКПП „Дунав мост 2“. От граничния пункт информират, че работят всички гишета. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nДвижението по път ІІ-81 Монтана – София през проход „Петрохан“ е ограничено за автомобили над 12 т, обходен маршрут – през Своге. Движението по път II-81 Лом – Расово в посока Монтана е ограничено за МПС над 10 т поради извършване на строително монтажни работи. Движението по път ІІІ-112 Тополовец – Монтана е ограничено за автомобили  над 12 т \r\nВъв Видин трафикът е засилен по входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.07.30", "title": "Видин: Интензивен е трафикът по главен път Е-79 в посока Дунав мост 2, пътуват предимно тежкотоварни автомобили"}
{"url": "http://www.focus-news.net/news/2019/07/30/2685185/dimitar-stefanov-pchelar-i-kmet-na-tutrakan-mnogo-ot-sluchaite-na-smartnost-pri-pchelnite-semeystva-se-dalzhi-na-nedobrata-pchelarska-praktika.html", "text": "Много от случаите на смъртност при пчелните семейства на отделни пчелини причината се дължи именно на недобрата пчеларска практика. Това каза в интервю за  Агенция „Фокус“  кметът на Община Тутракан и пчелар Димитър Стефанов. „Нека хората да не използват безразборно ветеринарно-медицински препарати за щяло и за нещяло, нека винаги да се консултират с ветеринарни специалисти при съмнение за някое заболяване по пчелните семейства“, добави Стефанов.  Той каза още, че има много фактори за поддържането на пчелните семейства здрави, като климатът, цъфтежът на различните видове растения. „Има препарати, които, когато се работи с тях, променят миризмата на летящата пчела, която събира прашец и нектар, и връщайки се в кошера, понеже вече имат различна миризма от тези пчели, които са в самия кошер, биват убивани от самите пчели“, добави Стефанов относно препаратите, водещи до смърт при пчелите. Той каза, че земеделските производители третират своите насаждения с различни продукти, които често водят до намаляване на популацията на пчелите, и именно тук се е намесила Европейската комисия (ЕК). „Основната мярка, която Комисията предложи и която наистина трябва да се спазва, това е именно за употребата на различни препарати в растениевъдството“, поясни още Димитър Стефанов.  \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.07.30", "title": "Димитър Стефанов, пчелар и кмет на Тутракан: Много от случаите на смъртност при пчелните семейства се дължи на недобрата пчеларска практика"}
{"url": "http://www.focus-news.net/news/2019/07/30/2685184/api-vazstanoveno-e-dvizhenieto-po-pat-i-5-kazanlak-stara-zagora-v-rayona-na-s-zmeyovo.html", "text": "Възстановено е движението по път I-5 Казанлък - Стара Загора в района на с. Змейово. Това съобщиха от  Агенция „Пътна инфраструктура“ . По-рано движението беше временно ограничено поради ПТП.", "date": "2019.07.30", "title": "АПИ: Възстановено е движението по път I-5 Казанлък - Стара Загора в района на с. Змейово"}
{"url": "http://www.focus-news.net/news/2019/07/30/2685188/nova-makedoniya-makedoniya-ot-nachaloto-na-avgust-sarbiya-i-makedoniya-zapochvat-da-prilagat-obsht-granichen-kontrol.html", "text": "От началото на август ще започне практическото прилагане на споразумението за съвместен митнически контрол между Македония и Сърбия, пише вестник  „Нова Македония“ . \r\nСпоред компетентните органи подписаното между двете страни споразумение ще улесни преминаването на пътниците, както и на превозвачите. \r\nВ информацията се пояснява, че концепцията за съвместен граничен контрол и граничен контрол с една спирка означава опростени процедури, които се извършват на един граничен преход, с минимален брой спирки, евентуално на една спирка, чрез контрол на пътниците, стоките и техните транспортни средства, който се извършва само на едно място. \r\nСпоред компетентните органи, от изключително значение в тази концепция е използването на един общ обект при преминаването на границата, където да се извършват формалностите. \r\n„Въз основа на съществуващия опит, който се прилага в целия свят, както и практиките, които съществуват, този вид контрол, освен че ускорява и улеснява потока от хора и стоки, оказва положително влияние върху намаляването на разходите за преминаване през държавната граница“, смятат от Митническата администрация на Република Македония. \r\nСъвместния митнически контрол е и едно от исканията на превозвачите, които смятат, че с това ще се улесни процеса на превоз на стоки. \r\n„За превозвачът това означава и ускоряване на движението на превозните средства, което влияе директно и на всички правни субекти, които търгуват със стоки както при вноса, така и при износа. Това се отразява и на ефективността и тяхната работа в страната. С една дума, това ще има положителен ефект върху цялото стопанство“ на Македония, подчертават превозвачите. \r\n \r\nПревод и редакция:", "date": "2019.07.30", "title": "„Нова Македония“ (Македония): От началото на август Сърбия и Македония започват да прилагат общ граничен контрол"}
{"url": "http://www.focus-news.net/news/2019/07/30/2685187/burgas-obshtinskiyat-savet-prie-taksata-za-otdavane-pod-naem-na-tereni-s-po-golyama-plosht-za-razpolagane-na-igrishta-sportni-i-dr-podobni-saorazheniya-da-bade-namalena-na-110-ot-nastoyashtata.html", "text": "Общинският съвет в Бургас прие по време на редовното си заседание решение таксата за отдаване под наем на терени с по-голяма площ за разполагане на игрища, спортни и др. подобни съоръжения да бъде намалена на 1/10 от таксите на кв. м, валидни на територията на съответната териториална дирекция, предаде репортер на  Радио „Фокус“ – Бургас . Промяната бе продиктувана от наличието на свободни площи в спортен комплекс „Парк Арена – ОЗК“, което предоставя възможност за организиране на изложения с рекламна и изложбена цел, а за събития и дългосрочно ползване се предоставя възможност за ползване на външни площи за развлекателни и за спортни прояви с временен характер, което обуславя необходимостта от определяне на такава възможност. Предложението е предизвикано от проявен засилен интерес от страна на аматьорски и ветерански организации.  \r\nСпоред общинският съветник Живко Табаков решението ще доведе до минимални приходи за Общината. Неговото предложение бе таксата за отдаване под наем на такива терени да бъде 3/10 от настоящата. \r\nМария ПОПЧЕВА", "date": "2019.07.30", "title": "Бургас: Общинският съвет прие таксата за отдаване под наем на терени с по-голяма площ за разполагане на игрища, спортни и др. подобни съоръжения да бъде намалена на 1/10 от настоящата"}
{"url": "http://www.focus-news.net/news/2019/07/30/2685189/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  -  „Здравей, Пещера“ , днес ще чуете повече за състоянието и дейностите в Дневния център за възрастни хора с увреждания в Пещера. Ще ви разкажем и за археологическите разкопки, проведени в землището на община Пещера през годините, и откритите артефакти в тях. Наш събеседник по темата ще бъде Георги Шопов, директор на Историческия музей в градa. Ще разберете и как функционира градския плаж в Пещера.  \r\n Телефоните за връзка със студиото са 0885 606692 и 034 420020.", "date": "2019.07.30", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/07/30/2685170/gazeta-express-kosovo-partiyata-na-ramush-haradinay-e-gotova-za-predsrochni-izbori.html", "text": "Бившият косовски премиер Рамуш Харадинай посети град Печ в понеделник, където се срещна с членове на неговата партия – „Алиансът за бъдещето на Косово“ (ААК), пише електронното издание на прищинския ежедневник  Gazeta Express . \r\nХарадинай, който подаде оставка от поста министър-председател преди две седмици, заяви, че неговата фракция е готова за предсрочни избори в страната. \r\n„Сега сме по-силни от всякога, ААК е готов за парламентарни избори и има най-доброто предложение за заздравяване на връзката между гражданите и държавата, икономическа стабилност и твърда евроатлантическа визия“, написа лидерът на партията във „Фейсбук“. \r\n  \r\nПревод и редакция:", "date": "2019.07.30", "title": "Gazeta Express (Косово): Партията на Рамуш Харадинай е готова за предсрочни избори"}
{"url": "http://www.focus-news.net/news/2019/07/30/2685190/dimitar-stefanov-pchelar-i-kmet-na-tutrakan-pchelarite-tryabva-da-badat-stimulirani-ot-darzhavata-sas-subsidii.html", "text": "Тези пчелари, които в момента имат повече брой кошери, а и тези, които искат да започнат да се занимават това въдство, трябва да бъдат стимулирани от държавата със субсидии. Това каза в интервю за  Агенция „Фокус“  кметът на Община Тутракан и пчелар Димитър Стефанов. „Трябва да се намери такъв баланс в тези субсидии, за да няма злоупотреби“, заяви той. Димитър Стефанов коментира проблемът, че пчеларите се сблъскват с все повече трудности и започват да намаляват пчелните си семейства. „Мнението на много пчелари е масово да намалят броя на пчелните си семейства в техните пчелини по простата причина, че първо – намаляват добивите, и второ, цената на пчелния мед така или иначе стои на много ниско ценово ниво“, посочи още кметът на Тутракан причините за това пчеларите да спрат да се занимават с това повече. \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.07.30", "title": "Димитър Стефанов, пчелар и кмет на Тутракан: Пчеларите трябва да бъдат стимулирани от държавата със субсидии"}
{"url": "http://www.focus-news.net/news/2019/07/30/2685192/vidin-nivoto-na-dunav-pri-novo-selo-se-e-povishilo-s-11-sm-za-izminaloto-denonoshtie.html", "text": "Нивото на Дунав при Ново село се е повишило с 11 см за изминалото денонощие, като водният стоеж на реката там е 74  см, съобщиха от  Хидрометеорологична станция-Ново село . Нивото на реката край Видин е 127 см, регистрирано е повишение е от 4 см.  При Лом през последното денонощие е измерено понижение от 10 см, а водният стоеж е 138 см. Нивото на реката край Оряхово е 39 см, като там е регистрирано понижение с 14  см.  \r\nТемпературата на водата при Ново село е 24.6  градуса, а край Оряхово - 26.4 градуса.", "date": "2019.07.30", "title": "Видин: Нивото на Дунав при Ново село се е повишило с 11 см за изминалото денонощие"}
{"url": "http://www.focus-news.net/news/2019/07/30/2685191/sport-tsonga-pobedi-shnur-pri-zavrashtaneto-si-vav-vashington.html", "text": "Жо-Вилфрид Цонга победи с 6:4, 7:6 канадеца Брейдън Шнур на старта на турнира по тенис за мъже във Вашингтон, като това беше първи негов мач в американската столица от десет години насам. Следващият съперник на 34-годишния французин е поставеният под номер 2 в схемата Карен Хачанов, който почива в първия кръг. Цонга, чието най-добро класиране в световната ранглиста е с пето място, а сега е на едва на 70-то. В мач от женската схема във Вашингтон, Лорън Дейвис сложи бързо край на надеждите за титла на канадката Южени Бушар с убедителна победа с 6:1, 6:2 и ще играе във втория кръг с американската си сънародничка София Кенин.", "date": "2019.07.30", "title": "Спорт: Цонга победи Шнур при завръщането си във Вашингтон"}
{"url": "http://www.focus-news.net/news/2019/07/30/2685186/der-spiegel-nov-kurs-v-spora-sreshtu-iran-london-tarsi-blizostta-na-sasht-vmesto-na-es.html", "text": "Преди малко повече от седмица Великобритания предложи чисто европейска военна мисия в Омрузкия проток. Сега страната има нов премиер, нов външен министър - и нов курс, коментират в редакцията на авторитетното германско издание  Der Spiegel . \r\nНовосформираното правителство на министър-председателя Борис Джонсън вече не разчита на чисто европейска военна мисия за защита на търговските кораби в Омрузкия протол. „Поддържан от Европа подход, подкрепен от САЩ“  е най-добрият начин за разрешаване на кризата, се казва в изявление на Министерството на външните работи в Лондон. За европейските партньори Франция и Германия смяната на курса на британците е проблематична, тъй като те искат да се разграничат от политиката на президента на САЩ Доналд Тръмп за „максимален натиск\" срещу Иран. \r\nПреди малко повече от седмица тогавашният британски външен министър Джеръми Хънт предложи европейска военна мисия в региона, след като иранските власти задържаха британски танкер в пролива. Само три дни по-късно Джонсън бе избран от консерваторите за нов лидер на партията, а след това – и за министър-председател. Хънт бе заменен на поста от бившия министър за Брекзит Доминик Рааб. \r\nВ едно от първите си интервюта той подчерта, че няма да приемственост с предшественика му по всички въпроси. „Мисля, че искаме подход, ръководен от Европа, но това не ми се струва осъществимо без подкрепа от САЩ\", подчерта Рааб, коментирайки спора в Персийския залив. \r\nВ края на миналата седмица, според информация на Süddeutsche Zeitung и информационната агенция DPA, британците ясно заявиха на пресконференция в Тампа, Флорида, че биха искали да се ангажират с американците в Ормузкия проток. \r\nТози курс може да застраши съюза на европейците по иранския въпрос. Германия, Франция и Великобритания се опитват заедно да спасят ядрената сделка с Техеран, въпреки излизането на САЩ от договора. На предложението на Хънт за европейска военна мисия, федералното правителство в Берлин не даде веднага отговор. На всяко искане трябва да се отговори „от много специфичната ситуация и да се претеглят всички рискове“, подчерта новият министър на отбраната Анегрет Крамп-Каренбауер (ХДС). „Първо можем да поговорим за това и да решим дали знаем какво точно е планирано“. \r\nКаква точно ще бъде тази военна мисия, все още не е ясно. Опциите варират от мониторинг до екскортиране на търговски плавателни съдове от военни кораби. \r\nДействащият председател на парламентарната група на ГСПД Ролф Мюценх предупреждава за рисковете от съвместна военна мисия със САЩ. Това предполага, че „Великобритания отново клони към военна мисия под шапката на САЩ\". Таква обаче би създала „огромен риск от ескалация\". Германия също трябва „с оглед настоящото членство в Съвета за сигурност на ООН да направи всичко за дипломатическо решение“ на проблема. \r\nНа 4 юли Обединеното кралство задържа танкер с мотива, че транспортира ирански петрол за Сирия и по този начин нарушава санкциите на ЕС. Иран отрече обвиненията. На 19 юли властите на близкоизточната страна задържаха британски петролен танкер в Ормузкия проток. Причината бе, че корабът не е спазил международните морски правила, изключил е GPS системата си и е превозвал вредни за околната среда материали на борда. И двете страни говорят за „пиратство\". \r\nГерманската индустрия се застъпи за разполагане на въоръжени сили в Персийския залив под чадъра на европейска мисия. Президентът на Федерацията на германските индустрии, Дитер Кемпф, заяви: „Функциониращото търговско корабоплаване е от изключително значение за Германия“. \r\n \r\n Тереза Герова", "date": "2019.07.30", "title": "Der Spiegel: Нов курс в спора срещу Иран: Лондон търси близостта на САЩ вместо на ЕС"}
{"url": "http://www.focus-news.net/news/2019/07/30/2685197/premierat-boyko-borisov-se-sreshtna-s-predsedatelya-na-kamarata-na-predstavitelite-na-republika-kipar-dimitris-siluris.html", "text": "Министър-председателят Бойко Борисов се срещна с председателя на Камарата на представителите на Република Кипър Димитрис Силурис. По време на разговора им в Министерския съвет двамата дадоха отлична оценка на българо-кипърските отношения, които се развиват стабилно, в дух на приятелство и сътрудничество от установяването им досега. Това съобщиха от  правителствената информационна служба . \r\nСпоред премиера Борисов политическият диалог между България и Кипър е изключително полезен, защото мотивира активната работа във всички сфери от взаимен интерес. Българският министър-председател изрази надежда, че занапред ще се разшири още повече спектъра на посещения на ресорни министри между двете държави. Борисов изтъкна потенциала на подписаните през последните години двустранни споразумения в областта на земеделието, туризма, енергетиката, културата, образованието и науката, корабоплаването.  \r\nРепублика Кипър е важен търговско-икономически партньор на България, отбеляза още премиерът Борисов и обърна внимание, че през последните години има стабилен ръст на двустранния стокообмен. По думите му трябва да се търсят възможности за увеличаване на търговския обмен, вкюлчително чрез съвместно излизане на трети пазари. Министър-председателят Бойко Борисов посочи още, че членството в Европейския съюз е също много солидна база за развитието на партньорството между България и Кипър.", "date": "2019.07.30", "title": "Премиерът Бойко Борисов се срещна с председателя на Камарата на представителите на Република Кипър Димитрис Силурис"}
{"url": "http://www.focus-news.net/news/2019/07/30/2685196/d-r-tsvyatko-aleksandrov-zamestnik-izpalnitelen-direktor-na-babh-dalech-sam-ot-misalta-che-shte-se-likvidira-tsyaloto-balgarsko-svinevadstvo.html", "text": "Далеч съм от мисълта, че ще се ликвидира цялото свиневъдство. Това каза заместник-изпълнителният директор на БАБХ д-р Цвятко Александров в интервю за предаването „Здравей, България“ по  Нова телевизия , в което коментира мерките, взети срещу разпространението на африканската чума по свинете.  Александров отказа да прави прогнози за възможните загуби, но се съгласи, че ситуацията е тревожна: „Вирусът реално циркулира в Северна България, така че тези свинекомплекси са най-застрашени“, поясни той. Той определи като добри взетите вчера нови мерки за справяне с вируса: „Самите мерки, това нещо, което вчера беше показано: около 20-километровата зона за ликвидиране на тези животни – това е адекватна и правилна мярка“, коментира той. По повод регистрирания случай на африканска чума във Видинско Александров потвърди, че грешка в пробите няма: „Когато има една положителна проба, касаеща се за африканска чума, това е категорично. В момента в Голямо Враново категорично има африканска чума по свинете, което не се оспорва дори и от собствениците на обекта“, обясни той. Александров отрече слуховете, че се загробват все още живи прасета: „Процесът на умъртвяване е по хуманен начин, съгласно всички нормативни бази и стандарти, така че загробване на живи прасета просто не трябва да се случва. Методът на загробване е прилаган и във всички други засегнати държави“, каза още той.", "date": "2019.07.30", "title": "Д-р Цвятко Александров, заместник-изпълнителен директор на БАБХ: Далеч съм от мисълта, че ще се ликвидира цялото българско свиневъдство"}
{"url": "http://www.focus-news.net/news/2019/07/30/2685182/kadri-veseli-parlamentat-shte-bade-razpusnat-i-shte-badat-nasrocheni-izbori.html", "text": "Лидерът на Демократическата партия на Косово (ПДК) и председател на косовския парламент заяви в интервю пред обществената  „Радио и телевизия Косово“ (RTK)  след срещата на Централния съвет на фракцията, че законодателното събрание на страната трябва да бъде разпуснато, за да се отвори пътят към избори, които, както смята той, трябва да се проведат възможно най-скоро. \r\n„Ще призова колегите си от политическите партии да се съберат в парламента, да разпуснат събранието и да определят дата за избори. Това е най-доброто решение“, заяви Весели, като добави, че с тази цел ще свика заседание на парламента. \r\nНа въпрос относно плановете му да присъства на свиканата от Рамуш Харадинай среща с партийните лидери, Весели заяви: „Тук вече не става въпрос за отделни хора. Бившият премиер е бивш. Това, което е по-важно в момента, е институционалната комуникация между политическите партии и президента, или, по-бързо и директно да се разпусне парламента“. \r\nНа срещата с членовете на партията, председателят на ПДК заяви, че оставката на Харадинай не е била неочавкана, но не е имало предварителни консултации. „За някои това е ад-хок и изненадващо решение, но не е неочаквана и направена без предварителни калкулации от вече самоуволнения министър-председател“. \r\n \r\nПревод и редакция:", "date": "2019.07.30", "title": "Кадри Весели: Парламентът ще бъде разпуснат и ще бъдат насрочени избори"}
{"url": "http://www.focus-news.net/news/2019/07/30/2685199/blagoevgrad-motorist-e-postradal-v-rayona-na-kresnenskoto-defile.html", "text": "Моторист се е блъснал в товарен автомобил в района на Кресненското дефиле. Това съобщи за  Радио „Фокус“-Пирин  дежурният служител в Областно пътно управление-Благоевград. Инцидентът е станал рано тази сутрин. Движението в участъка се осъществява нормално, тъй като има уширение на пътя и не се е наложило да се извършва само в една лента. По първоначални данни е пострадал мотористът. \r\nНатали СТЕФАНОВА", "date": "2019.07.30", "title": "Благоевград: Моторист е пострадал в района на Кресненското дефиле"}
{"url": "http://www.focus-news.net/news/2019/07/30/2685198/api-vazstanoveno-e-dvizhenieto-po-pat-i-2-ruse-razgrad-v-rayona-na-s-getsovo.html", "text": "Възстановено е движението по път I-2 Русе - Разград в района на с. Гецово. Това съобщиха от пресцентъра на  Агенция \"Пътна инфраструктура\" (АПИ) . По-рано движението беше времнно ограничено заради изтегляне на тежкотоварно МПС.", "date": "2019.07.30", "title": "АПИ: Възстановено е движението по път I-2 Русе - Разград в района на с. Гецово"}
{"url": "http://www.focus-news.net/news/2019/07/30/2685194/ministerstvoto-na-otbranata-na-kosovo-sarbiya-se-prevarna-v-malka-rusiya-regionat-e-zagrizhen.html", "text": "Заместник-министърът на отбраната на Косово Бурим Рамадани коментира във  „Фейсбук“  придобиването на руско оръжие от Сърбия, като заяви, че това е заплаха за целите Балкани и е част от отмъщението на Сърбия и Русия на НАТО и световните демокрации. \r\n„Сърбия се превърна в мини Русия и това е повод за загриженост в целия регион“, написа Рамадани, като заключи, че „членството на Косово в НАТО ще допринесе много за регионалната сигурност“. \r\n \r\nПревод и редакция:", "date": "2019.07.30", "title": "Министерството на отбраната на Косово: Сърбия се превърна в малка Русия, регионът е загрижен"}
{"url": "http://www.focus-news.net/news/2019/07/30/2685195/obvineniyat-za-podbuzhdane-na-kiber-terorizam-sobstvenik-na-tad-grup-ivan-todorov-e-zadarzhan-ot-granichna-politsiya-na-letishte-sofiya.html", "text": "Обвиненият за подбуждане на кибер тероризъм собственик на „Тад груп“ Иван Тодоров пристигна на летище „София“ (Терминал 2) в 09.05 часа с редовен полет ТК 1027 на Търкиш еърлайнс от Истанбул. На основание на издадената му Европейска заповед за арест той е задържан от служители на „Гранична полиция“. Това съобщиха от  Специализираната прокуратура . \r\nПредстои Тодоров да бъде конвоиран до Следствения отдел на Специализираната прокуратура (на бул. Г. М. Димитров), където ще му бъде предявено повдигнатото обвинение, както и постановление за задържане до 72 часа.", "date": "2019.07.30", "title": "Обвиненият за подбуждане на кибер тероризъм собственик на „Тад груп“ Иван Тодоров е задържан от „Гранична полиция“ на летище „София“"}
{"url": "http://www.focus-news.net/news/2019/07/30/2685193/standart-end-puars-sadeben-spor-mozhe-da-zabavi-izgrazhdaneto-na-balgarskiya-uchastak-na-turski-potok-pone-do-kraya-na-2021-godina.html", "text": "Изграждането на българския участък от газопровода „Турски поток“може да се забави поне до края на 2021 г. заради продължаващия съдебен спор между „Булгартрансгаз“ и консорциум, оглавен от саудитския изпълнител Arkad Engineering. Това се подчертава в текст, публикуван на официалната интернет страница на базираната в САЩ корпорация за финансови услуги  „Стандарт енд Пуърс“ ,  изготвен на база информация от Върховният административен съд на България и от компанията Arkad Engineering.  \r\nКонсорциумът DZZD, който завърши на второ място в конкурсаза изграждането на дългия 484 км участък, обжалва решението през юни и се обърнаха към Комисията за защита на конкуренцията (КЗК) с молба за поверяването на проекта на Arkad Engineering. Искът на консорциума, който беше внесен във Върховния административен съд в началото на юли, може да забави изграждането на „Турски поток“ за неопределено време.  \r\nСпоред говорител на ВАС няма конкретен срок, с който съдът да е принуден да се съобразява. Приключван ето делото може да отнеме месеци и дори години. Първото изслушване по делото е насрочено за 24 октомври тази година. Договор между „Булгартрансгаз“ и изпълнителя не може да бъде подписан, докато по делото не е взето решение, не може да се започне и строежът. \r\nГоворител на Arkad Engineering заяви, че от двете опции на конкурса - да се построи газопровода за 1,29 млрд. евро в срок от 250 дни или за 1,10 млрд. евро в срок от 615 дни, „Булгартрансгаз“ е избрал втората.  \r\nКонсорциумът DZZD, част от който са италианската фирма Consorzio Varna 1 и Completions Development Associations, свързвана с руската фирма за производство на тръби TMK, също предложиха да построят газопровода за 1,10 млрд евро в рамките на 615 дни.  \r\nКато се има предвид този срок, и ако можем да разчитаме на бързо решение по съдебното дело, „Турски поток“ ще бъде завършен поне в края 2021 г., две години след построяването на втората нишка на газопровода.  \r\nРуската компания „Газпром“ планира да доставя природен газ през Турция за Югоизточна Европа чрез мрежа от тръбопроводи, преминаващи през България, Сърбия и Унгария. Новият газопровод ще позволи на руския газов гигант да разчита по-малко на Украйна за траспортирането на природен газ в Европа.  \r\nЗабавянето на българския сектор обаче означава, че „Газпром“ ще може да използва „Турски поток“, за да доставя газ само на България, Гърция, Македония и Румъния, използвайки вече съществуващите тръбопроводи. Сърбия, Унгария, Босна и Херцеговина и Хърватия ще останат зависими от газта, доставяна през Украйна. \r\n \r\n Тереза Герова", "date": "2019.07.30", "title": "„Стандарт енд Пуърс“: Съдебен спор може да забави изграждането на българския участък на „Турски поток“ поне до края на 2021 година"}
{"url": "http://www.focus-news.net/news/2019/07/30/2685201/smolyan-silen-dazhd-vali-v-grada-patnite-nastilki-sa-mokri-i-hlazgavi-na-mesta.html", "text": "Силен дъжд вали в Смолян, предаде репортер на  Радио „Фокус“ – Смолян . Пътните настилки са мокри и хлъзгави на места. По част от улиците в града се образуват локви, а по стръмните улици се стичат водни потоци. \r\nДъжд вали и в други части на областта. Заради валежите от изминалото денонощие, преовлажняването на почвите и пресечения релеф на областта е повишена опасността от падащи камъни по пътищата. Водачите на автомобили е препоръчително да шофират с повишено внимание и съобразена скорост. \r\nНели ГЕРГЬОВСКА", "date": "2019.07.30", "title": "Смолян: Силен дъжд вали в града, пътните настилки са мокри и хлъзгави на места"}
{"url": "http://www.focus-news.net/news/2019/07/30/2685200/predsedatelyat-na-parlamenta-tsveta-karayancheva-balgariya-i-kipar-mozhem-da-predlagame-savmesten-turisticheski-produkt-na-treti-strani.html", "text": "България и Кипър можем да предлагаме съвместен туристически продукт на трети страни. Това каза председателят на 44-ото Народно събрание Цвета Караянчева по време на изявление след среща с председателя на Камарата на представителите на Република Кипър Димитрис Силурис, предаде репортер на  Агенция „Фокус“ . „Добре дошли в българския парламент“. С тези думи се обърна към своя гост председателят на парламента Цвета Караянчева. „С председателя Силурис коментирахме добрите политически и парламентарни отношения, които имаме през годините. Благодарих му за това, че Кипър беше една от първите държави, която ратифицира договора за присъдеиняване на България в ЕС. Отбелязваме отличните отношения в областта на образованието и културата, на българската общност, която живее в Кипър и на кипърските студенти, които са в България като един мост между двете страни. За нас са много важни петте споразумения, които България и Кипър са подписали“, посочи Караянчева. Тя изброи, че тези споразумения са в направления като туризъм, земеделие, енергетика и образование. „Говорихме за активно парламентарно сътрудничество и за това, че можем още повече да го задълбочим. Говорихме за това, че парламентаристите от двата парламента са добри професионалисти и членуващи в различни комисии и можем да си бъдем полезни за обмен на различни политики. Не на последно място говорихме за сътрудничеството в областта на културата, образованието и най-вече на туризма“, допълни още председателят на парламента Цвета Караянчева.  \r\nДеница КИТАНОВА", "date": "2019.07.30", "title": "Председателят на парламента Цвета Караянчева: България и Кипър можем да предлагаме съвместен туристически продукт на трети страни"}
{"url": "http://www.focus-news.net/news/2019/07/30/2685202/burgas-obshtinskiyat-savet-prie-reshenie-za-zavishavane-na-abonamentnite-taksi-v-pluven-baseyn-flora.html", "text": "Общинският съвет в Бургас прие по време на редовното си заседание решение за завишаване на абонаментните такси в плувен басейн „Флора“, предаде репортер на  Радио „Фокус“ – Бургас . Промяната е продиктувана от това, че при стойността на поддръжката на обекта има значително завишение, дължащо се на увеличаване на минималната работна заплата и цените на горивата. За възрастни абонаментната такса е променена от 50.00 лв. на 90.00 лв., а за студенти, пенсионери и ученици – от 30.00 лв. на 45.00 лв.  \r\nПромени претърпяха и цените на услуги, касаещи дейността на плувен спортен комплекс „Парк Арена ОЗК“. Те са продиктувани от едногодишната му работа и направения анализ относно търсене на определени услуги от страна на бургаските граждани и бизнеса. Промяна претърпяха цените за туроператори, които предлагат услугата „плуване“, като се наложи отстъпка от 25% от единичната цена за плуване – 7.50 лв. Наемът за външни площи за изложения с рекламна и изложбена цел за събития и дългосрочно ползване за 50 кв. м. е 100 лв/ден. Наемът на външни площи с развлекателна цел за 50 кв. м. е 15 лв./час. Почасовият наем за ползване на пресцентъра ще бъде на стойност 30.00 лв./час. Освен това бе приета и цена на неохраняем нощен паркинг от 18.00 ч. до 08.00 ч. на стойност от 40.00 лв./месец.  \r\nОбщинският съветник Николай Иванов уточни, че местата за платен паркинг ще бъдат само 35 на брой, а останалата част ще бъде свободна, така че според него през целия ден ще има достатъчно сободни места. Според кмета Димитър Николов общината ще следи и приоритизира базата на Парк „Арена ОЗК“ да се отдава на бургаски спортисти. „Когато се говори за приходи и разходи, трябва да се отчитат и реалните нужди на жителите на Бургас“, отбеляза кметът Николов. \r\nМария ПОПЧЕВА", "date": "2019.07.30", "title": "Бургас: Общинският съвет прие решение за завишаване на абонаментните такси в плувен басейн „Флора“"}
{"url": "http://www.focus-news.net/news/2019/07/30/2685203/politika-sarbiya-nato-zachita-pravoto-na-sarbiya-da-sklyuchva-otbranitelni-dogovori.html", "text": "НАТО зачита суверенното право на всички държави, включително Сърбия, да избира своите политически и отбранителни договори, се казва в отговор на Северноатлантическия алианс на въпрос на Радио „Свободна Европа“ за руските дарения на военно оборудване за Сърбия на фона на санкциите на Запада срещу Москва заради присъединяването на Крим, пише белградският ежедневник  „Политика“ . \r\nПо темата за решението на Румъния да блокира превоза на военна техника през нейна територия, Алиансът заяви, че въпросът трябва да бъде отнесен до властите в Букурещ, предава „Танюг“. \r\nВ изявлението НАТО изтъква партньорските отношения, които има с Белград. \r\n„Сърбия беше домакин на най-големите цивилни учения за реагиране на извънредни ситуации, с което помогна на съюзниците от НАТО, но и на самата себе си и на други партньори, да бъде по-добре подготвена за справяне с природни бедствия, както и с наводнения и горски пожари“, посочват от Алианса и подчертават усилията за реформиране на силите за сигурност и институциите на Сърбия. \r\nЩо се касае до другите форми на сътрудничество, НАТО отдава специално значение на обучението на сръбски военнослужещи, което им позволява да участват в международни мироопазващи мисии. \r\n„Инвестирали сме милиони евро, за да помогнем на Сърбия да унищожи повече от 200 тона муниции. Сърбия също работи с НАТО за обучението на иракски военно-медицински персонал, с което допринесе за стабилността в Близкия Изток“, се казва в изявлението. \r\n \r\nПревод и редакция:", "date": "2019.07.30", "title": "„Политика“ (Сърбия): НАТО зачита правото на Сърбия да сключва отбранителни договори"}
{"url": "http://www.focus-news.net/news/2019/07/30/2685204/sofiya-vremenno-dvizhenieto-pri-km-2-na-am-trakiya-v-posoka-burgas-se-osashtestvyava-v-izprevarvashtata-lenta.html", "text": "Временно движението при км 2 на АМ \"Тракия\" в посока Бургас се осъществява в изпреварващата лента поради аварирал ТИР, съобщиха от  Агенция „Пътна инфраструктура“ . Трафикът се регулира от \"Пътна полиция\". \r\nШофьорите е необходимо да се движат със съобразена скорост и повишено внимание. \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.07.30", "title": "София: Временно движението при км 2 на АМ \"Тракия\" в посока Бургас се осъществява в изпреварващата лента"}
{"url": "http://www.focus-news.net/news/2019/07/30/2685205/dimitris-siluris-trudovata-zaetost-na-balgarite-v-kipar-e-nay-malkata-otplata-koyato-mozhem-da-dadem-na-balgariya-za-napravenoto-za-nas-v-minaloto.html", "text": "Трудовата заетост на българите в Кипър е най-малката отплата, която бихме могли да дадем на България за направеното за нас в миналото. Това каза председателят на Камарата на представителите на Република Кипър Димитрис Силурис в изявление след среща с председателя на 44-ото Народно събрание Цвета Караянчева, предаде репортер на  Агенция „Фокус“ . „Благодаря, г-жо председател, за вашата покана и за плодотворния разговор, който имахме“, каза Силурис на Цвета Караянчева.  Всичко това, което описахте почива на трайните, традиционни и отлични отношения между Кипър и България. Имаме дълг да ги реализираме на практика, да ги приложим в полза на нашите народи. Ние изпитваме благодарност към България и по-специално за времето след турското нашествие, турската инвазия, когато България даде работа и хляб на хиляди кипърски граждани, изгубили къщите си от турско нашествие. Това, което Кипър днес като трудова заетост на български граждани е най-малката отплата, която бихме могли да дадем на България за това, което е направила за нас в миналото“, допълни още Силурис.  \r\nДеница КИТАНОВА", "date": "2019.07.30", "title": "Димитрис Силурис: Трудовата заетост на българите в Кипър е най-малката отплата, която можем да дадем на България за направеното за нас в миналото"}
{"url": "http://www.focus-news.net/news/2019/07/30/2685208/shumen-riosv-sanktsionira-s-10-000-lv-zavoda-za-plochki-v-novi-pazar.html", "text": "Наказателно постановление за имуществена санкция от 10 000 лева наложиха експертите от Регионална инспекция по околната среда и водите (РИОСВ) - Шумен на дружество за производство на керамични изделия „Дюра тайлс“ ООД в град Нови пазар. Това съобщиха от  РИОСВ - Шумен . Санкцията се налага на основание Закона за опазване на околната среда. \r\nПри извършената проверка е констатирано, че предприятието е нарушило 2 от условията в комплексното разрешително за дейността му, което е издадено от директора на Изпълнителна агенция по околна среда (ИАОС). Установено е, че по два вида отпадъци са образувани и съхранявани в количества, които превишават нормите, определени с условията на комплексното разрешително.", "date": "2019.07.30", "title": "Шумен: РИОСВ санкционира с 10 000 лв. завода за плочки в Нови пазар"}
{"url": "http://www.focus-news.net/news/2019/07/30/2685207/tass-lavrov-pregovarya-v-tayland-s-turskiya-vanshen-ministar.html", "text": "Министърът на външните работи на Руската Федерация Сергей Лавров води преговори с турския си колега Мевлют Чавушоглу в Тайланд, свързани с \"двустранните отношения, регионалните и други въпроси\", предава информационна агенция  ТАСС .   \r\nПреди началото на преговорите турският министър стисна ръце с Лавров и го поздрави на руски. Чавушоглу заяви пред репортери, че темата на разговорите ще бъдат \"двустранните отношения, регионалните и други въпроси\". \r\nРуският министър е в Тайланд на двудневно посещение, насрочено за 30-31 юли. По-рано той проведе разговор с министъра на външните работи на Тайланд Дон Прамутвинай. Във втория ден от посещението си Лавров ще вземе участие в съвещанието между министрите на Русия и Асоциацията на страните от Югоизточна Азия.", "date": "2019.07.30", "title": "ТАСС: Лавров преговаря в Тайланд с турския външен министър"}
{"url": "http://www.focus-news.net/news/2019/07/30/2685206/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "НАТО зачита суверенното право на всички държави, включително Сърбия, да избира своите политически и отбранителни договори, се казва в отговор на Северноатлантическия алианс на въпрос на Радио „Свободна Европа“ за руските дарения на военно оборудване за Сърбия на фона на санкциите на Запада срещу Москва заради присъединяването на Крим, пише белградският ежедневник  „Политика“ . \r\nПо темата за решението на Румъния да блокира превоза на военна техника през нейна територия, Алиансът заяви, че въпросът трябва да бъде отнесен до властите в Букурещ, предава „Танюг“. \r\nВ изявлението НАТО изтъква партньорските отношения, които има с Белград. \r\n„Сърбия беше домакин на най-големите цивилни учения за реагиране на извънредни ситуации, с което помогна на съюзниците от НАТО, но и на самата себе си и на други партньори, да бъде по-добре подготвена за справяне с природни бедствия, както и с наводнения и горски пожари“, посочват от Алианса и подчертават усилията за реформиране на силите за сигурност и институциите на Сърбия. \r\nЩо се касае до другите форми на сътрудничество, НАТО отдава специално значение на обучението на сръбски военнослужещи, което им позволява да участват в международни мироопазващи мисии. \r\n„Инвестирали сме милиони евро, за да помогнем на Сърбия да унищожи повече от 200 тона муниции. Сърбия също работи с НАТО за обучението на иракски военно-медицински персонал, с което допринесе за стабилността в Близкия Изток“, се казва в изявлението. \r\n*** \r\n  Както и миналата година, официална Подгорица ще има свой представител този август на отбелязването на операция „Буря“ в Книн. Потвърждението дойде от Министерството на външните работи в отговор на депутата от Демократичния фронт Йован Вучурович, пише белградският ежедневник  „Вечерне новости“ . \r\n„В съответствие с обичайната дипломатическа практика, особено между съюзници в НАТО, дипломатите от посолството ще присъстват на събитието тази година“, заявиха от външното ведомство в Подгорица. \r\nМиналата година на мероприятията по случай годишнината от операция „Буря“ в хърватската Сръбска Крайна присъства военното аташе на Черна гора полковник Иван Машулович, което предизвика възмущението на сръбските партии, институциите и организациите на ветераните. \r\n„Присъствието на мероприятия за честване на етническите прочиствания и усташките престъпления „Буря“, „Светкавица“,  „Медачки джеп“ и други е унизително за Черна гора. Там пее Томпсън и подобни, прославяйки идеологията от Втората световна война, която уби милион сърби, цигани и евреи. Прославят се онези, които убиваха нашихора от никшичко-савничката група и сплитската „Лори“ по най-чудовищен начин“, заяви Вучурович. \r\nПрофесор Радан Николич, президент на Асоциацията на черногорските ветерани от войната от 1990 г., не крие негодуванието си. \r\n„Прославят се усташките претъпления срещу воините от ЮНА (Югославска народна армия) и над сърбите в Република Сръбска Крайна. Непростимо е хърватия, като такава, да влезе в ЕС и западните демокрации да нямат нищо против прославянето на усташката идеология, зад което седи държавното ръководство на Хърватия, като това вече е видимо и неприкрито“. \r\n \r\n Агенция „Фокус“ припомня: \r\n \r\n Операция „Буря“ е мащабна военна операция, извършена през лятото на 1995 г. от Хърватия. Целта на операцията е завземане на териториите на Централна Хърватия, които са били под контрола на сръбските сили. Официално операцията продължава 4 дни и завършва с унищожаването на Република Сръбска Крайна. \r\nПрез януари 1992 г. се подписва споразумение между президента на Хърватия Франьо Туджман и президента на Сърбия Слободан Милошевич. Споразумението е за примирие между хърватската армия и сърбите в Хърватия, които получават поддръжка от Югославската народна армия (ЮНА). Конфликтът се развива в Крайна в Източна Хърватия, където мнозинство са сърбите. Прекратяването на огъня дава време на хърватската войска да се подготви по-добре за следващата битка. \r\nПрез следвщите 3 години хърватската войска провежда само малки неуспешни операции. Изключение е операция „Медачки джеп“ през септември 1993 г., когато хърватските сили опустошават малка област в планините на Лика, което предизвиква международен инцидент. \r\nХърватия играе важна роля в Западна Босна и Херцеговина, където заедно с босненските хървати се бори против босненските сърби. \r\nПрез лятото на 1995 г. хърватските и босненските сили се обединяват и заемат стратегически важните босненски градове Гламоч, Босанско Грахово и Дървар. Това пресича канала за снабдяване на хърватските сърби. Започва обсада на град Книн от 3 страни. Голяма част от населението от тези райони е трябвало да напусне своите къщи и да замине за Република Сръбска в Босна или за СР Югославия. \r\nНа 4 август американските въздушни сили бомбардират 2 радара на хърватските сърби няколко часа преди започването на операция „Олуя“. Това действие още повече деморализира сърбите. На 5 август хърватските 4-та и 7-ма дивизия пробиват сръбския фронт и съвсем скоро заемат Книн и по-голямата част от Далмация. До 6 август 1-ва хърватска дивизия достига границата с Босна и Херцеговина, където се среща с босненските сили от Западна Босна. Сърбите оказват съпротива единствено около град Глин (южно от Сисак). \r\nВечерта на 7 август операцията официално приключва, защото по-голяма част от границата с Босна е под контрола на Хърватия. Останалите сръбски дивизии се предават през следващите няколко дни. На 11 август хърватското Министерство на здравеопазването обявява официални данни за жертвите, дадени от хърватска страна: 174 убити и 1430 ранени. 560 войника загиват от сръбска страна.  \r\n*** \r\n От началото на август ще започне практическото прилагане на споразумението за съвместен митнически контрол между Македония и Сърбия, пише вестник  „Нова Македония“ . \r\nСпоред компетентните органи подписаното между двете страни споразумение ще улесни преминаването на пътниците, както и на превозвачите. \r\nВ информацията се пояснява, че концепцията за съвместен граничен контрол и граничен контрол с една спирка означава опростени процедури, които се извършват на един граничен преход, с минимален брой спирки, евентуално на една спирка, чрез контрол на пътниците, стоките и техните транспортни средства, който се извършва само на едно място. \r\nСпоред компетентните органи, от изключително значение в тази концепция е използването на един общ обект при преминаването на границата, където да се извършват формалностите. \r\n„Въз основа на съществуващия опит, който се прилага в целия свят, както и практиките, които съществуват, този вид контрол, освен че ускорява и улеснява потока от хора и стоки, оказва положително влияние върху намаляването на разходите за преминаване през държавната граница“, смятат от Митническата администрация на Република Македония. \r\nСъвместния митнически контрол е и едно от исканията на превозвачите, които смятат, че с това ще се улесни процеса на превоз на стоки. \r\n„За превозвачът това означава и ускоряване на движението на превозните средства, което влияе директно и на всички правни субекти, които търгуват със стоки както при вноса, така и при износа. Това се отразява и на ефективността и тяхната работа в страната. С една дума, това ще има положителен ефект върху цялото стопанство“ на Македония, подчертават превозвачите. \r\n*** \r\n  Повече от 2000 искове щети са подадени в гръцките застрахователни компании след земетресението с магнитуд 5,1, което разтърси столицата на 19 юни, предава електронното издание на атинския вестник  Kathimerini , позовавайки се на данни от Съюза на гръцките застрахователи.  \r\nОколо 1700 от въпросните искове са свързани с щети по домовете, останалите засягат бизнес сгради, става ясно от разпространената информация.  \r\nТова е най-силното земетресение, регистрирано в Атина от 20 г.  насам. Последният подобен трус удари столицата с магнитуд 5,9 през 1999 г. и взе 143 жертви. Въпреки това материалните щети тогава бяха малко.  \r\nЗеметресението от неделя с магнитуд от 4,2 по скалата на Рихтер, чийто епицентър също беше близо до Атина, е от вторичните трусове, уверяват сеизмолозите. \r\n**** \r\n  В първото си задгранично посещение гръцкият премиер Кириакос Мицотакис пристигна на двудневна визита в Република Кипър, където в хода на преговорите с президента Никос Анастасиадис двамата лидери се съгласиха, че ще се стремят към преговори за разрешаване на кипърския въпрос, но при условие, че Анкара спре „незаконните сондажи“ в изключителната икономическа зона (ИИЗ) на острова, пише гръцкият консервативен ежедневник  „То Вима“ . \r\nАнастасиадис подчерта, че това изисква активната подкрепа на Турция, за да гарантира правата както на кипърските гърци, така и на кипърските турци. \r\nРазговорите дойдоха на фона на засиленото напрежение между Република Кипър и Турция, която провежда сондажи за въглеводороди в ИИЗ на Кипър, отбелязва изданието, като припомня, че Европейският съюз наложи санкции на Анкара заради „нарушенията на суверенитета на страната-членка Кипър, а САЩ на няколко пъти отправиха строги предупреждения, които бяха пренебрегнати от Турция“. \r\nАнастасиадис благодари на Мицотакис за твърдата подкрепа на Гърция за Република Кипър в международен план и подчерта, че и двете страни са твърди в подкрепата си за прилагането на международното прави и за правата на страната-членка на ЕС. Държавният глава заяви, че „с особено удовлетворение приветстваме ясно изразената солидарност на Съюза“. \r\nнастасиадес също подчерта същественото значение на съществуващите тристранни сътрудничества в Източното Средиземноморие, най-важната от които е оста Кипър-Гърция-Израел, като отбелязва, че тяхната цел е „пълната експлоатация на бъдещите перспективи, особено в енергийния сектор“ и те не са насочени срещу Турция. \r\nКипърският президент подчерта, че в разрешаването на кипърския въпрос не трябва да има победители, или победени и че то трябва да обезпечи функционалността и жизнеността на държавата, както и човешките права на всички граждани на Кипър, без прекомерни привилегии на едната страна за сметка на другата. \r\n \r\n „Турските провокации“ \r\n \r\nАнастасиадис разкри, че с Мицотакис са обсъдили начините за противопоставяне на „турските провокации“ в ИИЗ на острова. \r\n„Ние, с министър-председателя, споделяме общото убеждение, че възобновяването на преговорите за разрешаване на кипърския въпрос изисква активен принос от Турция за създаването на подходящ климат чрез спирането на незаконните дейности в ИИЗ на Кипър, но и по отношение на плановете за отцепения град Фамагуста“, заяви държавният глава. \r\n \r\n Мицотакис призовава за прекратяване на турската окупация \r\n \r\nОт своя страна Мицотакис заяви, че основната загриженост е да се прекрати „турската окупация“ на Кипър. Той изрази задоволството си от предстоящата среща на Анастасиадис с лидера на кипърските турци Мутстафа Акънджи. \r\n„Разрешаването (на кипърския въпрос) е немислимо без изтеглянето на турските окупационни сили от острова“, заяви Мицотакис. „Кипър ще има подкрепата на Гърция и ЕС при всяка ескалация на енергийните провокации“. \r\nТой също така подчерта значението на съществуващите тристранни регионални сътрудничества. \r\n*** \r\n  Бившият косовски премиер Рамуш Харадинай посети град Печ в понеделник, където се срещна с членове на неговата партия – „Алиансът за бъдещето на Косово“ (ААК), пише електронното издание на прищинския ежедневник  Gazeta Express . \r\nХарадинай, който подаде оставка от поста министър-председател преди две седмици, заяви, че неговата фракция е готова за предсрочни избори в страната. \r\n„Сега сме по-силни от всякога, ААК е готов за парламентарни избори и има най-доброто предложение за заздравяване на връзката между гражданите и държавата, икономическа стабилност и твърда евроатлантическа визия“, написа лидерът на партията във „Фейсбук“. \r\n***", "date": "2019.07.30", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/07/30/2685209/dobrich-aktualiziran-e-byudzhetat-na-obshtinata-za-2019-godina.html", "text": "Актуализиран е бюджетът на общината за 2019 година, предаде кореспондентът на  Радио „Фокус” – Варна . Увеличена е приходната и разходната част на бюджетите на общинските училища и детски градини с 51 168 лв. Това е след постъпили докладни записки от директорите на училищата и детските градини за актуализиране предвид очакваното преизпълнение на плана на собствените им приходи. Увеличена е също приходната и разходната част на бюджета на Регионалния исторически музей 36 332 лв. Това е във връзка със сключени договори - единия с Областна администрация - Добрич за организиране на литературен празник и издаване на сборник с произведения, на стойност 2 500 лв., а другия е с „Дълбока“ ООД за изпълнение на археологически проучвания и съпътстваща консервация на археологически обект „Скален скит“ на стойност 33 832 лв. Увеличена е приходната и разходната част на бюджета на общината в дейност „Спортни бази за спорт за всички“ с 55 000 лв. Това са приходи от постъпили наеми при отдаване под наем на части от имот публична общинска собственост за поставяне на рекламно-информационни елементи. В процеса на изпълнение на бюджета за годината е установена необходимост от актуализация на бюджетите на две общински предприятия. Актуализирана е разходната част на бюджета на Общинското предприятие „Център за защита на природата и животните“ с 5 500 лв. и на Общинското предприятие „Паркинги и пазари“ - с 24 770 лв. Необходимите средства ще бъдат осигурени от очакваното преизпълнение на плана на собствените приходи и компенсирани промени на разходни параграфи в дейностите. Във връзка с наложена финансова корекция по проект за реконструкция на булевард „25 септември“ - пешеходна зона“ са възстановени дължими на Управляващия орган на Оперативна програма „Регионално развитие“ лихви върху главницата в размер на 7 856 лв. Плащането на главницата е предвидено в приетия за тази година бюджет. Гласувано е и увеличение на средствата за ремонт на уличната мрежа в размер на 1 057 660 лв. \r\n \r\nЖулиета НИКОЛОВА", "date": "2019.07.30", "title": "Добрич: Актуализиран е бюджетът на общината за 2019 година"}
{"url": "http://www.focus-news.net/news/2019/07/30/2685211/noi-izplashta-obezshteteniyata-na-maykite-na-1-avgust.html", "text": "Националният осигурителен институт (НОИ) ще изплати дължимите обезщетения за бременност и раждане и отглеждане на малко дете за месец юли 2019 г. на 1 август тази година. Това съобщиха от пресцентъра на  НОИ . Извършва се нужната техническа обработка, за да може сумите да бъдат по сметките на правоимащите лица още на тази дата. \r\nПълната информация за всички осигурителни плащания на НОИ се публикува всеки месец в специален календар за изплащане на пенсии и обезщетения от Държавното обществено осигуряване -  .", "date": "2019.07.30", "title": "НОИ изплаща обезщетенията на майките на 1 август"}
{"url": "http://www.focus-news.net/news/2019/07/30/2685213/kyustendil-40-godishna-zhena-e-zadarzhana-sled-strelba-s-gazov-pistolet-i-shofirane-v-netrezvo-sastoyanie.html", "text": "40-годишна жена е задържана след стрелба с газов пистолет и шофиране в нетрезво състояние, съобщиха от пресцентъра на  Областна дирекция на МВР – Кюстендил . Жената е задържана тази нощ от служители на Районно управление на МВР – Кюстендил. В нетрезво състояние тя е възпроизвела изстрели с газов пистолет пред заведение в града, после си тръгнала с лек автомобил. Управлявала е с 1.38 промила алкохол в издишания въздух. За управлението на моторно превозно средство след употреба на алкохол е започнато бързо полицейско производство, за другото деяние – възпроизведените изстрели, е образувано досъдебно производство. За случая е уведомен дежурен прокурор.", "date": "2019.07.30", "title": "Кюстендил: 40-годишна жена е задържана след стрелба с газов пистолет и шофиране в нетрезво състояние"}
{"url": "http://www.focus-news.net/news/2019/07/30/2685215/sport-roberto-donadoni-poe-kitayski-otbor.html", "text": "Бившият селекционер на италианския национален отбор Роберто Донадони беше назначен за старши треньор на китайския Шънчжън, съобщиха от клуба.55-годишният Донадони заменя на поста Хуан Рамон Лопес Каро, който изведе тима до промоция в елита. Шънчжън обаче остана в зоната на изпадащите дълго време след началото на местното първенство и поради тази причина ръководството на тима реши да освободи испанеца. Шънчжън е на предпоследното място в китайското първенство и няма победа в 12 поредни мача.", "date": "2019.07.30", "title": "Спорт: Роберто Донадони пое китайски отбор"}
{"url": "http://www.focus-news.net/news/2019/07/30/2685214/stanislava-stoyanova-gerb-vsichkite-500-000-leva-koito-ministerski-savet-otpusna-na-obshtina-svishtov-prez-minalata-godina-sa-usvoeni-po-napravlenie.html", "text": "Всичките 500 000 лева, които Министерски съвет отпусна на Община Свищов през миналата година, са усвоени по направление. Средствата са вложени в подобряване на инфраструктурата в петнадесетте села от региона, каза в предаването  „Добре дошли в Свищов“  на  Радио „Фокус“ – Велико Търново  народният представител от ПП ГЕРБ за Великотърновска област Станислава Стоянова. Тя определи сътрудничеството си с местната власт като изключително успешно и подчерта, че резултатите от него са видими за всички.  \r\n„Наша практика, заедно с местната власт в лицето на кмета Генчо Генчев, председателя на Общинския съвет – д-р Кристиян Кирилов , а и останалите служители, е да комуникираме с всички 15 населени места от Свищовска община. Правят се регулярни срещи, на които се обсъжда от какво имат нужда, проблемите и идеите, които искат да реализират“, коментира още Станислава Стоянова и допълни, че следващите организирани приемни  вероятно ще са през септември. \r\nЛуиза ТРАНЧЕВА", "date": "2019.07.30", "title": "Станислава Стоянова, ГЕРБ: Всичките 500 000 лева, които Министерски съвет отпусна на Община Свищов през миналата година, са усвоени по направление"}
{"url": "http://www.focus-news.net/news/2019/07/30/2685210/targovishte-dvama-dushi-sa-nanesli-poboy-nad-28-godishen-mazh-v-doma-mu-v-grada.html", "text": "На 29 юли 2019 г. в Районно управление на МВР-Търговище е получен сигнал, че около 12.30 часа на същия ден в дома на 28-годишен мъж в град Търговище са проникнали двама непознати, използвайки сила, и са нанесли побой на собственика. Това съобщиха от  ОДМВР-Търговище . След проведени незабавни оперативно-издирвателни действия са установени извършителите на деянието – двама мъже от града, на 29 и на 31 години, известни на полицията. Те са задържани. По случая е образувано  бързо полицейско производство.", "date": "2019.07.30", "title": "Търговище: Двама души са нанесли побой над 28-годишен мъж в дома му в града"}
{"url": "http://www.focus-news.net/news/2019/07/30/2685212/die-welt-v-germaniya-obsazhdat-politicheskite-posleditsi-sled-atakata-sreshtu-osemgodishno-momche-vav-frankfurt-na-mayn.html", "text": "Правоохранителните органи и политиците в Германия обсъждат последиците от смъртоносната атака срещу осемгодишно момче на Централната железопътна гара във Франкфурт на Майн, отбелязва националният ежедневник  Die Welt . \r\nФедералният министър на вътрешните работи Хорст Зеехофер (ХСС) поиска консултации с директорите на агенциите за сигурност. Той ще представи резултатите от срещата на пресконференция насрочена за 15:00 часа местно време (16:00 часа българско време).  \r\nАтаката в Централна гара във Франкфурт също предизвика дебат за сигурността по железопътните гари. Политикът от ХДС, Филип Амтор, заяви: „След това ужасно престъпление се нуждаем от бързи и осезаеми последствия за извършителя. В допълнение към наказателното производство трябва да се обсъждат и мерки за предотвратяване на подобни инциденти. Отворен съм и за обсъждане на по-добра сигурност в нашите гари“. \r\nЕкспертът по трафик на ГСДП Мартин Буркерт критикува недостатъчния надзор над платформите по гарите, където според него трябва да има полицейски служители. От гледна точка на председателя на Конференцията на министрите на транспорта Анке Релингер (ГСДП), обаче, действия като тези във Франкфурт на Майн не може да бъдат предотвратени чрез мерки за сигурност. Министърът на транспорта в Саар заяви пред редакционната мрежа в Германия: „Такъв акт не разкрива пропаст в сигурността, а пропаст в човечеството“. \r\nМъж от Еритрея бутна осемгодишно момче пред пристигащия влак на гарата във Франкфурт на Майн. В резултат детето загина. Минувачи заловиха извършителя и го предадоха на полицията. Това е вторият по рода си смъртоносен акт на железопътна линия само за десет дни. Органите за сигурност и политиците вече обсъждат последиците. \r\nПродължава разследването на мотивите за деянието. 40-годишният заподозрян ще бъде изправен пред съда във Франкфурт на Майн в рамките на деня. Засега той не е коментирал случая, поясни говорител на разследващите органи. \r\n \r\n Тереза Герова", "date": "2019.07.30", "title": "Die Welt: В Германия обсъждат политическите последици след атаката срещу осемгодишно момче във Франкфурт на Майн"}
{"url": "http://www.focus-news.net/news/2019/07/30/2685217/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Разследването на убийството на дете на централната железопътна гара във Франкфурт на Майн, военната мисия в Ормузкия проток и новият завод на концерна „Фолксваген“ в държава от Югоизточна Европа са част от основните теми, върху които акцентират водещите германски печатни издания . \r\n \r\n \r\n*** \r\n  Германският автомобилен концерн „Фолксваген“ все още търси най-доброто място за новия си завод в Югоизточна Европа, съобщава националният ежедневник  Die Frankfurter Allgemeine Zeitung . \r\n„Няма окончателно решение на Надзорния съвет\", заяви премиерът на Долна Саксония Щефан Вайл (ГСДП), който е част от ръководния орган на „Фолксваген“.  \r\nНаскоро бе съобщено, че Турция вече е избрана за изграждането на завода на стойност милиарди. От компанията опровергаха информацията.България също участва в надпреварата. \r\n„Разбира се, независимо как се вземе това решение, то ще бъде икономическо, а не политическо изявление\", увери Вайл, като допълни, че се очаква такова да има „може би на следващото или на по-следващото заседание на Надзорния съвет“. Съответно процесът вероятно ще се продължи през есента. \r\nКритиците твърдят, че избирането Турция не е съвместимо със ситуацията с правата на човека в страната.  \r\nВпечатлението, че компанията отслабва дейностите си в Германия, като пренасочва все по-голяма част от работата си в страни с по-ниски разходи за персонал, противоречи на политиката на ГСПД. „Принципно ситуацията е по-сложна… Компанията трябва да отваря нови пазари за продажби, също чрез пазарно ориентирано производство\", подчерта Вайл. \r\nСъгласно думите му, „Фолксваген“ трябва да има право да присъства в много страни. „Ето защо се справя толкова добре, защото не само гледа на нещата с национални очила, а се утвърждава в международен план от десетилетия\", обясни Вайл.  \r\nНаскоро „Фолксваген“  представи добри резултати за работата си, въпреки дизеловата афера и проблемната автомобилна индустрия. От април до юни продажбите са се увеличава с близо седем процента спрямо предходната година, въпреки че са доставени по-малко автомобили. Също така печалбата на компанията се е увеличила значително през този период с почти една четвърт. \r\n \r\n*** \r\n  Правоохранителните органи и политиците в Германия обсъждат последиците от смъртоносната атака срещу осемгодишно момче на Централната железопътна гара във Франкфурт на Майн, отбелязва националният ежедневник  Die Welt . \r\nФедералният министър на вътрешните работи Хорст Зеехофер (ХСС) поиска консултации с директорите на агенциите за сигурност. Той ще представи резултатите от срещата на пресконференция насрочена за 15:00 часа местно време (16:00 часа българско време).  \r\nАтаката в Централна гара във Франкфурт също предизвика дебат за сигурността по железопътните гари. Политикът от ХДС, Филип Амтор, заяви: „След това ужасно престъпление се нуждаем от бързи и осезаеми последствия за извършителя. В допълнение към наказателното производство трябва да се обсъждат и мерки за предотвратяване на подобни инциденти. Отворен съм и за обсъждане на по-добра сигурност в нашите гари“. \r\nЕкспертът по трафик на ГСДП Мартин Буркерт критикува недостатъчния надзор над платформите по гарите, където според него трябва да има полицейски служители. От гледна точка на председателя на Конференцията на министрите на транспорта Анке Релингер (ГСДП), обаче, действия като тези във Франкфурт на Майн не може да бъдат предотвратени чрез мерки за сигурност. Министърът на транспорта в Саар заяви пред редакционната мрежа в Германия: „Такъв акт не разкрива пропаст в сигурността, а пропаст в човечеството“. \r\nМъж от Еритрея бутна осемгодишно момче пред пристигащия влак на гарата във Франкфурт на Майн. В резултат детето загина. Минувачи заловиха извършителя и го предадоха на полицията. Това е вторият по рода си смъртоносен акт на железопътна линия само за десет дни. Органите за сигурност и политиците вече обсъждат последиците. \r\nПродължава разследването на мотивите за деянието. 40-годишният заподозрян ще бъде изправен пред съда във Франкфурт на Майн в рамките на деня. Засега той не е коментирал случая, поясни говорител на разследващите органи. \r\n \r\n*** \r\n  Преди малко повече от седмица Великобритания предложи чисто европейска военна мисия в Омрузкия проток. Сега страната има нов премиер, нов външен министър - и нов курс, коментират в редакцията на авторитетното германско издание  Der Spiegel . \r\nНовосформираното правителство на министър-председателя Борис Джонсън вече не разчита на чисто европейска военна мисия за защита на търговските кораби в Омрузкия протол. „Поддържан от Европа подход, подкрепен от САЩ“  е най-добрият начин за разрешаване на кризата, се казва в изявление на Министерството на външните работи в Лондон. За европейските партньори Франция и Германия смяната на курса на британците е проблематична, тъй като те искат да се разграничат от политиката на президента на САЩ Доналд Тръмп за „максимален натиск\" срещу Иран. \r\nПреди малко повече от седмица тогавашният британски външен министър Джеръми Хънт предложи европейска военна мисия в региона, след като иранските власти задържаха британски танкер в пролива. Само три дни по-късно Джонсън бе избран от консерваторите за нов лидер на партията, а след това – и за министър-председател. Хънт бе заменен на поста от бившия министър за Брекзит Доминик Рааб. \r\nВ едно от първите си интервюта той подчерта, че няма да приемственост с предшественика му по всички въпроси. „Мисля, че искаме подход, ръководен от Европа, но това не ми се струва осъществимо без подкрепа от САЩ\", подчерта Рааб, коментирайки спора в Персийския залив. \r\nВ края на миналата седмица, според информация на Süddeutsche Zeitung и информационната агенция DPA, британците ясно заявиха на пресконференция в Тампа, Флорида, че биха искали да се ангажират с американците в Ормузкия проток. \r\nТози курс може да застраши съюза на европейците по иранския въпрос. Германия, Франция и Великобритания се опитват заедно да спасят ядрената сделка с Техеран, въпреки излизането на САЩ от договора. На предложението на Хънт за европейска военна мисия, федералното правителство в Берлин не даде веднага отговор. На всяко искане трябва да се отговори „от много специфичната ситуация и да се претеглят всички рискове“, подчерта новият министър на отбраната Анегрет Крамп-Каренбауер (ХДС). „Първо можем да поговорим за това и да решим дали знаем какво точно е планирано“. \r\nКаква точно ще бъде тази военна мисия, все още не е ясно. Опциите варират от мониторинг до екскортиране на търговски плавателни съдове от военни кораби. \r\nДействащият председател на парламентарната група на ГСПД Ролф Мюценх предупреждава за рисковете от съвместна военна мисия със САЩ. Това предполага, че „Великобритания отново клони към военна мисия под шапката на САЩ\". Таква обаче би създала „огромен риск от ескалация\". Германия също трябва „с оглед настоящото членство в Съвета за сигурност на ООН да направи всичко за дипломатическо решение“ на проблема. \r\nНа 4 юли Обединеното кралство задържа танкер с мотива, че транспортира ирански петрол за Сирия и по този начин нарушава санкциите на ЕС. Иран отрече обвиненията. На 19 юли властите на близкоизточната страна задържаха британски петролен танкер в Ормузкия проток. Причината бе, че корабът не е спазил международните морски правила, изключил е GPS системата си и е превозвал вредни за околната среда материали на борда. И двете страни говорят за „пиратство\". \r\nГерманската индустрия се застъпи за разполагане на въоръжени сили в Персийския залив под чадъра на европейска мисия. Президентът на Федерацията на германските индустрии, Дитер Кемпф, заяви: „Функциониращото търговско корабоплаване е от изключително значение за Германия“. \r\n***", "date": "2019.07.30", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/07/30/2685216/kyustendil-obshtinata-sadeystva-za-spasyavaneto-na-shtarkel-v-bezpomoshtno-sastoyanie.html", "text": "Община Кюстендил съдейства за спасяването на щъркел в безпомощно състояние. Това съобщи за  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му жител на село Слокощица се е обадил на телефона на Общината и е съобщил, че в близост до населеното място е намерил млад щъркел, който не може да излети. Мъжът е заявил, че е търсил съдействие от други институции, но те са отказали да се намесят по случая. Птицата е прибрана от полето в дома на мъжа, а служители на „Общинска охрана” са занесли храна за щъркела. В същото време е направена връзка със спасителен център в София и днес с общинска кола птицата се транспортира до там.  \r\nТова е поредният случай при който Община Кюстендил осигурява всичко необходимо за спасяване на щъркел в безпомощно състояние. \r\nВенцеслав ИЛЧЕВ", "date": "2019.07.30", "title": "Кюстендил: Общината съдейства за спасяването на щъркел в безпомощно състояние"}
{"url": "http://www.focus-news.net/news/2019/07/30/2685220/burgas-obshtinskiyat-savet-odobri-predlozhenie-za-izgrazhdane-na-parking-v-zh-k-zornitsa.html", "text": "Общинският съвет в Бургас одобри по време на редовното си заседание предложение за изграждане на крайуличен паркинг с успоредно паркиране в ж. к. „Зорница“, предаде репортер на  Радио „Фокус“ – Бургас . Изградените паркоместа за успоредно паркиране ще бъдат в непосредствена близост до ОУ „Георги Бенковски“ и ОДЗ 2 „Звездица Зорница“. В паркинга следва да се осигурят и места за МПС на хора с увреждания. Ще бъде запазена съществуващата едроразмерна растителност като крайулично озеленяване. Кметът на Бургас Димитър Николов отбеляза, че причина за изграждането на паркинг е, че училищното ръководство на ОУ „Георги Бенковски“ и родителите на учениците са поискали спешно да бъдат направени промени в тази зона. \r\nМария ПОПЧЕВА", "date": "2019.07.30", "title": "Бургас: Общинският съвет одобри предложение за изграждане на паркинг в ж. к. „Зорница“"}
{"url": "http://www.focus-news.net/news/2019/07/30/2685221/tass-prez-yuli-izrael-e-nanesal-udari-po-dva-lagera-na-proiranski-sili-v-irak.html", "text": "Израел разширява географията на ударите на своите военновъздушни сили (ВВС) по бази на проирански сили не само в Сирия, но и в Ирак. Това съобщава във вторник общоарабският вестник Ashraq Al-Awsat, позовавайки се на западни дипломатически източници. Според неговата информация, през юли израелските самолети на два пъти са атакували лагери на иракски шиитски формирования, където са разположени складове с ирански ракети и въоръжение, предава  ТАСС . \r\nКонкретно, на 28 юли е бил извършен налет на базата „Ашраф“, разположена на 40 км североизточно от Багдад. Според сведенията на изданието, в хода на атаките са унищожени доставените там ирански балистични ракети и дронове. \r\nНа 19 юли ВВС на Израел са нанесли удар по лагер на шиитските формирования „Хашд аш Шааби“ в провинция Салах-ед-Дин в момент, когато там са се намирали бойци от „Хизбулла“ и ирански военни съветници от Корпуса на стражите на ислямската революция. Според данните на Ashraq Al-Awsat, този обект е атакуван от израелски изтребители F-35. \r\nТелевизионният канал Al Hadath, позовавайки се на източник от командването на Въоръжените сили на Ирак, също съобщава за този налет. Според неговата информация, в резултат от удара по лагера „Аш-Шухада“ в района на Амирли край град Туз Хурмату, е имало загинали сред шиитските опълченци и иранските съветници. Техният брой не се посочва. \r\nНа 24 юли израелските ВВС са нанесли удари по възвишенията Тел-ел-Хара в южната сирийска провинция Дераа. В този район са разположени позиции на шиитски бойци от поддържаните от Иран въоръжени формирования, воюващи на страната на сирийската армия. \r\nНито един официален източник в Израел не направи коментари за последните операции на военновъздушните сили в Ирак и сирийското въздушно пространство. \r\n \r\nПревод и редакция:", "date": "2019.07.30", "title": "ТАСС: През юли Израел е нанесъл удари по два лагера на проирански сили в Ирак"}
{"url": "http://www.focus-news.net/news/2019/07/30/2685222/api-vremenno-dvizhenieto-po-pat-ii-82-sofiya-samokov-v-rayona-na-kompleks-zlatna-ribka-se-osashtestvyava-v-edna-lenta-poradi-patno-transportno-proizshestvie.html", "text": "Временно движението по път II-82 София -Самоков в района на комплекс \"Златна рибка\" се осъществява в една лента поради пътно-транспортно произшествие. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\". Необходимо е шофьорите да карат с повишено внимание и съобразена скорост.", "date": "2019.07.30", "title": "АПИ: Временно движението по път II-82 София -Самоков в района на комплекс \"Златна рибка\" се осъществява в една лента поради пътно-транспортно произшествие"}
{"url": "http://www.focus-news.net/news/2019/07/30/2685224/dobrich-obshtinskiyat-savet-glasuva-dopalnitelni-sredstva-za-remont-na-ulichnata-mrezha-v-grada.html", "text": "Общинският съвет гласува допълнителни средства за ремонт на уличната мрежа в града. Това се случи след като вчера бе проведено публично обсъждане на актуализацията на бюджета на Общината за тази година в Голямата заседателна зала, предаде кореспондентът на  Радио „Фокус” – Варна . На вчерашната среща граждани настояваха по-голям брой улици, които не са ремонтирани от повече от 20 години да бъдат включени в списъка за обновяване. За тази дейност са необходими допълнителни средства в размер на 1 357 660 лв. Актуализирана е разходната част на бюджета в дейност „Изграждане, ремонт и поддържане на уличната мрежа“. Увеличението е с 1 057 660 лв. Средствата ще бъдат осигурени от очаквано преизпълнение на плана на собствените приходи и компенсирани промени на разходни параграфи в дейността. Освен това със свое решение от април тази година Общинският съвет на Добрич реши постъпилите приходи от дивиденти от „Добрички панаир“ АД да бъдат изразходвани отново след решение на общинските съветници. Постъпилите приходи до 30 юни тази година са 533 160 лв. С тези средства ще бъде осигурено осъществяването на дейността по ремонт на уличната мрежа. Приоритетно ще бъдат ремонтирани 4 улици – „Свещеник Павел Атанасов“, „Хан Тервел“, „12-та улица“ и „Армейска“.  \r\nЖулиета НИКОЛОВА", "date": "2019.07.30", "title": "Добрич: Общинският съвет гласува допълнителни средства за ремонт на уличната мрежа в града"}
{"url": "http://www.focus-news.net/news/2019/07/30/2685225/veliko-tarnovo-rekorden-broi-entusiasti-uchastvaha-v-organiziranoto-prepluvane-na-reka-dunav-koeto-se-provezhda-kray-svishtov.html", "text": "144-ма ентусиасти от цялата страна участваха в организираното преплуване на река Дунав край Свищов. Събитието се провежда за 62-ри път и се радва на огромен интерес, каза в предаването  „Добре дошли в Свищов“  на  Радио „Фокус“ – Велико Търново  зам.-кметът Борислав Замфиров. През настоящата година е регистриран рекорден брой плувци от София, Велико Търново, Варна, Бургас, Елена, Пловдив, Севлиево, Тетевен, Плевен, Ботевград, Павликени и други населени места. „Най-многобройна, вече по традиция, бе групата от Елена – с 44 участници, след нея по численост се нареди групата от Павликени – с 28 плувци, а свищовлии бяха 25. Ентусиастите бяха превозени до румънския бряг с пароми, предоставени от Военно подразделение 28 880 – Белене, с команидир полк. Росен Арабаджиев. За безопасността им се грижиха 48 спасители с 13 лодки“, уточни още Замфиров. \r\nПо традиция, след преплуването на реката всички участници получиха грамоти, а специални отличия бяха връчени на 78-годишните Михаил Качаунов от Велико Търново и доц. Стефана Стефанова от Пловдив – за най-възрастни участник, на 6-годишния Никола Кирчев от Тетевен – за най-малък участник, както и на Борислав Иванов от Сандански, който преплува Дунава с трите си дъщери – Надежда, Виолета и Гергана. \r\nИ тази година спортната проява, организирана от Община Свищов, бе подкрепена от БЧК, както и от СА „Димитър А. Ценов“ . \r\nСъбитието се проведе със съдействието на Министерство на отбраната (Командване на сухопътни войски), Военно подразделение 28 880 гр. Белене, Дирекция „Речен надзор” към Изпълнителна агенция „Морска администрация”, Регионална дирекция „Гранична полиция” –Русе, ГПУ – Свищов, Районно управление „Полиция” – Свищов, МБАЛ „Д-р Димитър Павлович“ –  Свищов , както и Звено „Сигурност и контрол” при Община Свищов. \r\nЛуиза ТРАНЧЕВА", "date": "2019.07.30", "title": "Велико Търново: Рекорден брои ентусиасти участваха в организираното преплуване на река Дунав, което се провежда край Свищов"}
{"url": "http://www.focus-news.net/news/2019/07/30/2685226/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК – Пловдив. Без вода са абонатите от населените места Маноле, Драгойново, Горнослав и Ведраре. Не е посочен краен срок за възстановяване на нормалното водоподаване към абонатите в засегнатите населени места. \r\nС нарушено водоподаване са също живущите в района на ул. „Калифер Войвода“ в град Калофер, също в района на ул. „Калоян“ в град Първомай и ул. „Захария“ в град Асеновград. Екипите на водоснабдителното дружество отстраняват аварии също при ул. „Борба“ и в района на бл. №192 в квартал „Тракия“ на град Пловдив. \r\nТони МИХАЙЛОВ", "date": "2019.07.30", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2019/07/30/2685231/vovan-i-leksus-v-intervyu-za-srabskiya-politika-nito-edin-politik-ne-sme-zabluzhdavali-tolkova-dalgo-kolkoto-zoran-zaev.html", "text": "Руските журналисти Владимир Кузнецов - Вован и Алексей Столяров - Лексус приковаха вниманието на света, особено на Балканите, след обявените телефонни разговори с водещи държавници, в които те се представиха като техни колеги.  \r\nВ интервю за сръбския всекидневник  „Политика\"  двамата коментираха и разговорите, които по-рано проведоха с премира на Северна Македония – Зоран Заев. Двамата признаха, че не са очаквали шегата им да се превърна в такава сензация, като подчертаха, че не са успели да държат в заблуждение толкова дълго нито един друг политик. Припомня се, че Вован и Лексус позвъниха на Заев, представяйки се за бившия президент на Украйна Петро Порошенко и за генералния секретар на НАТО Йенс Столтенберг. \r\nНа въпрос какви впечатления са получили след разговорите с Еманюел Макрон, Реджеп Тайо Ердоган, Жан-Клод Юнкер, Хуан Гуайдо, Мило Джуканович, Зоран Заев, Рамуш Харадинай, Борис Джонсън, Федерика Могерини и представители на администрацията на САЩ, Вован и Лексус отговориха:  \r\n„Макрон е много благ, фин човек. Гуайдо не направи впечатление на независим политик в разговора. Борис Джонсън, въпреки че е комичен и възприеман като ексцентрик, всъщност е много интелигентен и хладнокръвен политик. Харадинай се опитва да направи впечатление на любезен дипломат, но не успява. Премиерът Заев обаче е наистина невероятен човек. Преди него не бяхме успявали да заблудим нито един друг политик за толкова дълго време – почти година, въпреки факта, че имаше срещи с представители на истинските украински власти. Но най-важното заключение е, че всички политици са хора, също като нас. И имат слабости и проблеми точно като нас\". \r\nВован и Лексус са провели три разговора с обща дължина от 54 минути със Зоран Заев в периода, в който той заемаше премиерския пост в югозападната ни съседка. Единият от тях се е представил за тогавашния президент на Украйна Петър Порошенко. Интересно е, че третият разговор се провежда в момент, в който Порошенко е извън Украйна, но Заев смята, че говори точно с първия човек в страната. \r\nПо време на разговора, представящият се за Порошенко казва на Заев, че Йенс Столтенберг е на линия и го пита дали иска да говори с него и Заев се съгласява да говори с човек, когото смята за генералния секретар на НАТО. \r\nПреговорите се провеждат, според Кузнецов и Столаров, в края на август 2018 г., през януари 2019 г. и на 20 април 2019 г. \r\nВ един момент Порошенко казва (преди референдума за името в Македония), че не е важно кой гласува, а кой брои бюлетините, на което Заев се разсмива. Порошенко също казва, че Украйна има историческа връзка с Александър Велики, така че Заев би могъл да се обръща към него с Петър Македонски, на което той се смее и казва: \"Много добре, много добре! Ок, Петър Македонски\". \r\nПо време на разговора Заев цитира Уес Мичъл, Столтенберг и Ангела Меркел. Той обсъжда и осъжда идеята за размяна на територии между Сърбия и Косово и смята, че Русия се намесва и иска да дестабилизира региона.  \r\n \r\n \r\n Агенция „Фокус“ припомня: \r\n \r\nМиналата година, представяйки се за министър-председателя на Армения Никол Пашинян, руските \"пранкери\" (шегаджии) Владимир Кузнецов (Вован) и Алексей Столяров (Лексус) поканиха председателя на Европейската комисия Жан-Клод Юнкер на шишчета в Ереван и той се е съгласи. \r\nОсвен това, те поговориха и с ръководителя на европейската дипломация Федерика Могерини. Съдейки по съдържанието на разговорите, те са се състояли малко след избирането на Пашинян за премиер. \r\nВ разговора с Юнкер Вован и Лексус са се оплакали от натиска от страна на САЩ. В отговор европейският политик е заявил, че „ние трябва отново и отново да обясняваме на господин Тръмп как е устроен светът“. „Той не разбира какво се случва. Ние трябва да се убедим, че той ще започне да разбира по-добре случващото се в Армения. Добре. Всичко е наред. Желая ви успех!“, е казал Юнкер. \r\nШегаджиите са поканили председателя на ЕК в Ереван, където ще му „готвят отлично арменско барбекю, което у нас се нарича „шашлик“. Вован и Лексус са предложили на Юнкер да да хапне шашлика на площада в Ереван и да се проведе „един вид митинг“. \r\n„Това също не звучи зле! Ще дойда догодина. През тази това вече не е възможно, а през следващата ще намерим подходящи дати и възможности“, е заявил Юнкер. \r\nМогерини, на свой ред, в разговора с шегаджиите е говорила за необходимостта новите арменски власти да поддържат добри отношения с всички партньори и да не правят избор в полза само на една страна, за да не се повтори украинският сценарий. При това тя е обяснила, че Брюксел не винаги е подкрепял такъв подход. \r\n„Разбира се, не. Трябва да действаме много внимателно и да избягваме всякакво развитие на събитията в тази посока. При това трябва да се подчертае, че Армения е страна, която има право да направи избор“, е заявила Могерини. \r\nТя е добавила, че Брюксел не моли „за приятелство при изключителни условия“. „Ние знаем и ние смятаме, че вие може да имате приятелски и партньорски отношения с много страни при условие, че сте свободни и можете самостоятелно да направите своя избор и да приемете съответните мерки. Това е нашият подход. Знам, че по-рано се придържахме към друг подход, но за нас е много важно, да почувствате тази свобода и пространство за действие, за да не ни са налага да правите избор в ползата на един или друг партньор“, отбеляза Могерини и допълни, че това е нужно условие за конструктивно партньорско, но „не винаги всички се придържат към такъв подход“. \r\n \r\n \r\n Тереза Герова", "date": "2019.07.30", "title": "Вован и Лексус в интервю за сръбския „Политика“: Нито един политик не сме заблуждавали толкова дълго, колкото Зоран Заев"}
{"url": "http://www.focus-news.net/news/2019/07/30/2685223/epoka-e-re-kosovo-ks-na-kosovo-postanovi-che-hashim-tachi-mozhe-da-nominira-chlenove-na-tsik.html", "text": "Конституционният съд на Косово прецени, че решенията на президента Хачим Тачи да номинира членове за Централната избирателна комисия (ЦИК) са в съответствие с Основния закон на страната, съобщава електронното издание на прищинския ежедневник  Epoka e Re .  \r\nВ решението на съда, публикувано на официалния му уебсайт, се казва, че номинациите на Тачи от 28 март 2019 г. не са в противоречие с чл. 139, ал. 4 от Конституцията. Три политически партии от коалиция ПАН се възползваха от правото си да назначат по един член на ЦИК и не представиха имената им на президента. Искането за произнасяне на Конституционния съд бе внесено от Билал Шерифи от Социалдемократическата инициатива (НИСМА), която е част от коалиция ПАН.", "date": "2019.07.30", "title": "Epoka e Re (Косово): КС на Косово постанови, че Хашим Тачи може да номинира членове на ЦИК"}
{"url": "http://www.focus-news.net/news/2019/07/30/2685232/api-vremenno-dvizhenieto-po-pat-i-4-lovech-veliko-tarnovo-se-osashtestvyava-v-edna-lenta-poradi-patno-transportno-proizshestvie.html", "text": "Временно движението по път I-4 Ловеч - Велико Търново се осъществява в една лента поради пътно-транспортно произшествие. Това съобщиха от пресцентъра на  Агенция \"Пътна инфраструктура\"  (АПИ). Трафикът се регулира от \"Пътна полиция\". \r\nНеобходимо е шофьорите да карат със съобразена скорост и повишено внимание.", "date": "2019.07.30", "title": "АПИ: Временно движението по път I-4 Ловеч - Велико Търново се осъществява в една лента поради пътно-транспортно произшествие"}
{"url": "http://www.focus-news.net/news/2019/07/30/2685233/sport-grigor-zapochva-uchastieto-si-v-meksiko-v-rannite-chasove-na-sryada.html", "text": "Григор Димитров ще започне участието си в турнира от сериите ATP 250 на твърди кортове в Лос Кабос, Мексико, тази нощ. Мачът на българина срещу Стийв Джонсън е втори в програмата на централния корт, където двубоите започват около 03:00 часа със срещата между Кристиан Гарин и Хуан Игнасио Лондеро. Това означава, че началото на двубоя на Гришо се очаква около 04:30 - 05:00 часа българско време в сряда сутрин.  \r\nДо този момент Димитров и Джонсън имат шест двубоя помежду си, като българинът води с 4:2 победи.", "date": "2019.07.30", "title": "Спорт: Григор започва участието си в Мексико в ранните часове на сряда"}
{"url": "http://www.focus-news.net/news/2019/07/30/2685227/niggg-zemetresenie-s-magnitud-30-po-rihter-e-registrirano-v-rayona-na-vrancha.html", "text": "Земетресение с магнитуд 3.0 по Рихтер е регистрирано в района на Вранча, Румъния. Това сочи справка на сайта на  Националния институт по геофизика, геодезия и география (НИГГГ) към Българската академия на науките (БАН) . Трусът е регистриран в 11.57 ч. Дълбочината му е 134,2 км.", "date": "2019.07.30", "title": "НИГГГ: Земетресение с магнитуд 3.0 по Рихтер е регистрирано в района на Вранча"}
{"url": "http://www.focus-news.net/news/2019/07/30/2685228/kathimerini-nikoziya-izdade-litsenz-na-eni-i-total-za-sondazhi-v-blok-7.html", "text": "Никозия предостави одобрение на енергийните компании ЕНИ и „Тотал“ да извършват проучвания в Блок 7 от Изключителната икономическа зона (ИИЗ) на Кипър и одобри девет други сондажни операции в рамките й през следващите две години, съобщава електронното издание на атинския ежедневник  Kathimerini . \r\nОдобрението бе финализирано на заседание на кабинета след последните индикации на министъра на енергетиката Йоргос Лаккотрипис, че споразумение е в процес на работа. \r\nЕНИ и „Тотал“ подадоха заявление за лиценз за проучване в Блок 7 миналия ноември. Техните съвместни сондажни проекти включват Блок 3 от ИИЗ на Кипър, където през февруари 2018 г. турските военни кораби възпрепятстваха дейностите на компаниите. \r\nАнкара многократно предупреждава Кипър да не допуска проучвания в собствената й ИИЗ, като твърди, че трябва да бъдат взети предвид и правата на турските киприоти. \r\n \r\n Тереза Герова", "date": "2019.07.30", "title": "Kathimerini: Никозия издаде лиценз на ENI и Total за сондажи в Блок 7"}
{"url": "http://www.focus-news.net/news/2019/07/30/2685230/burgas-bezplaten-demo-chas-za-detsa-nad-11-godini-napravi-sam-video-igra-s-gamemaker-studio-2-shte-se-provede-v-grada-na-31-yuli.html", "text": "Трети безплатен демо час за гейм дизайн  „Направи сам видео игра с GameMaker Studio 2″ ще се проведе от 11.00 часа на 31 юли 2019 на ул. „Съединение“ №5. Това съобщиха от пресцентъра на  Община Бургас . Този безплатен демо час е подходящ за деца над 11 години. Местата са ограничени. Записвания - само на приложените линкове или посочения телефон. Повече информация - на  ,   или 0890 568 562. Линк за записване -  . В курса „Направи сам видео игра с GameMaker Studio 2“ децата могат да се научат да правят игри в един от най-добрите професионални 2D гейм енджини (софтуер за правене на игри) – GameMaker Studio 2, който дава възможност както за традиционно програмиране с писане на код, така и с визуален език, специално предназначен за по-малките дизайнери на игри. Примерната игра, която ще бъде направена в курса, ще е аркадна игра с изглед отгоре-надолу (top-down view). Гост-лектор е Асен Канев – дигитален художник, дизайнер и разработчик на видео игри, арт директор. Асен a.k.a. rexorcorum работи като 2D дигитален художник и арт директор към Netcore Games, малка независима компания за компютърни игри, създател на Tales of Maj ’Eyal, една от най-известните и успешни roguelike игри.", "date": "2019.07.30", "title": "Бургас: Безплатен демо час за деца над 11 години „Направи сам видео игра с GameMaker Studio 2“ ще се проведе в града на 31 юли"}
{"url": "http://www.focus-news.net/news/2019/07/30/2685229/sofiya-trima-dushi-sa-postradali-pri-katastrofa-po-patya-sofiya-samokov-kray-selo-kokalyane.html", "text": "Трима души са пострадали при катастрофа по път II-82 София -Самоков, в района на комплекс \"Златна рибка\", село Кокаляне. Това съобщиха за  Агенция „Фокус“  от  пресцентъра на СДВР . Катастрофата е станала между лек автомобил и маршрутка. Двама от пострадалите са пътували в лекия автомобил, а другият е бил в маршрутката. Двама от тях за закарани в УМБАЛСМ \"Н. И. Пирогов“, а един в Окръжна болница. \r\nТеодора ПАВЛОВА", "date": "2019.07.30", "title": "София: Трима души са пострадали при катастрофа по пътя София- Самоков край село Кокаляне"}
{"url": "http://www.focus-news.net/news/2019/07/30/2685239/varna-stoki-za-nad-30-000-lv-sa-izzeti-pri-spetsializirana-operatsiya-v-magazini-za-drehi-v-k-k-zlatni-pyasatsi.html", "text": "На 29 юли т. г. в к. к. \"Златни пясъци\" служители на сектор \"Икономическа полиция\" при ОДМВР – Варна, са провели специализирана операция за установяване и документиране на престъпления против интелектуалната собственост. Това съобщиха от  ОДМВР – Варна . В хода на операцията е проверен търговски обект, като в същият са установени дрехи на различни търговски марки без необходимата документация за изрично съгласие от страна на притежателя на съответните марки. Иззетите стоки са на обща стойност около 30 000 лв. Образувано е досъдебно производство. Съдържател на обекта е А.А. (30 г.). За случая е уведомен прокурор от Районна прокуратура – Варна.", "date": "2019.07.30", "title": "Варна: Стоки за над 30 000 лв. са иззети при специализирана операция в магазини за дрехи в к. к. \"Златни пясъци\""}
{"url": "http://www.focus-news.net/news/2019/07/30/2685234/sofiya-predstoyat-kratkovremenni-spiraniya-na-dvizhenieto-po-pat-ii-17-na-31-yuli-i-1-avgust-v-svetlata-chast-na-denonoshtieto.html", "text": "Предстоят кратковременни спирания на движението по път II-17 на 31 юли и 1 август в светлата част на денонощието. Това съобщиха от  ОДМВР - София . Във връзка с планирана подмяна на далекопроводи в района на 2 км на път II-17 движението и в двете посоки ще бъде спирано в рамките на няколко минути. Екипи на \"Пътна полиция\" ще регулират движението в участъка.", "date": "2019.07.30", "title": "София: Предстоят кратковременни спирания на движението по път II-17 на 31 юли и 1 август в светлата част на денонощието"}
{"url": "http://www.focus-news.net/news/2019/07/30/2685235/dobrich-ofitsialno-be-otkrito-27-to-izdanie-na-mezhdunarodnoto-izlozhenie-selskoto-stopanstvo-i-vsichko-za-nego.html", "text": "Официално бе открито 27-то издание на Международното изложение „Селското стопанство и всичко за него“. То ще продължи до 2 август, предаде кореспондент на  Радио „Фокус” . 73 фирми от страната и чужбина са заявили участие, по информация на организаторите – „Добрички панаир“ АД. Сред чуждестранните фирми има такива от Румъния, Турция и Гърция. На специализираното изложение ще бъдат представени оборудване за преработка на етерично-маслени култури, трактори, прикачни и навесни селскостопански машини, семена и посадъчен материал, производство и доставка на оборудване за преработка на мляко, брани, сеялки, обръщателни плугове, автомобили, производство на органична тор, препарати за растителна защита, специализирана литература.  \r\nИнтересното е, че в това издание за първи път ще бъдат показани комбайн за прибиране на овошки DeMasi, чадър DeMasi, брулеща глава , както и модулна мандра. Международното изложение „Селското стопанство и всичко за него“ ще се проведе в Спортния комплекс „Простор“ в Градския парк „Свети Георги“. Днес на официална вечеря ще бъдат връчени традиционните награди на „Добрички панаир“ АД. В своето приветствено слово към присъстващите на откриването на форума кметът на Добрич Йордан Йорданов заяви: „Мисля, че само едно нещо ни обединява всички тук – това е любовта към нашата земя. Земята на Добруджа е това, което ни е изхранвало през годините. Това е нашият поминък. Земеделците и в земеделието като цяло няма време за много приказки. Това, което искам да ви пожелая, е една плодородна предстояща година. Есенният сезон да мине безпроблемно и се надявам на това изложение да намерите иновациите и литературата, от която имате нужда, за да подобрите вашето земеделие. На добър час на „Добрички панаир“. Пожелавам ви успех и една наистина хубава и плодородна година!“.  \r\nЖулиета НИКОЛОВА", "date": "2019.07.30", "title": "Добрич: Официално бе открито 27-то издание на Международното изложение „Селското стопанство и всичко за него“"}
{"url": "http://www.focus-news.net/news/2019/07/30/2685240/nezavisen-makedoniya-harvatski-pozharnikar-poluchi-globa-za-parkirane-dokato-izpalnyava-sluzhebniya-si-dalg.html", "text": "Хърватски пожарникар е бил глобен за неправилно паркиране, докато е изпълнявал служебния си дълг за потушаване на огнена стихия в Шибеник, съобщава електронното издание на скопския вестник  „Независен“ , като се позовава на местни медии. \r\nИнформацията бе разпространена от противопожарните служби на страницата им в социалната мрежа „Фейсбук“.  \r\n„Няма край на благодарността, ето как благодарим на пожарната служба на Шибенско-книнската жупания – с глоба за нашия шофьор Еди Микуландра, който 20 часа бе на терен и участва в потушаването на пожар. Той паркира пред оградата на пожарната служба. Имаше и поставен отличителен знак на предното стъкло. Благодарим ви от сърце, господа“, написаха пожарникарите. \r\nОгнеборците изказаха благодарности и на случайния минувач, който е снимал превозното средство и е подал сигнал в полицията. \r\n \r\n Тереза Герова", "date": "2019.07.30", "title": "„Независен“ (Македония): Хърватски пожарникар получи глоба за паркиране, докато изпълнява служебния си дълг"}
{"url": "http://www.focus-news.net/news/2019/07/30/2685219/zam-kmetat-inzh-tsvetan-asenov-zapochna-evtanaziyata-na-svinete-vav-vidinsko-nyama-neobhodimost-ot-obyavyavane-na-bedstveno-polozhenie-zaradi-afrikanskata-chuma.html", "text": "Започна евтаназията на свинете във Видинско, няма необходимост от обявяване на бедствено положение заради африканската чума. Това каза за дневния информационен блок „Добър ден“ на  Радио „Фокус“  инж. Цветан Асенов, заместник-кмет на Община Видин след като миналата седмица в квартал „Нов път“ беше установена положителната проба за африканска чума на мъртво прасе, отглеждано в заден двор. Предприети са необходимите мерки за неразпространението на заразата, информира той. „Ситуацията е овладяна на 100% към момента като са приети всички превантивни мерки. От тази сутрин започнахме евтаназията на животните, които се намират до най-близкото място, където е открита свинята, от която е установена положителната проба. Става въпрос за частно стопанство, в което има една свиня-майка. От сутринта са евтаназирани няколко прасета“, обяви инж. Цветан Асенов. Той каза още, че се очаква да бъдат евтаназирани между 50 и 100 прасета, като увери, че всичко ще бъде направено според изискванията. От утре започва организация за взимане на проби и продължават клиничните прегледи в 10-километровата зона, обясни той. Най-реалният вариант за заразата е пренос от диво прасе, добави инж. Асенов.  \r\nЕвелина БРАНИМИРОВА", "date": "2019.07.30", "title": "Зам.-кметът инж. Цветан Асенов: Започна евтаназията на свинете във Видинско, няма необходимост от обявяване на бедствено положение заради африканската чума"}
{"url": "http://www.focus-news.net/news/2019/07/30/2685237/veliko-tarnovo-samokatastrofiral-tir-zatrudnyava-dvizhenieto-po-patya-sofiya-varna-pri-razklona-za-selo-balvan.html", "text": "Самокатастрофирал ТИР затруднява движението по пътя София – Варна в района на разклона за село Балван. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Данни за пострадали граждани при инцидента няма. Екипи на „Пътна полиция“ регулират трафика, който към момента се осъществява само в едната лента. Водачите, движещи се по това направление, трябва да преминават през мястото на катастрофата с повишено внимание.", "date": "2019.07.30", "title": "Велико Търново: Самокатастрофирал ТИР затруднява движението по пътя София – Варна при разклона за село Балван"}
{"url": "http://www.focus-news.net/news/2019/07/30/2685236/rumen-petkov-abv-parvonachalnata-ni-pozitsiya-za-cherven-bryag-e-da-podkrepim-dosegashniya-kmet-inzh-danail-valov-na-mestnite-izbori.html", "text": "Първоначалната позиция на ПП АБВ за Червен бряг е да подкрепим досегашния кмет инж. Данаил Вълов на местните избори. Това каза председателят на партията Румен Петков по време на пресконференция в Плевен, предаде кореспондент на  Радио „Фокус“ .  „Прокуратурата там проведе действия, които окачествихме като формено безобразие. Досега няма никакво движение по прокурорската преписка. Водим активни разговори с инж. Вълов и е въпрос на време да ги приключим и да оформим окончателната позиция“, заяви Румен Петков.  \r\nТой изрази надежда, че прокуратурата ще преустанови необоснования натиск. „Трябва да се направят ясни разграничения. Да се търси сметка за прекратена обществена поръчка, по която даже няма подадена жалба, какъвто е случая в Червен бряг не ми се струва сериозно и убедително. Да подкрепим инж. Вълов е силно решение и се надявам да направим една прилична, почтена кампания, без външна интервенция“, подчерта Румен Петков.  \r\nВиолета КРЪСТЕВА", "date": "2019.07.30", "title": "Румен Петков, АБВ: Първоначалната ни позиция за Червен бряг е да подкрепим досегашния кмет инж. Данаил Вълов на местните избори"}
{"url": "http://www.focus-news.net/news/2019/07/30/2685242/pregled-na-mezhdunarodnite-novini-do-1300-chasa-agentsiya-fokus.html", "text": "Германският автомобилен концерн „Фолксваген“ все още търси най-доброто място за новия си завод в Югоизточна Европа, съобщава националният ежедневник  Die Frankfurter Allgemeine Zeitung . \r\n„Няма окончателно решение на Надзорния съвет\", заяви премиерът на Долна Саксония Щефан Вайл (ГСДП), който е част от ръководния орган на „Фолксваген“.  \r\nНаскоро бе съобщено, че Турция вече е избрана за изграждането на завода на стойност милиарди. От компанията опровергаха информацията.България също участва в надпреварата. \r\n„Разбира се, независимо как се вземе това решение, то ще бъде икономическо, а не политическо изявление\", увери Вайл, като допълни, че се очаква такова да има „може би на следващото или на по-следващото заседание на Надзорния съвет“. Съответно процесът вероятно ще се продължи през есента. \r\nКритиците твърдят, че избирането Турция не е съвместимо със ситуацията с правата на човека в страната.  \r\nВпечатлението, че компанията отслабва дейностите си в Германия, като пренасочва все по-голяма част от работата си в страни с по-ниски разходи за персонал, противоречи на политиката на ГСПД. „Принципно ситуацията е по-сложна… Компанията трябва да отваря нови пазари за продажби, също чрез пазарно ориентирано производство\", подчерта Вайл. \r\nСъгласно думите му, „Фолксваген“ трябва да има право да присъства в много страни. „Ето защо се справя толкова добре, защото не само гледа на нещата с национални очила, а се утвърждава в международен план от десетилетия\", обясни Вайл.  \r\nНаскоро „Фолксваген“  представи добри резултати за работата си, въпреки дизеловата афера и проблемната автомобилна индустрия. От април до юни продажбите са се увеличава с близо седем процента спрямо предходната година, въпреки че са доставени по-малко автомобили. Също така печалбата на компанията се е увеличила значително през този период с почти една четвърт. \r\n*** \r\n \r\n  Никозия предостави одобрение на енергийните компании ЕНИ и „Тотал“ да извършват проучвания в Блок 7 от Изключителната икономическа зона (ИИЗ) на Кипър и одобри девет други сондажни операции в рамките й през следващите две години, съобщава електронното издание на атинския ежедневник  Kathimerini . \r\nОдобрението бе финализирано на заседание на кабинета след последните индикации на министъра на енергетиката Йоргос Лаккотрипис, че споразумение е в процес на работа. \r\nЕНИ и „Тотал“ подадоха заявление за лиценз за проучване в Блок 7 миналия ноември. Техните съвместни сондажни проекти включват Блок 3 от ИИЗ на Кипър, където през февруари 2018 г. турските военни кораби възпрепятстваха дейностите на компаниите. \r\nАнкара многократно предупреждава Кипър да не допуска проучвания в собствената й ИИЗ, като твърди, че трябва да бъдат взети предвид и правата на турските киприоти. \r\n*** \r\n \r\n  Правоохранителните органи и политиците в Германия обсъждат последиците от смъртоносната атака срещу осемгодишно момче на Централната железопътна гара във Франкфурт на Майн, отбелязва националният ежедневник  Die Welt . \r\nФедералният министър на вътрешните работи Хорст Зеехофер (ХСС) поиска консултации с директорите на агенциите за сигурност. Той ще представи резултатите от срещата на пресконференция насрочена за 15:00 часа местно време (16:00 часа българско време).  \r\nАтаката в Централна гара във Франкфурт също предизвика дебат за сигурността по железопътните гари. Политикът от ХДС, Филип Амтор, заяви: „След това ужасно престъпление се нуждаем от бързи и осезаеми последствия за извършителя. В допълнение към наказателното производство трябва да се обсъждат и мерки за предотвратяване на подобни инциденти. Отворен съм и за обсъждане на по-добра сигурност в нашите гари“. \r\nЕкспертът по трафик на ГСДП Мартин Буркерт критикува недостатъчния надзор над платформите по гарите, където според него трябва да има полицейски служители. От гледна точка на председателя на Конференцията на министрите на транспорта Анке Релингер (ГСДП), обаче, действия като тези във Франкфурт на Майн не може да бъдат предотвратени чрез мерки за сигурност. Министърът на транспорта в Саар заяви пред редакционната мрежа в Германия: „Такъв акт не разкрива пропаст в сигурността, а пропаст в човечеството“. \r\nМъж от Еритрея бутна осемгодишно момче пред пристигащия влак на гарата във Франкфурт на Майн. В резултат детето загина. Минувачи заловиха извършителя и го предадоха на полицията. Това е вторият по рода си смъртоносен акт на железопътна линия само за десет дни. Органите за сигурност и политиците вече обсъждат последиците. \r\nПродължава разследването на мотивите за деянието. 40-годишният заподозрян ще бъде изправен пред съда във Франкфурт на Майн в рамките на деня. Засега той не е коментирал случая, поясни говорител на разследващите органи. \r\n*** \r\n \r\n  Министърът на външните работи на Руската Федерация Сергей Лавров води преговори с турския си колега Мевлют Чавушоглу в Тайланд, свързани с \"двустранните отношения, регионалните и други въпроси\", предава информационна агенция  ТАСС .   \r\nПреди началото на преговорите турският министър стисна ръце с Лавров и го поздрави на руски. Чавушоглу заяви пред репортери, че темата на разговорите ще бъдат \"двустранните отношения, регионалните и други въпроси\". \r\nРуският министър е в Тайланд на двудневно посещение, насрочено за 30-31 юли. По-рано той проведе разговор с министъра на външните работи на Тайланд Дон Прамутвинай. Във втория ден от посещението си Лавров ще вземе участие в съвещанието между министрите на Русия и Асоциацията на страните от Югоизточна Азия. \r\n*** \r\n \r\n  НАТО зачита суверенното право на всички държави, включително Сърбия, да избира своите политически и отбранителни договори, се казва в отговор на Северноатлантическия алианс на въпрос на Радио „Свободна Европа“ за руските дарения на военно оборудване за Сърбия на фона на санкциите на Запада срещу Москва заради присъединяването на Крим, пише белградският ежедневник  „Политика“ . \r\nПо темата за решението на Румъния да блокира превоза на военна техника през нейна територия, Алиансът заяви, че въпросът трябва да бъде отнесен до властите в Букурещ, предава „Танюг“. \r\nВ изявлението НАТО изтъква партньорските отношения, които има с Белград. \r\n„Сърбия беше домакин на най-големите цивилни учения за реагиране на извънредни ситуации, с което помогна на съюзниците от НАТО, но и на самата себе си и на други партньори, да бъде по-добре подготвена за справяне с природни бедствия, както и с наводнения и горски пожари“, посочват от Алианса и подчертават усилията за реформиране на силите за сигурност и институциите на Сърбия. \r\nЩо се касае до другите форми на сътрудничество, НАТО отдава специално значение на обучението на сръбски военнослужещи, което им позволява да участват в международни мироопазващи мисии. \r\n„Инвестирали сме милиони евро, за да помогнем на Сърбия да унищожи повече от 200 тона муниции. Сърбия също работи с НАТО за обучението на иракски военно-медицински персонал, с което допринесе за стабилността в Близкия Изток“, се казва в изявлението. \r\n*** \r\n \r\n  В интервю за австрийския национален ежедневник  Der Standard  комисарят по европейска политика за съседство и преговори за разширяване Йоханес Хан подчерта, че макар ЕК да е дала препоръка за започване на преговори за членство на Северна Македония и Албания, то в Брюксел настроението към първата е по-добро.  \r\n„Все още работим за това и двете държави да преговарят. Но не е тайна, че настроението сред страните-членки за Северна Македония просто е по-добро. И двете страни са изпълнили критериите, изисквани от държавите-членки на ЕС като условие. Ето защо дадохме препоръка и за двете страни. Но Северна Македония проведе не само необходимите реформи, но и постигна историческото Преспанско споразумение, както и договора за приятелство с България. За съжаление, в Албания сега проблемите са на преден план, като например, че опозицията не е в парламента, че правителството има затруднения в поддържането на диалог и има процедура по импийчмънт срещу президента“, подчерта Хан в отговор на въпрос какви са шансовете за едновременното започване на преговорите за членство на двете държави.  \r\nОтбелязвайки напредъка на Тирана в провеждането на съдебна реформа, австриецът все пак призна, че не може да бъде сигурен дали страната ще получи „зелена светлина“ за преговорите. „Не мога да го кажа... Надявам се всички политически сили в Албания да признаят сериозността на ситуацията и да разберат какво правят с поведението си, тъй като 80% от населението иска започване на преговорите за присъединяване, избирателите на всички партии подкрепят това“.  \r\nХан направи съпоставка между Скопие и Тивана. „В Северна Македония правителството действа по образцов начин и се стреми да включи опозицията. Имах среща с лидера на опозицията и се обърнах към него на тази среща с призив да продължи да проявява конструктивно отношение“. \r\nНа въпрос какви Северна Македония модел за региона, Хан отговори: „Те успяха да разрешат политически конфликт от десетилетия. И има голяма доза политическа смелост, защото това решение беше свързано с висок личен и политически риск. Разбира се, това се отнася и за гръцката страна, но особено за Северна Македония, където опозицията бе против споразумението. В началото само 20% от населението подкрепи Преспанското спораузмение и това, че то вече е приложено, се доказва от ръководството на правителството. Това също трябва да бъде признато и съответно възнаградено. Освен това то има стимулиращ ефект върху региона. Подписването на договора бе положително за постигнене на споразумение между Сърбия и Косово. За съжаление, това положително развитие бе спряно от въвеждането на 100-процентови мита за вноса на сръбски стоки в Косово. Решението на конфликта между Сърбия и Косово е централно за развитието на целия регион“. \r\n***", "date": "2019.07.30", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/07/30/2685244/sofiya-vazstanoveno-e-dvizhenieto-pri-km-2-na-avtomagistrala-trakiya-v-posoka-burgas.html", "text": "Възстановено е движението при км 2 на автомагистрала \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" .", "date": "2019.07.30", "title": "София: Възстановено е движението при км 2 на автомагистрала \"Тракия\" в посока Бургас"}
{"url": "http://www.focus-news.net/news/2019/07/30/2685243/shumen-vremenno-dvizhenieto-po-pat-2-73-smyadovo-veselinovo-v-rayona-na-mestnostta-tsonkova-baraka-se-osashtestvyava-v-ednata-lenta-poradi-ptp.html", "text": "Временно движението по път ІІ-73 Смядово – Веселиново в района на местността \"Цонкова барака\" се осъществява в едната лента поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\". Необходимо е шофьорите да карат с повишено внимание и съобразена скорост.", "date": "2019.07.30", "title": "Шумен: Временно движението по път ІІ-73 Смядово – Веселиново в района на местността \"Цонкова барака\" се осъществява в едната лента поради ПТП"}
{"url": "http://www.focus-news.net/news/2019/07/30/2685246/sofiya-ne-e-tezhko-sastoyanieto-na-trimata-postradali-v-katastrofa-po-patya-sofiya-samokov.html", "text": "Не тежко състоянието на тримата пострадали при катастрофа по път II-82 София -Самоков, в района на комплекс \"Златна рибка\", село Кокаляне. Това съобщи за  Агенция „Фокус“  говорителят на ЦСМП - София Катя Сунгарска. На мястото на инцидента са изпратени две линейки, като първата е пристигнала след 8, а втората след 10 минути. Ранените са младо момиче и момче на около 20-годишна възраст, като момчето е с контузия на главата и съмнения за фрактура на пръст на ръката. Състоянието на момичето не е тежко. Шофьорът на маршрутката е с нараняване в областта на корема.  \r\nТеодора ПАВЛОВА", "date": "2019.07.30", "title": "София: Не е тежко състоянието на тримата пострадали в катастрофа по пътя София-Самоков"}
{"url": "http://www.focus-news.net/news/2019/07/30/2685248/niggg-v-tutrakan-silistra-i-ruse-nyama-danni-da-e-useteno-zemetresenieto-kray-vrancha.html", "text": "В Тутракан, Силистра и Русе няма данни да е усетено земетресението край Вранча. Това съобщи за  Агенция „Фокус“  дежурният сеизмолог Драгомир Драгомиров от Националния институт по геофизика, геодезия и география (НИГГГ) към Българската академия на науките (БАН). По изчисления на сеизмолозите земетресението край Вранча е било с магнитуд приблизително 3.5 по Рихтер. Дълбочината на труса е около 150 км.  \r\nДеница КИТАНОВА", "date": "2019.07.30", "title": "НИГГГ: В Тутракан, Силистра и Русе няма данни да е усетено земетресението край Вранча"}
{"url": "http://www.focus-news.net/news/2019/07/30/2685218/pazardzhik-oblastnata-epizootichna-komisiya-provezhda-zasedanie-vav-vrazka-s-merkite-za-afrikanskata-chuma-po-svinete.html", "text": "Областната епизоотична комисия в Пазарджик провежда заседание във връзка с мерките за африканската чума по свинете, съобщиха за  Радио „Фокус“ – Пазарджик  от Областната администрация. На заседанието присъстват директорите на ОДБХ, ОДМВР, РЗИ, РДГ, РИОСВ, ОД „Земеделие“, РДПБЗН, кметовете на общини и собственици на ферми за отглеждане на свине в област Пазарджик. Резултатите от срещата ще бъдат оповестени пред медиите в 11.45 часа.", "date": "2019.07.30", "title": "Пазарджик: Областната епизоотична комисия провежда заседание във връзка с мерките за африканската чума по свинете"}
{"url": "http://www.focus-news.net/news/2019/07/30/2685247/burgas-korabat-na-han-solo-ot-velikata-filmova-poreditsa-star-wars-stava-chast-ot-interesniya-vatreshen-dizayn-na-noviya-mladezhki-klub-v-dolno-ezerovo.html", "text": "Корабът на Хан Соло от великата филмова поредица Star Wars става част от интересния вътрешен дизайн на новия младежки клуб в „Долно Езерово“. Това съобщиха от пресцентъра на  Община Бургас . В залата с „Хилядолетния сокол“ има място за около 40 души. Младежите от квартала сами поискаха от кмета Димитър Николов да си имат свое място и мечтата им ще стане реалност до края на месец август. Тяхната идея е тук да се водят занятия по музика, рисуване, танци, както и да празнуват заедно на това място рождени дни. Новият младежки клуб ще се помещава в сградата на кварталното читалище.", "date": "2019.07.30", "title": "Бургас: Корабът на Хан Соло от великата филмова поредица Star Wars става част от интересния вътрешен дизайн на новия младежки клуб в „Долно Езерово“"}
{"url": "http://www.focus-news.net/news/2019/07/30/2685249/vzglyad-v-sasht-se-poyaviha-problemite-doveli-do-razpada-na-sssr.html", "text": "Социолозите и политическите анализатори фиксират все повече тревожни тенденции, свързани с бъдещето на САЩ. Цяла серия признаци както вътре в американското общество, така и във външната политика на Вашингтон свидетелстват за началото на залеза на най-могъщата империя на Земята. Някои от процесите напомнят силно на причините, довели до разпада на СССР, пише авторитетното руско издание  „Взгляд“  в материал, представен без редакторска намеса. \r\nЕдно от водещите американски списания Foreign Policy публикува статия под заглавието „Пътят на Америка към репутационен крах“. В текста се прави извод, че залезът на „меката сила“ на САЩ от миналото е започнал не от президента Доналд Тръмп, но той всячески способства този процес със своята неполиткоректност и несдържаност. \r\nЗа повод послужи поредният скандал във Вашингтон, провокиран от американския президент. Припомняме, че в своя акаунт в „Туитър“ Доналд Тръмп успя да оскърби едновременно четири „конгресуъмъни“, като отбеляза, че всички те „произлизат от страни, чиито правителства са пълна и тотална катастрофа“, а освен това им предложи да се върнат в родините си и да помогнат на своите държави, Авторът на статията стига до извода, че в случай, че Тръмп бъде преизбран през 2020 година, много съюзници на Америка, привикнали да я гледат със затаен дъх, повече няма да правят това. Да, според анкета от май проведена сред повече от 10 хиляди жители на САЩ, проведена от Pew Research Center, 55% от американците считат, че Тръмп е променил характера и тона на политическите дебати в страната в по-лоша страна, а в 76% от респондентите коментарите на Тръмп редовно предизвикват безпокойство. \r\nВъпреки това, проблемът не е само в президента, способен с няколко „туийта“ да предизвика ожесточени дебати в Конгреса, но и в цялата днешна политическа обстановка в САЩ, която буквално е пронизана от духа на взаимни упреци и недоверие. В същата анкета 85% от американците смятат, че политическите дебати в страната стават все по-негативни и неуважителни към чуждата гледна точка. Общественото мнение в страната рязко се поляризира. \r\nВъншната политика е производна на вътрешната. Америка губи своята „мека сила“, а след нея и част от предишните си геополитически позиции, не само заради предизвикателствата, хвърлени към нейното могъщество от Русия и Китай, но и заради вътрешните й проблеми. Американската империя се отказва от своите базови ценности (семейството, религията), а традиционните институции (армията) влизат в постоянна турбулентност. Въоръжените сили на САЩ (като полицията и пожарната) се ползват с голям авторитет в обществото и практически всеки политик счита за свой дълг да ги нарича „най-великите в света“, но проблемът е в това, че американската армия сякаш спира да разбира за какво се сражава в десетки конфликти по целия свят. \r\nИма очевидна пропаст между двупартийния милитаризъм във Вашингтон и скептицизма сред американските военни ветерани, които днес в болшинството си считат последните война на страната за „загуба на време“. Започналата на 11 септември 2001 година т.нар. дълга война доведе до това, че 64% от ветераните (съгласно анкетата на същия Pew Research Center) описват иракската война като такава, която не е възстановила понесените от САЩ загуби. 58% от тях оценяват по същия начин и кампанията в Афганистан. \r\n„И докато не се върнем към външната политика, завещана от бащите-основатели – да се въздържаме от участие в разприте на други държави – не ни е предопределено да се чувстваме в безопасност дори в собствения си дом“, отбелязва в своята книга „Смъртта на Запада“ известният американски палеоконсерватор Патрик Бюканън. Кой, ако не човекът, служил като старши съветник при трима американски президенти (Никсън, Форд и Рейгън) и участник в редица външнополитически успехи на САЩ, разбира пагубността на безкрайните войни и вашингтонгските хуманитарни интервенции? \r\nВъпреки постоянните военни действия, способността на САЩ да управлява другите явно е отслабнала. Достатъчно е просто да погледнем Източна Азия и Близкия Изток – Америка вече не може, както по-рано, да налага своята воля на другите страни, въпреки че тя, както и преди, е невероятно силна и в икономически, и във военен план. Крайно показателен е примерът с Турция, една от най-важните страни в НАТО, която просто пренебрегва всички заплахи на Вашингтон за покупката на руските системи С-400. \r\nАмерика винаги е била считана за крайно богобоязлива страна, превръщайки се в убежище за много преследвани в Европа християнски секти. Но днес ситуацията се променя: за последните 20 години американските църкви от всички направления са загубили 20% от енориашите си, а според оценката на The New York Times, броят на даренията за религиозни дейности също са намалели с 50%. Намаляването на броя на енориашите показва отслабване на социалната сплотеност в американското общество. В Съединените щати отдавна са загрижени за този проблем и пишат цели книги, понякога подхождат към въпроса от неочакван ъгъл. \r\nНапример, известният политолог Робърт Патнъм в работата си „Боулинг: крахът и възраждането на американската общност“ използва статистиката за намаляване на любителските лиги за боулинг, за да покаже спада на интереса сред обикновените американци към обществения живот. В самия боулинг, пише Патнъм, няма нищо вълшебно, но огромнят брой лиги и отбори в любителския боулинг преди няколко десетилетия беше симптом за едно живо и здраво общество: хората предпочитаха да общуват извън дома и работата. Едва ли днес американците играят боулинг по-малко, отколкото преди, но все по-често те предпочитат да го правят сами, констатира авторът. \r\nПада числеността и на много други граждански организации: „Рицарите на Колумб“, Червеният Кръст, профсъюзите, „Лигата на жените-избиратели“ и т.н. Това означава, че днес сред американците има значително по-малко връзки и граждански дискусии, отколкото по-рано, те избират не общуването, а работата и потреблението. \r\nЕдин от основните стълбове на гражданското общество е семейството. Всяко обсъждане на упадъка на гражданското общество в САЩ би било непълно без да се засегне проблемът със семейния живот. Няма никакви основания да се подозира, че от момента на последното общнонационално преброяване през 2010 година семейният институт е преживял някакво възраждане. Във всеки случай, най-вероятно, се е случило обратното. \r\nБроят на американците, които никога не са били женени, достигна рекордно високо ниво през 2012 година – 25% от всички възрастни, при което делът на чернокожите над 25 години, които никога не са създали семейство, се равнява на 36%. Днес броят на американските деца, живеещи в стандартно семейство с двама родители, е 46%, докато през 1980 година те са били 61%, 60-та – 73%. През 1965 година 25% от всички чернокожи деца са се родили извън брак. През 2016 година този показател се е увеличил до 70% и дори преминава 80% в някои градски райони. През 1940 година те са били 5%, което е съпоставимо с показателите на белите деца. Средният коефициент на американската раждаемост извън брак през 2016 година съставя 52%, а за белите – 30%. \r\nВлиянието на домакинствата с един родител върху бъдещето на детето е много по-сериозно, отколкото обикновено се смята: Американски изследователи откриха, че децата в домакинствата с един родител са два пъти по-склонни да страдат от психични разстройства и зависимости. 63% от самоубийствата сред младежта се наблюдават в домове без бащи, 90% от всички бездомни младежи и бегълци идват от домове без бащи, което е 32 пъти повече от средното за страната. 85% от всички деца с поведенчески проблеми идват от домове без бащи, което е 20 пъти повече от средното за страната. 71% от всички отпаднали от училище идват от домове без бащи, което е девет пъти повече от средното. 85% от всички непълнолетни лица в затворите идват от семейства с един родител, което е 20 пъти повече от средното и т.н. \r\nСъветският съюз, една от най-мощните империи в историята на човечеството, се разпадна не само заради падащите цени на петрола, сближаването на САЩ и Китай, афганистанската война и нарастващия национализъм в съветските републики - но преди всичко заради дискредитирането на онези идеи, които проповядваше съветският строй. \r\nСкучаещите на досадните идеологически събрания комсомолци, цеховици и водещи, по същество вече западният начин на живот на сътрудниците на Министерството за външна търговия – съветската система вече не беше нужна за всички тях и милиони други съветски граждани: огромната империя спря да съществува в течение на няколко години. Точни по същият начин американската цивилизация, постепенно отказваща се от своите ценности е заплашена, макар и не от бърз, но упадък на нейното влияние. \r\nРазбира се, „меката сила“ на Америка все още е очевидна, САЩ се намират в пика на своето цивилизационно могъщество, но усещането, че това е началото на залеза е упорито. В навечерието на един от главните национални американски празници (4 юли) – Институтът „Галъп“ установи, че за втори път през последните 19 години по-малко от половината възрастни в САЩ „се гордеят много“ с това, че са американци. \r\nForeign Policy са прави, когато пишат за упадъка на американското влияние: през 2018 година само 30% от репондентите по света са заявили, че имат позитивно отношения към САЩ под ръководството на Тръмп. Преди няколко години те бяха 50%. Самите американци се отказват от своите ценности, които им донесоха успех и едва ли с идването на власт на политик-демократ стабилният спад на американското влияние по света ще бъде обърнат. \r\n \r\nПревод и редакция:", "date": "2019.07.30", "title": "„Взгляд“: В САЩ се появиха проблемите, довели до разпада на СССР"}
{"url": "http://www.focus-news.net/news/2019/07/30/2685245/rumen-petkov-abv-prognozata-na-eksperti-e-za-achs-e-che-mozhe-da-dovede-do-likvidiraneto-na-mezhdu-250-000-i-300-000-svine.html", "text": "Прогнозата на експерти е, че сегашното бедствие - африканска чума, може да доведе до задължението да се ликвидират между 250 000 и 300 000 свине. Това каза председателят на ПП АБВ Румен Петков по време на пресконференция в Плевен, предаде кореспондент на  Радио „Фокус“ . „Ударът върху икономиката е много тежък. Отговорност носят и сегашните власти. Късната есен на миналата година настоявахме да се вземат всички мерки от министерството на земеделието и чрез него да се ангажира и Ловно-рибарският съюз и рязко да се ограничи популацията на дивите прасета. Министерството не предприе мерки, сега всички казват, че са направили грешка. Три години настояваме за възстановяване на националната ветеринарно-медицинска служба. За съжаление, нищо не се предприема в тази посока“, заяви Румен Петков.  \r\nТой допълни, че липсва и адекватна ветеринарна помощ в пограничните райони. Според Румен Петков в България няма и ефективна мярка за идентификация на животните. „Държавата не желае да възстанови Националната ветеринарно-медицинска служба, която да контролира процеса.  Никой от българските евродепутати не участва в Комисията по земеделие и тази по безопасност на храните в Европейския парламент. Така се предава селското ни стопанство“, подчерта той. \r\nВиолета КРЪСТЕВА", "date": "2019.07.30", "title": "Румен Петков, АБВ: Прогнозата на експерти е за АЧС е, че може да доведе до ликвидирането на между 250 000 и 300 000 свине"}
{"url": "http://www.focus-news.net/news/2019/07/30/2685251/deutsche-welle-makedoniya-ortse-kamchev-ne-e-iskal-zashtita-ot-balgariya.html", "text": "Официална София твърди, че не е имала контакт с бизнесмена Йордан (Орце) Камчев, който е жертва и свидетел по делото „Рекет“, открито от македонската прокуратура, съобщава  Deutsche Welle  в местната си редакция. \r\nСпоред информация, получена от медията, Камчев е записал разговорите с двамата заподозрени Боян Йовановски и Зоран Милевски, които са го изнудвали по случая „Империя“.  След това Камчев е предал на българските власти аудио и видеозаписите на разговорите като гаранция, в случай че нещо му се случи, и е поискал и получил защита от правителството в София. \r\nБългарските власти отказаха да коментират подобна информация, като официално твърдят, че не са получили искане за защита от Камчев, въпреки че той е български гражданин.  \r\nВ отговор на искането на Deutsche Welle от пресцентъра на българското външно министерство заявиха, че „Орце Камчев не е потърсил съдействието на българското външно министерство“.  \r\nСпоред Специалната прокуратура Камчев притежава български паспорт и българско гражданство, както и фирма в България. Такива констатации са цитирани в едно от исканията на Специализираната прокуратура за задържане на Камчев като заподозрян по делото „Империя\".  \r\nБългарското правителство казва, че не е било информирано официално от властите в Северна Македония за продължаващото преследване и мерките, предприети срещу Камчев. \r\n„Г-н Камчев не е изпратил никакво искане до българския премиер и до българските власти за каквато и да е защита. Този случай не може да засегне отношенията на приятелството, добросъседските отношения и сътрудничеството между Република България и Република Северна Македония\", добави българското правителство.  \r\nБългарската агенция за национална сигурност (ДАНС) казва, че следи случая, но официалният отговор е: „Без коментар\".  \r\nПрез 2018 г. настоящото българско правителство определи Камчев за почетен консул на страната в Македония. Предложението идва месеци, след като двамата премиери Бойко Борисов и Зоран Заев договориха договора за добросъседство и приятелство, подписано през август 2017 г.  \r\nСкопие отхвърли официално предложението на София през април 2018 г. Ако Камчев бе станал почетен консул, той би имал дипломатически имунитет, което би му позволило да бъде защитен от наказателно преследване в Македония. Само няколко месеца по-късно Специализираната прокуратура влезе във фирмите на Камчев в Македония и той беше привлечен като заподозрян по делото „Империя\".  \r\nБългарските власти така и не поясниха  какво ги е убедило да номинират Камчев за почетен консул в съседната страна точно по това време. Вицепремиерът и министър на отбраната Красимир Каракачанов наскоро в интервю за местни медии твърдеше, че страната му по никакъв начин не е участвала в аферата „Рекет\", въпреки че потвърди, че делото в София се следи отблизо.  \r\n„Не искам да навлизам в подробности, но казвам, че България не участва в онзи вътрешнополитически проблем на Македония. Не знам къде е Камчев в момента “, цитира медията думите на Каракачанов.  \r\nМакедонският премиер Зоран Заев заяви в интервю за българска агенция, че никога не е разговарял с българския си колега Борисов за Камчев. „Борисов не би позволил подобно нещо, защото е европейски премиер, който спазва върховенството на закона“, подчерта Заев. \r\n \r\n Тереза Герова", "date": "2019.07.30", "title": "Deutsche Welle (Македония): Орце Камчев не е искал защита от България"}
{"url": "http://www.focus-news.net/news/2019/07/30/2685252/predsedatelyat-na-parlamenta-tsveta-karayancheva-i-predsedatelyat-na-kamarata-na-predstavitelite-na-kipar-obsadiha-aktivniya-politicheski-dialog-i-zadalbochavane-na-satrudnichestvoto-v-sferata-na-turizma.html", "text": "Активният политически диалог и задълбочаване на сътрудничеството в сферата на туризма бяха сред основните теми на срещата на председателя на Народното събрание Цвета Караянчева и председателя на Камарата на представителите на Република Кипър Димитрис Силурис. Това съобщиха от пресцентъра на  Народното събрание . Кипърска парламентарна делегация е на посещение у нас по покана на председателя на българския парламент.  \r\nОбщо бе мнението, че България и Кипър могат да предлагат съвместен туристически продукт на трети страни. На разговора двамата председатели оцениха отношенията между България и Кипър като отлични във всички сфери от двустранен интерес, за което допринася и активният политически диалог на най-високо ниво. Цвета Караянчева припомни, че Кипър беше сред първите държави членки, ратифицирали Договора за присъединяване на България към Европейския съюз и благодари за подкрепата. Гостът подчерта, че в страната му работят 30 хиляди българи и те са едни от най-добрите работници.  \r\nПредседателят на Народното събрание отбеляза отличните отношения в областта на образованието и културата и посочи, че българската общност в Кипър и кипърските студенти, които се обучават в България, са мост между двете страни. Ценим доброто взаимодействие, което имаме по важни теми и сътрудничеството и взаимната подкрепа в различни международни организации, посочи Цвета Караянчева.  \r\nЧовешките контакти, в т.ч. и в културата и образованието, са важен аспект на двустранните ни отношения, заяви по време на разговора председателят на кипърския парламент. Той допълни, че те са основани на историческата и културна близост между двата народа и следва да се задълбочават. От кипърска страна увериха, че се отделя сериозно внимание на работата с българската общност в Кипър.  \r\nПредседателят на Камарата на представителите на Република Кипър Димитрис Силурис отбеляза, че трябва традиционните отлични отношения между Кипър и България да бъдат реализирани на практика и приложени в полза на двата народа. Ние изпитваме голяма благодарност към България за времето след турската инвазия, когато България даде работа и хляб на хиляди кипърски граждани, изгубили домовете си, посочи той. Това, което Кипър днес предоставя като възможност за трудова заетост на български граждани, е най-малката отплата, която бихме могли да дадем, добави Димитрис Силурис.  \r\nПредседателят на Народното събрание подчерта, че пример за отличните ни двустранни отношения на секторно ниво са и подписаните през последните години пет двустранни споразумения – в областта на земеделието, туризма, енергетиката, културата, образованието и науката. Говорихме за активното парламентарно сътрудничество и за това, че можем още повече да го задълбочим, посочи Цвета Караянчева. Парламентаристите на двете държави са добри професионалисти, представители на различни региони и можем да си бъдем полезни за обмен на различни политики, смята тя.  \r\nСлед разговора председателят на българския парламент показа пленарната зала на своя кипърски гост. По-късно кипърските парламентаристи ще разговарят с Групата за приятелство България - Кипър в Народното събрание.  \r\nПосещението на кипърската парламентарна делегация започна с церемония по полагане на венец на Паметника на незнайния воин.", "date": "2019.07.30", "title": "Председателят на парламента Цвета Караянчева и председателят на Камарата на представителите на Кипър обсъдиха активния политически диалог и задълбочаване на сътрудничеството в сферата на туризма"}
{"url": "http://www.focus-news.net/news/2019/07/30/2685255/varna-trimata-obvinyaemi-za-poboy-nad-gorski-strazhar-ostavat-v-aresta.html", "text": "Мерки за неотклонение „задържане под стража” наложи Районен съд – Варна на трима мъже, привлечени като обвиняеми за причиняване на телесна повреда на горски стражар и за употреба на сила и заплашване с цел принуда на орган на властта да извърши или да пропусне нещо по служба. Това съобщиха от пресцентъра на  Районен съд – Варна . \r\nРайонен съд  – Варна уважи искането на прокуратурата и взе най-тежката мярка за процесуална принуда по отношение на тримата обвиняеми, съответно на 30, 37 и 40-годишна възраст. Спрямо тях са предявени обвинения по чл.131, ал. 2 (средна телесна повреда на длъжностно лице при изпълнение на службата или функцията му) и по чл. 269, ал. 1 от Наказателния кодекс (употреба на сила и заплашване с цел принуда на орган на властта). Предвиденото в закона наказание за първото престъпление е лишаване от свобода от 3 до 10 години, за второто – до 6 години лишаване от свобода. \r\nДеянията са осъществени на 26 юли 2019 г., по време на изпълнение на задълженията на горски стражари на територията на Държавното ловно стопанство в Шерба спрямо нарушители. В резултат на нанесени удари е пострадал един от служителите, който е със счупена ръка. \r\nАнализът на събраните материали и доказателства по делото водят съда до обосновано предположение за съпричастност на тримата обвиняеми към деянието, както и до наличие на реална опасност да извършат престъпление или да въздействат върху свидетели. Като взе предвид начина на извършване на деянието, демонстрираното брутално погазване на закона, липсата на задръжки и безпардонното поведение спрямо държавни служители, изпълняващи функциите и задълженията си по охрана и опазване на горския фонд, съдът счете, че следва да им бъде наложена най-тежката мярка за неотклонение. \r\nОбжалването на определенията по мерките е в 3-дневен срок, като в случай на жалба делата са насрочени пред Варненския окръжен съд за 7 август т. г., от 13.00 часа.", "date": "2019.07.30", "title": "Варна: Тримата обвиняеми за побой над горски стражар остават в ареста"}
{"url": "http://www.focus-news.net/news/2019/07/30/2685238/advokat-emanuil-yordanov-bivsh-ministar-na-vatreshnite-raboti-kandidaturata-na-ivan-geshev-za-glaven-prokuror-sazdava-naprezhenie-zashtoto-povedenieto-mu-ne-pokazva-uvazhenie-pred-zakona.html", "text": "Кандидатурата на Иван Гешев за главен прокурор създава напрежение, защото поведението му не показва уважение пред закона. Това каза за дневния информационен блок  „Добър ден“ на Радио „Фокус“  адвокат Емануил Йорданов, бивш министър на вътрешните работи. Той допълни, че е скептичен към тезата на Иван Гешев, че изпълнява стриктно своите задължения като прокурор и оглавяващ Специализираната прокуратура, като допълни, че в дейността на кандидата за главен държавен обвинител може да се говори за нарушение на конституцията.  „И по-конкретно по презумцията за невиновност. Не може в момента, в който се задържа едно лице, при положение, че то още не е привлечено като обвиняемо – цялата прокуратура да се изсипе пред камерите и да обяснява, какъв страшен престъпник е заловен. НПК предвижда равнопоставеност на страните в процеса. Аз много бих искал да чуя прокурор Гешев, как би обяснил подобна равнопоставеност – обвиняемият е задържан, срещу него се дават поредица от интервюта, а защитниците дори не могат да видят на базата на какви доказателства този човек е обвиняем“, добави адвокатът. Емануил Йорданов припомни делото „Иванчева“, като обясни, че при задържането на кметицата и заместничката й са участвали служители на орган, който няма компетентност по отношение на досъдебното производство. Самият Гешев няма пряко отношение към производството, обобщи адвокатът. Емануил Йорданов посочи, че фигурата на единствения кандидат за главен прокурор Иван Гешев вече създава напрежение сред адвокатската гилдия, той допълни, че не очаква някакви пречки в дейността му като адвокат, тъй като и към момента ги има. Йорданов прогнозира, че едва ли ще се стигне до обществено напрежение заради номинацията на Иван Гешев за главен прокурор. \r\nЕвелина БРАНИМИРОВА", "date": "2019.07.30", "title": "Адвокат Емануил Йорданов, бивш министър на вътрешните работи: Кандидатурата на Иван Гешев за главен прокурор създава напрежение, защото поведението му не показва уважение пред закона"}
{"url": "http://www.focus-news.net/news/2019/07/30/2685254/delovoy-peterburg-na-letishte-pulkovo-zadarzhaha-pasazher-ot-balgariya-narushil-zabranata-za-tyutyunopushene-v-samoleta.html", "text": "На летище „Пулково“ в Санкт Петербург“ задържаха пасажер в самолет от България, нарушил забраната за тютюнопушене на борда на машината, съобщава вестник  „Деловой Петербург“ , като се позовава на информация от местните власти. \r\nУточнява се, че дежурните са получили обаждане с молба  полицията да се качи на борда на самолета, пристигнал от Варна. „Служителите, които пристигнаха на пистата, определиха, че по време на полета пътникът, докато е бил в тоалетната, разположена в опашната част на самолета, е пушил цигара\", отбелязват от регионалното МВР. \r\nНарушителят бил задържан и привлечен под административна отговорност. Не се уточнява дали той е гражданин на България. \r\n \r\n Тереза Герова", "date": "2019.07.30", "title": "„Деловой Петербург“: На летище „Пулково“ задържаха пасажер от България, нарушил забраната за тютюнопушене в самолета"}
{"url": "http://www.focus-news.net/news/2019/07/30/2685253/the-wall-street-journal-predpolagaemiyat-organizator-na-atentatite-ot-11-septemvri-e-gotov-da-dade-pokazaniya.html", "text": "Един от организаторите на терористичните атаки от 11 септември 2001 година в САЩ Халид Шейх Мохамед заяви, че има готовност да даде показания в съда в полза на хората и компаниите, подали искове срещу Саудитска Арабия, ако американските власти се откажат от искането да му бъде наложена смъртна присъда, пише американското издание  The Wall Street Journal . \r\nПо-рано роднини на жертвите от атентатите от 11 септември в САЩ подадоха колективен иск срещу Саудитска Арабия, която обвиняват във финансиране и други видове подкрепа за терористичната групировка „Ал Кайда“. Искът е подаден от името на 800 души с цел да получат компенсации от правителството на Кралството. След това повече от 20 американски застрахователни организации подадоха искове против две банки от Саудитска Арабия и компании, свързани със семейството на Осама бин Ладен, както и против няколко благотворителни организации за сума, не по-малка от 4,2 милиарда долара във връзка с атаките от 11 септември 2001 година. \r\nПредложението на Мохамед се съдържа в текста на писмо, изпратено в съда от юристи, представляващи компаниите и роднините на жертвите. Мохамед, който в момента се намира в американския затвор Гуантанамо, не е готов да даде показания в „момента“, но „в случай на отсъствие на потенциална смъртна присъда ще бъде възможно по-широко сътрудничество“. \r\nСъобщава се, че представляващият Саудитска Арабия адвокат е отказал да направи коментар. \r\nПо-рано Конгресът прие Закон, позволяващ наследниците на жертвите от терористичните атаки на 11 септември да подадат искове в съда срещу Саудитска Арабия, чиито граждани бяха повечето от терористите, осъществили атаките. Президентът на САЩ Барак Обама наложи вето на приетия от Конгреса законопроект, но Сенатът го преодоля с 97 на 1 гласа. Преодоляването на президентското вето в Конгреса на САЩ беше първият подобен случай в рамките на мандата на Обама. Още в началото на октомври 2016 година американка, загубила съпруга си на 11 септември, подаде първият иск в съда срещу Рияд. \r\nНа 11 септември 2001 година терористи от „Ал кайда“ завзеха няколко пътнически самолета и ги забиха в сградите на Световния търговски център в Ню Йорк и Пентагона, като в резултат от атаките загинаха три хиляди души. \r\n \r\nПревод и редакция:", "date": "2019.07.30", "title": "The Wall Street Journal: Предполагаемият организатор на атентатите от 11 септември е готов да даде показания"}
{"url": "http://www.focus-news.net/news/2019/07/30/2685250/tomash-petska-chez-chrez-podmyana-na-kabel-podobryavame-nadezhdnostta-i-sigurnostta-na-elektrozahranvaneto-na-96-000-domakinstva-i-firmi-v-stolitsata.html", "text": "Чрез подмяна на ключов 110 kV кабел подобряваме надеждността и сигурността на електрозахранването на 96 000 домакинства и фирми в столицата. Това каза в интервю за  Агенция „Фокус“  Томаш Пецка, член на Управителния съвет и Главен директор „Управление на активите“ в ЧЕЗ Разпределение България.  „Подмяната на пореден ключов кабел 110 kV, компонент на електроенергийната инфраструктура на столицата, е част от стратегията за подмяна на мрежата 110 kVс бързи темпове. Казвам с бързи темпове, защото стана практика всяка година да подменяме по един такъв ключов кабел. Технически е невъзможно това да става по-често, защото при изключването на кабела по време на подмяната му, останалата мрежа трябва да има капацитет да поеме товарите му“, обясни Томаш Печка. Той посочи, че с реализация на проекта ще се подобри надеждността и сигурността на електрозахранването на 96 000 домакинства и фирми в 14 столични квартала – „Редута“, „Гео Милев“, „Подуяне“, „Изток“, „Дианабад“, „Слатина“, „Христо Смирненски“, „Младост 1“, „Полигона“, „Сухата река“, „Левски“, „Хаджи Димитър“ и Централна градска част. \r\n Пълния текст на интервюто четете по-късно в „Мнение”", "date": "2019.07.30", "title": "Томаш Пецка, ЧЕЗ: Чрез подмяна на кабел подобряваме надеждността и сигурността на електрозахранването на 96 000 домакинства и фирми в столицата"}
{"url": "http://www.focus-news.net/news/2019/07/30/2685241/rumen-petkov-abv-pravitelstvoto-na-ivan-kostov-e-sred-osnovnite-prichini-za-nesposobnostta-na-darzhavata-za-efektivni-merki-za-likvidirane-na-masovite-zabolyavaniya-po-zhivotnite.html", "text": "Правителството на Иван Костов са една от основните причини за неспособността на държавата да предприеме цялостни ефективни мерки за борба, за ликвидиране на масовите заболявания по животните. Това каза председателят на ПП АБВ Румен Петков по време на пресконференция в Плевен, предаде кореспондент на  Радио „Фокус“ . „Това правителство ликвидира екарисажите в България и през май 2001 нямахме нито един. Това заложи една много грозна перспектива. Вътрешните органи на животните няма къде да се изгарят. Те се хвърлят по бунищата и това е сериозна предпоставка за възникване и разпространение на масови заболявания“, заяви Румен Петков. Според него  политическата отговорност за това е на Иван Костов като министър-председател, защото става дума за въпрос на държавна политика.  \r\n„Вторият голям проблем е пропускът на Сергей Станишев. В периода 2007-2009 страната беше спечелила по програма ФАР безвъзмездно 18 млн. евро за изграждане на екарисаж от последно поколение. Сергей Станишев като премиер проспа тази възможност и парите бяха обратно върнати по програмата. Останахме без голям екарисаж, който би бил в състояние да изгаря животни, които заболеят“, каза още Румен Петков. „Тези две правителства носят огромна вина за липсата на инструментариум в момента и през годините превантивно да се ликвидират огнища на такива зарази“, подчерта още Румен Петков.  \r\nВиолета КРЪСТЕВА", "date": "2019.07.30", "title": "Румен Петков, АБВ: Правителството на Иван Костов е сред основните причини за неспособността на държавата за ефективни мерки за ликвидиране на масовите заболявания по животните"}
{"url": "http://www.focus-news.net/news/2019/07/30/2685257/stara-zagora-kmetat-zhivko-todorov-shte-pozdravi-15-te-starozagorski-matematitsi-zavarnali-se-ot-olimpiada-v-yaponiya.html", "text": "От 12.00 часа, в зала „Фоайе“ на Община Стара Загора кметът Живко Тодоров ще поздрави 15-те старозагорски математици, които се завърнаха с множество медали от олимпиадата в Япония през юли, както и Любомир Любенов - математикът, който подготвя младите състезатели, съобщиха от пресцентъра на  общината . \r\nБългария се представи забележително на математическото състезание, в което участие взеха 1900 деца от 25 страни. \r\nВ срещата ще се включи и доц. д-р Алексей Стоев, директор на Центъра за слънчево-космически изследвания, дългогодишен директор на НАОП „Юрий Гагарин“, председател на Националния съвет на БТС и изследовател. Той получи подкрепа от кмета за своя експедиция до Аржентина.", "date": "2019.07.30", "title": "Стара Загора: кметът Живко Тодоров ще поздрави 15-те старозагорски математици, завърнали се от олимпиада в Япония"}
{"url": "http://www.focus-news.net/news/2019/07/30/2685256/blagoevgrad-motopedist-e-postradal-pri-katastrofa-na-vhoda-na-grada-pri-yugozapaden-universitet-neofit-rilski.html", "text": "Мотопедист е пострадал при катастрофа на входа на Благоевград при Югозападен университет „Неофит Рилски“. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Инцидентът е станал около 11.00 часа. Мотопедът се е сблъскал с лек автомобил. Мотопедистът е с фрактура на ключицата и е транспортиран в болницата в Благоевград. \r\nНатали СТЕФАНОВА", "date": "2019.07.30", "title": "Благоевград: Мотопедист е пострадал при катастрофа на входа на града при Югозападен университет „Неофит Рилски“"}
{"url": "http://www.focus-news.net/news/2019/07/30/2685262/gd-granichna-politsiya-intenziven-e-trafikat-za-leki-i-tovarni-avtomobili-na-vhod-i-izhod-na-gkpp-kulata-i-dunav-most-2.html", "text": "Интензивен е трафикът за леки и товарни автомобили на вход и изход на ГКПП „Кулата“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. Трафикът е интензивен на ГКПП „Калотина“ на вход и изход. На ГКПП „Капитан Андреево“ трафикът е интензивен на изход за леки автомобили. На ГКПП „Дунав мост 1“ трафикът е интензивен на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.07.30", "title": "ГД „Гранична полиция“: Интензивен е трафикът за леки и товарни автомобили на вход и изход на ГКПП „Кулата“ и „Дунав мост 2“"}
{"url": "http://www.focus-news.net/news/2019/07/30/2685258/burgas-obshtinskiyat-savet-prie-da-bade-vneseno-avansovo-plashtane-ot-38-mln-leva-po-proekt-za-zakupuvane-na-56-elektricheski-prevozni-sredstva.html", "text": "Общинският съвет в Бургас прие по време на редовното си заседание решение да бъде внесено авансово плащане по проект за закупуване на 56 електрически превозни средства, предаде репортер на  Радио „Фокус“ – Бургас . Общината, в партньорство с „Бургасбус“ ЕООД, ще подготви и кандидатства с проектно предложение с работно заглавие „Подобряване качеството на атмосферния въздух в Община Бургас чрез модернизация на обществения транспорт“ по Оперативна програма „Околна среда 2014 – 2020 г.“ с прогнозен бюджет до 68 850 000 лв. Общинският съвет даде съгласие Община Бургас да осигури необходимия собствен принос по проекта в размер до 3 850 000 лв. Според зам.-кмета по „Европейски политики и околна среда“ Руска Бояджиева ползите от закупуването на новите електробуси са много.  \r\n„Такива превозни средства се използват във всчики европейски държави. Някои от тях наложиха практика до 2030 година пълният състав на обществения градски транспорт да бъде от електромобили“, допълни още зам.-кметът Бояджиева. Общинският съветник от НФСБ – СЕК Константин Бачийски отбеляза, че това е правилният път за опзване на чистия въздух в града. По време на обсъждането общинският съветник Живко Табаков зададе въпроси, свързани с експлоатацията на новозакупените и на старите превозни средства, както и въпрос, свързан с това дали предприятието ще съумее да осигури необходимия брой водачи. „През последната година направихме всичко възможно да намалим разходите на „Бургасбус“, но въпреки това нещата не вървят добре“, отбеляза Живко Табаков.  \r\nУправителят на общинското предприятие Петко Драгнев отговори, че от миналата година са предприети мерки за набиране на необходимия персонал. „Към момента имаме минимална нужда от допълнителни водачи – от около 10-15 души. Може би през следващата година ще се наложи да потърсим нови 25-40 водачи допълнително. Смятам, че този въпрос е разрешим“, посочи Драгнев. Той добави, че тези 56 електробуса ще бъдат експлоатирани в няколко направления. „Една част от старите автобуси ще бъдат пренасочвани към съставните селища за подобряване на тяхното обслужване, а електроавтомобилите ще бъдат изполвани само на територията на Община Бургас. Разписанията ще бъдат зачестени, а и една не малка част от автобусите ще захранват линия номер 9, която времето доказа, че е достатъчно натоварена „, допълни още Драгнев. \r\nМария ПОПЧЕВА", "date": "2019.07.30", "title": "Бургас: Общинският съвет прие да бъде внесено авансово плащане от 3.8 млн лева по проект за закупуване на 56 електрически превозни средства"}
{"url": "http://www.focus-news.net/news/2019/07/30/2685261/sport-andi-mari-obmislya-zavrashtane-na-singal-oshte-sledvashtiya-mesets.html", "text": "Анди Мъри може да се завърне в игра на сингъл за турнира в Синсинати следващия месец. Това разкри бившата първа ракета на Великобритания в интервю за BBC. \r\nАнди и Джейми Мъри участват като тандем на турнира във Вашингтон тази седмица. Това е първата им поява заедно на корта от 2015-та година насам, когато двамата играха в тима на Великобритания за Купа Дейвис. \r\nМъри се подложи на хирургическа интервенция и се завърна в игра за турнира на двойки в Куинс, който спечели на двойки в тандем с Фелисиано Лопес.", "date": "2019.07.30", "title": "Спорт: Анди Мъри обмисля завръщане на сингъл още следващия месец"}
{"url": "http://www.focus-news.net/news/2019/07/30/2685268/pazardzhik-zapochva-petiyat-mezhdunaroden-etnokulturen-festival-kulturata-na-badeshteto-i-badeshteto-na-kulturata-v-peshtera.html", "text": "Започва петият  Международен етнокултурен фестивал „Културата на бъдещето и бъдещето на културата” в Пещера, съобщи за  Радио „Фокус“ – Пазарджик  Димитър Павлов, експерт по културата в Община Пещера. Ще участват фолклорни състави от 5 държави, като най-атрактивни са съставите от Индия и Мали. „Първата вечер от 18.30 часа ще се състои дефиле на съставите от България, Индия и Молдова. Те ще тръгнат от „Железния град“, ще преминат по ул. „Михаил Такев” и по главната улица, за да стигнат до сцената на пл. „България”, където ще изнесат концерти. Там ще бъде и официалното откриване на фестивала от кмета на община Пещера Николай Зайчев. Във втората вечер жителите и гостите на Пещера ще видят съставите на Сърбия и Мали“, уточни Павлов. Той допълни, че входът за събитията е свободен. \r\nАлбена ЖИЛЕКОВА", "date": "2019.07.30", "title": "Пазарджик: Започва петият Международен етнокултурен фестивал „Културата на бъдещето и бъдещето на културата” в Пещера"}
{"url": "http://www.focus-news.net/news/2019/07/30/2685264/stara-zagora-nagradiha-malka-ekohudozhnichka-ot-detska-gradina-v-grada.html", "text": "Весело тържество за малките екохудожници участвали във второто издание на Националните номинации „Най-големият малък приятел на природата и животните“ с представителна изложба в Народното събрание, се проведе днес в Детска градина „Светлина“ в Стара Загора. Това съобщиха от пресцентъра на  Общината .  \r\nСпециални гости бяха Иванка Сотирова, зам.-кмет на Община Стара Загора, народният представител Радостин Танев, общинският съветник Динко Михайлов и Пенка Чавдарова, началник отдел „Образование и младежки дейности“. \r\nШестгодишната Рада Арабаджиева получи грамота за участието си в конкурса „Екохудожник“ и много подаръци. Идеята е най-малките да представят в рисунки грижовно отношение към животните и природата. \r\nНа Йоанна Димитрова, директор на детската градина, бе връчена грамота с признателност за участието на децата в конкурса. \r\nПоздравителни адреси изпратиха Цвета Караянчева, председател на Народното събрание и доц.-д-р Бони Петрунова, директор на Националния исторически музей.  Наградите връчи Аксиния Боснева, председател на Фондация „АФА – България“, организатор на проявата. \r\nСлед това официалните гости, заедно с директора на детската градина, се включиха в оформянето на короната на „Дървото на хармонията“ – талисман на детските номинации.  \r\nИдеята на „АФА-България“ за обединяване усилията на обществото за формиране на ново екологично мислене и поведение е подкрепяна от народните представители на Република България, които на 19 юни т.г. откриха втората изложба Националните номинации в Народното събрание. В Номинациите се включиха деца от учебни заведения в 69 населени места в България.", "date": "2019.07.30", "title": "Стара Загора: Наградиха малка екохудожничка от детска градина в града"}
{"url": "http://www.focus-news.net/news/2019/07/30/2685266/yeni-safak-turtsiya-provezhda-savet-za-natsionalna-sigurnost-za-zapochvane-na-operatsiya-na-iztok-ot-efrat.html", "text": "Турция ще обсъди започването на военна операция на изток от река Ефрат в Сирия на Съвет за национална сигурност в столицата Анкара във вторник, пише електронното издание на турския консервативен ежедневник  Yeni Safak . \r\nПредложението на делегацията от САЩ, оглавявана от специалния пратеник на Вашингтон за Сирия Джеймс Джефри, от миналата седмица по отношение на създаването на зона за сигурност в Северна Сирия не успя да задоволи Турция, заяви външният министър на страната. \r\nНа Съвета, кой ще бъде председателстван от турския президент Реджеп Таийп Ердоган, ще бъдат обсъдени и последните събития в Източното Средиземноморие, както и положението около руските зенитно-ракетни системи С-400 и американските изтребители F-35. \r\nИзданието припомня, че след обявлението на президента на САЩ Доналд Тръмп, че американската армия ще се изтегли от Северна Сирия, двата съюзника в НАТО се съгласиха за създаване на зона за сигурност по северната граница на страната с Турция, която трябва да бъде опразнена от присъствието на сирийските кюрдски „Отряди за народна самоотбрана“ (ОНС), които са издънка на терористичната организация „Работническата партия на Кюрдистан“ (ПКК). \r\nВ четвъртък министърът на отбраната на Турция Хулуси Акар каза на военни офицери, че Анкара е изразила позицията си на американската делегация. „Ние им подчертахме още веднъж, че няма да бъдем толерантни към никакви забавяния и че ще поемем инициативата, ако се наложи“, цитира думите на Акар Министерството на отбраната. \r\nВъв Вашингтон, Пентагонът подчерта  отново, че координацията и консултациите между САЩ и Турция са единственият начин за справяне с опасенията на Турция. \r\n \r\nПревод и редакция:", "date": "2019.07.30", "title": "Yeni Safak: Турция провежда Съвет за национална сигурност за започване на операция на изток от Ефрат"}
{"url": "http://www.focus-news.net/news/2019/07/30/2685265/burgas-obshtinskiyat-savet-othvarli-predlozhenie-za-namalyavane-tsenite-na-biletite-i-kartite-za-gradski-transport.html", "text": "Общинският съвет в Бургас отхвърли предложение за намаляване цените на билетите и картите за градски транспорт, предаде репортер на  Радио „Фокус“ – Бургас . Предложението целеше цената на билетите и картите да бъде на стойност от 1.00 лев. Кметът Димитър Николов отбеляза, че разчетите показват какви трябва да бъдат цените в градския транспорт. „Няма човек в тази зала, който да не иска да се намалят цените. Мислите, че не желая същото? Преди 12 години „Бургасбус“ бе в колапс, имаше липса на качествен превозен състав, както и липса на мотивация на служителите. Сега предприятието е за пример на обществени услуги в България“, посочи кметът Николов.  \r\nСпоред общинския съветник Живко Табаков с намалянето на цената на билети за градския транспорт ще се разрешат няколко основни проблема – с недостига на паркоместа, както и този с екологията, тъй като с намаляне цените на билетите повече граждани ще използват градския транспорт. \r\nМария ПОПЧЕВА", "date": "2019.07.30", "title": "Бургас: Общинският съвет отхвърли предложение за намаляване цените на билетите и картите за градски транспорт"}
{"url": "http://www.focus-news.net/news/2019/07/30/2685263/gencho-genchev-kmet-na-svishtov-vse-oshte-sme-v-treskava-podgotovka-za-devetoto-izdanie-na-festivala-folkloren-izvor-no-veche-nanasyame-posledni-shtrihi.html", "text": "Все още се извършва трескавата подготовка за деветото поредно издание на фестивала „Фолклорен извор“, който се провежда в село Царевец, община Свищов. В навечерието на събитието се поставят последните щрихи от организацията, уточни в предаването  „Добре дошли в Свищов“  на  Радио „Фокус“ – Велико Търново  кметът на Общината и председател на фестивала Генчо Генчев. Той припомни, че през тази година в него ще участват над 5500 изпълнители от цялата страна, като сред тях има 400 състава. Програмите и за четирите дни на събитието вече са готови. Те са подредени по часове, като информацията е достъпна на сайта на фестивала. „Тук искам да вмъкна, че имаме около 120 доброволци, които ще се грижат за участниците. Знаете, че съставът на нашето жури е само и изцяло от специалисти и личности, доказали се във фолклорното изкуство.  Конкуренцията при нас се увеличава с всяка изминала година. Пламъкът, който започва да гори още от първия ден на събитието се поддържа и до последното изпълнение, тъй като разнообразието на българския фолклор е много голямо, а подготовката на съставите е изключително добра“, обобщи още Генчев. \r\nЗа пръв път през тази година ще има и надпревара за духови оркестри, която ще е в петък – на 2 август. В нея ще участват 15 състава. Ще има и традиционните фолклорни концерти, всяка вечер, като и този път в тях се предвижда и международно участие. \r\nДеветото издание на фестивала „Фолклорен извор“ ще се проведе от 1-ви до 4-ти август в свищовското село Царевец. Програмата можете да откриете на интернет страницата на Община Свищов. \r\nЛуиза ТРАНЧЕВА", "date": "2019.07.30", "title": "Генчо Генчев, кмет на Свищов: Все още сме в трескава подготовка за деветото издание на фестивала „Фолклорен извор“, но вече нанасяме последни щрихи"}
{"url": "http://www.focus-news.net/news/2019/07/30/2685259/darzhaven-fond-zemedelie-preustanovyava-fizicheskite-proverki-na-myasto-v-svinevadnite-stopanstva-v-tsyalata-strana-zaradi-afrikanskata-chuma-po-svinete.html", "text": "Държавен фонд „Земеделие“ (ДФЗ) преустановява физическите проверки на място в свиневъдните стопанства на територията на цялата страна. Това съожщиха от  ДФЗ . Забраната е разпоредена със Заповед на изпълнителния директор на ДФЗ Васил Грудев. Тя е част от кризисните мерки, предприети от държавата, за превенция и преодоляване разпространението на африканската чума по свинете (АЧС).  \r\nПри планиране на проверките на място ДФЗ ежедневно ще проследява информацията за актуалната епизоотична ситуация на официалния сайт на Българска агенция по безопасност на храните (БАБХ).  \r\nПреди извършване на посещение на място при кандидатите за финансово подпомагане на ДФЗ, ще бъде съблюдавана публикуваната информация от БАБХ, както по отношение местоположението на свиневъдни обекти, така и във връзка с наложените ограничения за придвижване на хора и транспортни средства.", "date": "2019.07.30", "title": "Държавен фонд „Земеделие“ преустановява физическите проверки на място в свиневъдните стопанства в цялата страна заради африканската чума по свинете"}
{"url": "http://www.focus-news.net/news/2019/07/30/2685260/targovishte-uslovna-prisada-poluchi-lihvar-otpuskal-zaemi-s-50-na-sto-lihva-sled-odobreno-ot-sada-sporazumenie-s-okrazhnata-prokuratura.html", "text": "57-годишният Румен Хр., подсъдим за извършване на незаконни банкови сделки и за закана с убийство, се призна за виновен, отказа се от разглеждане на наказателното дело срещу него по общия ред и сключи споразумение с Окръжната прокуратура в Търговище, което Окръжният съд в града одобри като непротиворечащо на закона и морала. Това съобщиха от  Апелативна прокуратура - Варна . \r\nПодсъдимият, който е неосъждан, прие да търпи наказание общо 1 година лишаване от свобода с 3-годишен изпитателен срок. 57-годишният лихвар отпускал заеми на свои съграждани с лихва 50 на сто. Така от началото на 2016 г. до месец май 2019 г. обвинението е установило, че Румен Хр. е отпуснал общо 5 заема на различни лица и за различни суми. Общото между даваните от него заеми била само лихвата от 50 процента.  \r\nОдобреното от съда споразумение е окончателно и влиза в сила веднага.", "date": "2019.07.30", "title": "Търговище: Условна присъда получи лихвар, отпускал заеми с 50 на сто лихва, след одобрено от съда споразумение с Окръжната прокуратура"}
{"url": "http://www.focus-news.net/news/2019/07/30/2685269/inzh-nevena-stefanova-inspektsiya-po-truda-veliko-tarnovo-spazena-e-protsedurata-po-masovoto-uvolnenie-na-70-shivachki-ot-tseh-v-grada.html", "text": "Спазена е процедурата по масовото уволнение на 70 шивачки от цех във Велико Търново, за която Инспекцията по труда бе уведомена през миналия месец. Това съобщи пред журналисти директорът на инспекцията инж. Невена Стефанова, предаде репортер на  Радио „Фокус“ – Велико Търново . Тя уточни, че трудовите взаимоотношения са прекратени официално преди дни. Сега предстои проверка дали дължимите заплати ще бъдат изплатени в срок, който според закона е едномесечен. Резултатите ще са ясни най-рано през септември. „През месец юли Дирекция „Инспекция по труда“  провери 66 предприятия във всички отрасли на икономиката, като в девет от тях влизаме за пръв път. Констатираните нарушения са общо 262, като тези по организация и управление на дейността по здравословни и безопасни условия на труд са 78, за неспазване безопасността на работното място с оглед на технологичните процеси – 27 и за неспазване хигиена на труда – 7“, допълни инж. Стефанова.  По трудовите правоотношение установените нарушения са 150. В резултат на извършените проверки са дадени  255 задължителни за изпълнение предписания. \r\nСъставените актове за установяване на административни нарушения през месец са 16, като два от тях са за работа без писмен трудов договор. \r\nЛуиза ТРАНЧЕВА", "date": "2019.07.30", "title": "Инж. Невена Стефанова, Инспекция по труда – Велико Търново: Спазена е процедурата по масовото уволнение на 70 шивачки от цех в града"}
{"url": "http://www.focus-news.net/news/2019/07/30/2685272/uskoryava-se-obrabotkata-na-poshtenski-pratki-podlezhashti-na-mitnichesko-oformyane.html", "text": "Обработка на пощенски пратки, подлежащи на митническо оформяне, да се осъществява централизирано - това предвижда нов проект между „Български пощи“ ЕАД и Агенция „Митници“, който стартира от 1 август 2019 г. в София и до края на 2020 г. ще обхване цялата страна. Това съобщиха от  „Български пощи“ . Обработката ще се извършва в Българския разменно-сортировъчен център на дружеството в София, кв. „Нова Враждебна“, ул. „Челопешко шосе“ 31, където се помещава и специализирано митническо бюро, създадено за да обслужва процеса на обработка на пощенските пратки. Във връзка с това от 1 август 2019 г.  „Български пощи“ ЕАД преустановява доставянето на пощенски пратки в пощенската станция на ул. Веслец № 84. \r\nРеализирането на новия проект ще даде възможност да се унифицира процесът, както и да се гарантира равен достъп до услугите, предоставени от „Български пощи“ ЕАД, свързани с митническото оформяне на пратки на разумна цена за всички потребители, както в големите градове, така и в отдалечени райони в страната. С въвеждането на новия проект клиентите ще получават информация с SMS на посочен от тях мобилен номер, в деня на получаване пратката в България.  \r\nПреместването на пощенската станция е във връзка с подготовката на дружеството за изпълнение на Пакета за електронна търговия на Европейския съюз и използваните в процеса ИТ системи.  \r\nКлиентите на „Български пощи“ ЕАД могат да се възползват от услугата „Митническо представителство“. За да я заявят е необходимо да изпратят документи по електронна поща, факс или да ги подадат във всяка пощенска станция в страната. Гражданите ще спестят време, пратките ще се обработват и доставят по-бързо, ще се спестят транспортни разходи. Дружеството не променя цените за обработката на пощенските пратки, подлежащи на митническо оформяне. Цената на услугата е изключително атрактивна и конкурентна. \r\nНе се отменя възможността гражданите  лично или чрез упълномощено лице да освобождават пратки, като съпътстващите пратката документи ще се получават в пощенската станция по адрес на доставяне. В тези случай декларирането се извършва със стандартна митническа декларация, данните за която се подават по електронен път.  Информация как може да се случи това е публикувана на интернет страницата на Агенция „Митници“ в секция Информация за граждани/ Получаване на пощенски и куриерски пратки. \r\nВсички пратки, които не подлежат на митническа обработка ще се получават както досега в офисите от мрежата на „Български пощи“ ЕАД по адрес на доставяне. \r\nНа сайта на „Български пощи“ ЕАД е публикувано пълно описание на услугата на дружеството „Митническо представителство“, изискванията, образци и формуляри на необходимите документи, както и имейли и телефони на пощенските станции към Митници в страната.", "date": "2019.07.30", "title": "Ускорява се обработката на пощенски пратки, подлежащи на митническо оформяне"}
{"url": "http://www.focus-news.net/news/2019/07/30/2685270/dobrich-kontsert-izpey-obicham-te-na-balgarski-shte-se-provede-na-11-avgust-v-kavarna.html", "text": "Концерт „Изпей „Обичам те“ на български“ ще се проведе на 11 август в Каварна. Това съобщиха от  Общината . Това е най-мащабната кампания в България в подкрепа на българската музика. Концертът е под патронажа на кмета на община Каварна Нина Ставрева в рамките на „Бг поп рок сцена“. В концерта участват поп дует „Димитър и Христо“, „Скандау“ и група „Сол бемол“.  Мероприятието ще се проведе на открита сцена в морската зона на град Каварна. Началото е в 20.30 часа.", "date": "2019.07.30", "title": "Добрич: Концерт „Изпей „Обичам те“ на български“ ще се проведе на 11 август в Каварна"}
{"url": "http://www.focus-news.net/news/2019/07/30/2685273/temata-za-balgariya-v-chuzhdestrannite-medii-bez-okonchatelno-reshenie-za-zavoda-na-folksvagen-vazmozhno-zabavyane-na-turski-potok-i-skandalat-s-ortse-kamchev-agentsiya-fokus.html", "text": "Германският автомобилен концерн „Фолксваген“ все още търси най-доброто място за новия си завод в Югоизточна Европа, съобщава националният ежедневник  Die Frankfurter Allgemeine Zeitung . \r\n„Няма окончателно решение на Надзорния съвет\", заяви премиерът на Долна Саксония Щефан Вайл (ГСДП), който е част от ръководния орган на „Фолксваген“.  \r\nНаскоро бе съобщено, че Турция вече е избрана за изграждането на завода на стойност милиарди. От компанията опровергаха информацията.България също участва в надпреварата. \r\n„Разбира се, независимо как се вземе това решение, то ще бъде икономическо, а не политическо изявление\", увери Вайл, като допълни, че се очаква такова да има „може би на следващото или на по-следващото заседание на Надзорния съвет“. Съответно процесът вероятно ще се продължи през есента. \r\nКритиците твърдят, че избирането Турция не е съвместимо със ситуацията с правата на човека в страната.  \r\nВпечатлението, че компанията отслабва дейностите си в Германия, като пренасочва все по-голяма част от работата си в страни с по-ниски разходи за персонал, противоречи на политиката на ГСПД. „Принципно ситуацията е по-сложна… Компанията трябва да отваря нови пазари за продажби, също чрез пазарно ориентирано производство\", подчерта Вайл. \r\nСъгласно думите му, „Фолксваген“ трябва да има право да присъства в много страни. „Ето защо се справя толкова добре, защото не само гледа на нещата с национални очила, а се утвърждава в международен план от десетилетия\", обясни Вайл.  \r\nНаскоро „Фолксваген“  представи добри резултати за работата си, въпреки дизеловата афера и проблемната автомобилна индустрия. От април до юни продажбите са се увеличава с близо седем процента спрямо предходната година, въпреки че са доставени по-малко автомобили. Също така печалбата на компанията се е увеличила значително през този период с почти една четвърт. \r\n*** \r\n \r\nОфициална София твърди, че не е имала контакт с бизнесмена Йордан (Орце) Камчев, който е жертва и свидетел по делото „Рекет“, открито от македонската прокуратура, съобщава  Deutsche Welle  в местната си редакция. \r\nСпоред информация, получена от медията, Камчев е записал разговорите с двамата заподозрени Боян Йовановски и Зоран Милевски, които са го изнудвали по случая „Империя“.  След това Камчев е предал на българските власти аудио и видеозаписите на разговорите като гаранция, в случай че нещо му се случи, и е поискал и получил защита от правителството в София. \r\nБългарските власти отказаха да коментират подобна информация, като официално твърдят, че не са получили искане за защита от Камчев, въпреки че той е български гражданин.  \r\nВ отговор на искането на Deutsche Welle от пресцентъра на българското външно министерство заявиха, че „Орце Камчев не е потърсил съдействието на българското външно министерство“.  \r\nСпоред Специалната прокуратура Камчев притежава български паспорт и българско гражданство, както и фирма в България. Такива констатации са цитирани в едно от исканията на Специализираната прокуратура за задържане на Камчев като заподозрян по делото „Империя\".  \r\nБългарското правителство казва, че не е било информирано официално от властите в Северна Македония за продължаващото преследване и мерките, предприети срещу Камчев. \r\n„Г-н Камчев не е изпратил никакво искане до българския премиер и до българските власти за каквато и да е защита. Този случай не може да засегне отношенията на приятелството, добросъседските отношения и сътрудничеството между Република България и Република Северна Македония\", добави българското правителство.  \r\nБългарската агенция за национална сигурност (ДАНС) казва, че следи случая, но официалният отговор е: „Без коментар\".  \r\nПрез 2018 г. настоящото българско правителство определи Камчев за почетен консул на страната в Македония. Предложението идва месеци, след като двамата премиери Бойко Борисов и Зоран Заев договориха договора за добросъседство и приятелство, подписано през август 2017 г.  \r\nСкопие отхвърли официално предложението на София през април 2018 г. Ако Камчев бе станал почетен консул, той би имал дипломатически имунитет, което би му позволило да бъде защитен от наказателно преследване в Македония. Само няколко месеца по-късно Специализираната прокуратура влезе във фирмите на Камчев в Македония и той беше привлечен като заподозрян по делото „Империя\".  \r\nБългарските власти така и не поясниха  какво ги е убедило да номинират Камчев за почетен консул в съседната страна точно по това време. Вицепремиерът и министър на отбраната Красимир Каракачанов наскоро в интервю за местни медии твърдеше, че страната му по никакъв начин не е участвала в аферата „Рекет\", въпреки че потвърди, че делото в София се следи отблизо.  \r\n„Не искам да навлизам в подробности, но казвам, че България не участва в онзи вътрешнополитически проблем на Македония. Не знам къде е Камчев в момента “, цитира медията думите на Каракачанов.  \r\nМакедонският премиер Зоран Заев заяви в интервю за българска агенция, че никога не е разговарял с българския си колега Борисов за Камчев. „Борисов не би позволил подобно нещо, защото е европейски премиер, който спазва върховенството на закона“, подчерта Заев. \r\n*** \r\n \r\nИзграждането на българския участък от газопровода „Турски поток“може да се забави поне до края на 2021 г. заради продължаващия съдебен спор между „Булгартрансгаз“ и консорциум, оглавен от саудитския изпълнител Arkad Engineering. Това се подчертава в текст, публикуван на официалната интернет страница на базираната в САЩ корпорация за финансови услуги  „Стандарт енд Пуърс“ ,  изготвен на база информация от Върховният административен съд на България и от компанията Arkad Engineering.  \r\nКонсорциумът DZZD, който завърши на второ място в конкурсаза изграждането на дългия 484 км участък, обжалва решението през юни и се обърнаха към Комисията за защита на конкуренцията (КЗК) с молба за поверяването на проекта на Arkad Engineering. Искът на консорциума, който беше внесен във Върховния административен съд в началото на юли, може да забави изграждането на „Турски поток“ за неопределено време.  \r\nСпоред говорител на ВАС няма конкретен срок, с който съдът да е принуден да се съобразява. Приключван ето делото може да отнеме месеци и дори години. Първото изслушване по делото е насрочено за 24 октомври тази година. Договор между „Булгартрансгаз“ и изпълнителя не може да бъде подписан, докато по делото не е взето решение, не може да се започне и строежът. \r\nГоворител на Arkad Engineering заяви, че от двете опции на конкурса - да се построи газопровода за 1,29 млрд. евро в срок от 250 дни или за 1,10 млрд. евро в срок от 615 дни, „Булгартрансгаз“ е избрал втората.  \r\nКонсорциумът DZZD, част от който са италианската фирма Consorzio Varna 1 и Completions Development Associations, свързвана с руската фирма за производство на тръби TMK, също предложиха да построят газопровода за 1,10 млрд евро в рамките на 615 дни.  \r\nКато се има предвид този срок, и ако можем да разчитаме на бързо решение по съдебното дело, „Турски поток“ ще бъде завършен поне в края 2021 г., две години след построяването на втората нишка на газопровода.  \r\nРуската компания „Газпром“ планира да доставя природен газ през Турция за Югоизточна Европа чрез мрежа от тръбопроводи, преминаващи през България, Сърбия и Унгария. Новият газопровод ще позволи на руския газов гигант да разчита по-малко на Украйна за траспортирането на природен газ в Европа.  \r\nЗабавянето на българския сектор обаче означава, че „Газпром“ ще може да използва „Турски поток“, за да доставя газ само на България, Гърция, Македония и Румъния, използвайки вече съществуващите тръбопроводи. Сърбия, Унгария, Босна и Херцеговина и Хърватия ще останат зависими от газта, доставяна през Украйна. \r\n*** \r\n \r\nНа летище „Пулково“ в Санкт Петербург“ задържаха пасажер в самолет от България, нарушил забраната за тютюнопушене на борда на машината, съобщава вестник  „Деловой Петербург“ , като се позовава на информация от местните власти. \r\nУточнява се, че дежурните са получили обаждане с молба  полицията да се качи на борда на самолета, пристигнал от Варна. „Служителите, които пристигнаха на пистата, определиха, че по време на полета пътникът, докато е бил в тоалетната, разположена в опашната част на самолета, е пушил цигара\", отбелязват от регионалното МВР. \r\nНарушителят бил задържан и привлечен под административна отговорност. Не се уточнява дали той е гражданин на България. \r\n***", "date": "2019.07.30", "title": "Темата за България в чуждестранните медии – без окончателно решение за завода на „Фолксваген“, възможно забавяне на „Турски поток“ и скандалът с Орце Камчев (Агенция „Фокус“)"}
{"url": "http://www.focus-news.net/news/2019/07/30/2685275/n1-sarbiya-v-belgrad-e-v-hod-sreshta-pri-zakriti-vrata-mezhdu-vlast-i-opozitsiya.html", "text": "В Белград е в ход среща при закрити врата на представители на властта и опозицията, които обсъждат подготовката на диалога за условията за избори, предава местната телевизия  N1 . \r\nНа срещата присъстват министърът на вътрешните работи Небойша Стефанович, депутатите от Сръбската прогресивна партия Владимир Орлич и Владимир Джуканович, лидерът на „Партията на свободата и справедливостта“ Драган Джилас, председателят на Демократическата партия Зоран Лутоври и народният представител Маринка Тепич. \r\nПрисъстват и представители на гражданския сектор. \r\nДеканът на Факултета по политически науки Драган Симич, който беше един от изявилите се на митингите в Белград, заяви пред телевизията, че срещата е по инициатива на „Фонд за отворено общество“ и че с нея се поставя началото на открит диалог за изборните условия. \r\n \r\n Тереза Герова", "date": "2019.07.30", "title": "N1 (Сърбия): В Белград е в ход среща при закрити врата между власт и опозиция"}
{"url": "http://www.focus-news.net/news/2019/07/30/2685271/plovdiv-okolo-150-praseta-se-otglezhdat-v-lichnite-stopanstva-na-teritoriyata-na-selo-belozem.html", "text": "Около 150 прасета се отглеждат в личните стопанства на територията на село Белозем. Това показа репортерска справка на  Радио „Фокус“ – Пловдив . Препоръката на Областната дирекция по безопасност на храните в Пловдив е прасетата в така наречените „задни дворове“ да бъдат заклани, докато областта все още е свободна от заболяването. Към момента на територията на Пловдивска област няма регистрирани случаи на африканска чума при свинете. \r\nВ пловдивското село Белозем е единствената работеща свинеферма на територията на Пловдивска област, където се отглеждат около 10 000 прасета, показа още репортерската справка. \r\n„Фокус“ припомня, че министърът на земеделието, храните и горите Десислава Танева обяви, че се определя 20-километрова санитарна зона около всички регистрирани свинекомплекси в страната, в които няма африканска чума по свинете. В тези зони не трябва да има лични стопанства и отглеждане на домашни свине без мерки за биосигурност. \r\nНа този етап кметовете по селата разполагат с информационни материали за африканската чума по свинете, които раздават сред населението. Те трябва да предложат за одобрение от съответните институции места за загробване при необходимост. Кметовете имат задачата да извършат преброяване на частните стопанства в съответното село и да подадат информация към Областната дирекция по безопасност на храните за броя им. При съмнение за африканска чума трябва незабавно да се съобщи на ветеринарен лекар. \r\nАфриканската чума по свинете е заразно вирусно заболяване по домашните и дивите свине, което причинява изключително сериозни стопански и икономически загуби на сектора свиневъдство. Хората не могат да се заразят с вируса. Той е много устойчив и може да просъществува дълго, дори месеци, когато е в изпражнения, месни продукти (замразени, осолени, опушени, температурно недобре обработени), също и в засъхнала кръв и трупове на умрели животни. Няма ваксина за ефективно лечение на този етап. \r\nТони МИХАЙЛОВ", "date": "2019.07.30", "title": "Пловдив: Около 150 прасета се отглеждат в личните стопанства на територията на село Белозем"}
{"url": "http://www.focus-news.net/news/2019/07/30/2685267/ana-mpa-gartsiya-mitsotakis-zayavi-na-sreshta-s-kiparskiya-prezident-che-prekratyavaneto-na-turskata-okupatsiya-e-osnoven-prioritet.html", "text": "Министър-председателят на Гърция Кириакос Мицотакис заяви на пресконференция след срещата си с кипърския си колега Никос Анастасиадис, че прекратяването на турската окупация в северната част на Кипър е основен приоритет за островната република, предава гръцката информационна агенция  ANA-MPA . \r\nГоворейки за промените в организацията на страната, намаляването на данъка върху недвижимите имоти и други инициативи, гръцкият министър-председател похвали усилията за реформи, инициирани от Анастасиадис.  \r\nМицотакис добави, че прекратяването на турската окупация над северната част на острова е основен приоритет за него и подчерта, че бъдещото решение на въпроса трябва да включва премахване на остарялата институция на гаранциите. Той също така изрази оптимизъм за бъдещата среща на Анастасиадис с лидера на турско-кипърската общност Мустафа Акънджъ.  \r\nКипър ще има подкрепата на Гърция и Европейския съюз при всяко увеличаване на напрежението в региона, свързано с енергийните въпроси, заяви още Мицотакис във връзка с турските сондажи в Изключителната икономическа зона (ИИЗ) на острова. Гръцкият премиер изрази и подкрепата си за активното тристранно сътрудничество в региона, което е започнало по време на управлението на Антонис Самарас и продължава до днес.  \r\nТурските нарушения очевидно потъпкват суверенните права на Република Кипър и също така засягат енергийната политика на ЕС, която се стреми към диверсификацията в Източното Средиземноморие, добави Мицотакис.  Гърция потвърждава подкрепата си за Кипър, прибави той, като отбеляза, че неговата страна ще отговори на проблема в рамките на ЕС. \r\nОт своя страна президентът Анастасиадис заяви, че и двамата са съгласни, че възобновяването на преговорите по кипърския въпрос „изисква активен принос от страна на Турция за създаване на подходящ климат, за прекратяване на незаконните дейности в ИИЗ на Кипър и за плановете за запечатана зона на Фамагуста\". \r\nПриемливо решение за островната република би била резолюция, базирана на принципите на ЕС и решенията на ООН и Съвета за сигурност, без да включва остарялата система от гаранции или окупационната армия.  \r\nНикозия е готова да подкрепи резолюция без победители и губещи, която ще гарантира своята ефективност и приложимост, и ще защити човешките права на всички законни граждани на Кипър, без привилегии за една общност за сметка на другата, подчерта Анастасиадис.", "date": "2019.07.30", "title": "ANA-MPA (Гърция): Мицотакис заяви на среща с кипърския президент, че прекратяването на турската окупация е основен приоритет"}
{"url": "http://www.focus-news.net/news/2019/07/30/2685279/stefan-mirev-oblasten-upravitel-na-pazardzhik-do-2-avgust-sobstvenitsite-na-praseta-ot-t-nar-zaden-dvor-tryabva-da-gi-zakolyat-kato-prevantivna-myarka-sreshtu-afrikanskata-chuma.html", "text": "До 2 август е определеният срок за доброволното изколване на свинете от т. нар „заден двор“ в 20-километровата санитарна зона в област Пазарджик, съобщи за  Радио „Фокус“ – Пазарджик  Стефан Мирев, областен управител на Пазарджик. По думите му на входно-изходните артерии на целия регион са разположени полицейски патрули, които да осъществяват контрол върху нерегламентирания превоз на животни.  \r\n„Разчитаме на кметовете по места с тяхна заповед да определят и терените за заробване на животните, както и да предоставят координатите на местностите, както и техниката за изкопни дейности и транспорт. Работим съвместно и с всички регионални институции, които имат отношение към проблема с африканската чума по свинете. В случай, че животновъди откажат да заколят прасетата си от задния двор и да приберат месото им във фризери, тогава ще се наложи това да стане принудително“, уточни Мирев.  \r\nТой допълни, че ще бъде създаден и механизъм за достъпа до задните дворове. „Положението в Северна България е катастрофално и затова мерките в нашата област са много сериозни“, коментира също Мирев. \r\nАлбена ЖИЛЕКОВА", "date": "2019.07.30", "title": "Стефан Мирев, областен управител на Пазарджик: До 2 август собствениците на прасета от т. нар. „заден двор“ трябва да ги заколят като превантивна мярка срещу африканската чума"}
{"url": "http://www.focus-news.net/news/2019/07/30/2685280/zam-ministar-lozana-vasileva-otvoren-e-priemat-po-myarka-54-prerabotvane-na-produktite-ot-ribolov-i-akvakulturi-ot-programata-za-morsko-delo-i-ribarstvo.html", "text": "От днес стартира приемът по мярка  5.4 „Преработване на продуктите от риболов и аквакултури“ от Програмата за морско дело и рибарство (ПМДР). Това заяви заместник-министърът на земеделието, храните и горите д-р Лозана Василева по време на информационна кампания по Програмата в Стара Загора, съобщиха от пресцентъра на  Министерството .  \r\nЧрез процедурата за подбор на проекти „Преработване на продуктите от риболов и аквакултури”, мярка 5.4 „Преработване на продуктите от  риболов и аквакултури” се цели подобряване на конкурентоспособността и жизнеспособността на предприятията в сектора на аквакултурите, включително подобряване на безопасността и условията на труд, разясни Василева. \r\nПо думите й безвъзмездната финансова помощ по мярката надхвърля 2,7 млн. лв. Минималният размер на допустимите средства за едно проектно предложение е 20 хил. лв., а максималният праг е 1 млн. лв. Безвъзмездната финансова помощ по процедурата е в размер до 50 на сто от размера на одобрените и реално извършени инвестиционни  разходи. Крайният срок за подаване на проектни предложения е 30.10.2019 г. \r\nПред сдружения и представители на рибарския бранш от региона, бяха представени условията за кандидатстване по новостартиралата мярка 5.4, мярка 2.2 „Продуктивни инвестиции в аквакултурите\" и 2.5 „Аквакултури, осигуряващи екологични услуги“.  \r\nНа събитието беше разгледан и напредъкът в изпълнението на Стратегиите за водено от общностите местно развитие на МИРГ. В края на предходното тримесечие стартира прием от стратегиите, като към настоящия момент могат да се подават проекти по общо 6 отворени мерки. Според Лозана Василева темповете в прилагане на подхода нарастват. До края на годината очакваме и първите сключени договори по мерките от стратегиите", "date": "2019.07.30", "title": "Зам.-министър Лозана Василева: Отворен е приемът по мярка 5.4 „Преработване на продуктите от риболов и аквакултури\"  от Програмата за морско дело и рибарство"}
{"url": "http://www.focus-news.net/news/2019/07/30/2685278/tsvetan-antov-abv-partiyata-ima-yasni-kandidati-za-kmetove-v-chast-ot-obshtinite-na-oblast-pleven-predstoi-podpisvane-na-koalitsionno-sporazumenie-sas-zs-aleksandar-stamboliyski.html", "text": "Предстои подписване на коалиционно споразумение между ПП АБВ и ЗС „Александър Стамболийски“ за предстоящите местни избори в област Плевен, информира по време на пресконференция областният координатор на ПП АБВ за Плевен Цветан Антов. Той посочи, че в по-голямата част от общините вече има яснота за кандидатите за кметове и за общински съветници. Това съобщиха от пресцентъра на  партията . \r\nВ община Белене от организационен комитет с широка гражданска подкрепа и различни партийни структури ще бъде издигната кандидатурата за кмет и водач на листата с общински съветници на Красимир Грунчев, общински лидер на ПП АБВ. В община Левски листата на АБВ ще бъде самостоятелна листа за общински съветници и кандидати за кметове на кметства. \r\nВ община Пордим АБВ ще бъде в коалиция със сегашния кмет Детелин Василев за кмет и председателя на Общинския съвет е Павлина Антонова, която е и общински председател на партията. Антов посочи, че в последните 4 години е общината се управлява добре, редно е да се подкрепи ръководството на общината.  \r\nВ община Искър АБВ ще бъдат в широка коалиция, подкрепена от досегашния кмет Валентин Йорданов, ще имат и собствен кандидат за кмет на село Долни Луковит, който вече управлява там два мандата. \r\nВ община Гулянци ще издигнем самостоятелна кандидатура за кмет и листа с общински съветници, както и, по възможност, повече самостоятелни кандидати за кметове на кметства, посочи още Цветан Антов. \r\n„В Долни Дъбник в момента сме в коалиция със земеделците, имаме представител в Общинския съвет, който е и зам.-председател на ОбС. Там ще продължим по същата формула, добави Антов. Той подчерта, че все още няма яснота около кандидатите за кмет на АБВ в общините Червен бряг, Кнежа и Долна Митрополия. Румен Петков обаче подчерта, че първоначалната позиция на партията е да подкрепят за кмет на община Червен бряг инж. Данаил Вълов, с когото вече се водят разговори. \r\nКандидатът за кмет от АБВ на Община Никопол Любомир Мачев каза, че от преди около година е започнала подготовката за местния вот, готова е дори и листата с кандидати за общински съветници. Той посочи, че вече има оказван политически натиск върху кандидати за кметове в Община Никопол. Мачев обяви и някои от вече ясните кандидатури: на с.  Новачене – Серьожа Чепрянов, Муселиево – Валентин Костадинов, Въбел – Стоян Дамянов, Дебово – Калоян Кръстев, Драгаш войвода – Людмил Иванов.", "date": "2019.07.30", "title": "Цветан Антов, АБВ: Партията има ясни кандидати за кметове в част от общините на област Плевен, предстои подписване на коалиционно споразумение със ЗС „Александър Стамболийски“"}
{"url": "http://www.focus-news.net/news/2019/07/30/2685276/plovdiv-zapochna-postavyaneto-na-novo-ulichno-osvetlenie-okolo-poliklinikata-v-rayon-trakiya.html", "text": "Започна поставянето на ново улично осветление около поликлиниката в район „Тракия“ в Пловдив. Това съобщи за  Радио „Фокус“ – Пловдив  кметът на района Костадин Димитров. „До момента в тази зона – една от най-посещаваните в района, имаше старо улично осветление, което много често аварираше и създаваше проблеми. Сега благодарение на подкрепата на Община Пловдив започва подмяната му“, заяви кметът на район „Тракия“. Костадин Димитров уточни, че пред поликлиниката и на паркинга зад нея ще бъдат монтирани 27 стълба с енергоспестяващи светодиодни осветителни тела. \r\nВ същото време продължават огледите в целия район „Тракия“, като предстои да бъдат набелязани проблемните зони и да се предприемат действия по подмяна на уличното осветление в тях с модерни осветителни тела. \r\nТони МИХАЙЛОВ", "date": "2019.07.30", "title": "Пловдив: Започна поставянето на ново улично осветление около поликлиниката в район „Тракия“"}
{"url": "http://www.focus-news.net/news/2019/07/30/2685282/api-vazstanoveno-e-dvizhenieto-po-pat-i-4-lovech-veliko-tarnovo-pri-km-115.html", "text": "Възстановено е движението по път I-4 Ловеч - Велико Търново при км 115. Това съобщиха от пресцентъра на  Агенция \"Пътна инфраструктура\" .", "date": "2019.07.30", "title": "АПИ: Възстановено е движението по път I-4 Ловеч - Велико Търново при км 115"}
{"url": "http://www.focus-news.net/news/2019/07/30/2685286/tomash-petska-chez-napravili-sme-vsichko-vazmozhno-neudobstvata-za-horata-ot-podmyanata-na-110-kv-kabel-v-stolitsata-da-sa-minimalni.html", "text": "Направили сме всичко възможно неудобствата за хората от подмяната на 110 kV кабел в столицата да са минимални. Това каза в интервю за  Агенция „Фокус“  Томаш Пецка, член на Управителния съвет и Главен директор „Управление на активите“ в ЧЕЗ Разпределение България.  „Моментът за извършване на ключовия ремонт е внимателно подбран – работи се в период, когато консумацията на електричество е най-ниска и най-малко хора са в столицата, като по този начин се избягва и претоварване по мрежата, която доставя ток по алтернативен път на клиентите по време на подмяната на кабела. Осигурили сме този алтернативен път, за да няма смущения в електрозахранването за гражданите по време на ремонта“, обясни Пецка. Той уточни, че подмяната на кабела е стартирала в началото на юли и се очаква да приключи през септември. Пецка посочи още, че се подменя стар маслен кабел с нов сух, произведен по нова технология, с много по-сигурна изолация. „Ще се извърши и частична реконструкция на двете подстанции, между които е разположен кабелът, свързани с автоматизиране на управлението на мрежата. Вече сме на етап, в който внедряваме автоматизации на всички нива в развитието на мрежата, защото се променят нуждите на клиентите и ние трябва да бъдем в ход с тази промяна. Трасето, по което се извършват ремонтните работи, преминава изцяло през район Подуяне, като част от кабела ще се подменя в проходим колектор, а друга – в непроходим, което налага съответните изкопни дейности в неговия сервитут.  Клиентите на компанията в засегнатите райони са  своевременно информирани  за евентуални неудобства по време на ремонта и изкопните дейности. За да не се смущава градският транспорт, се налага изкопните работи в близост до трасетата му, както и част от ремонтните дейности, свързани с пресичане на улици и булеварди, да бъдат извършени през нощта, като тези дейности са предварително съгласувани със Столична община, Столичен електротранспорт, Център за градска мобилност и КАТ. Това, разбира се, няма да се случва по време на цялото изпълнение на обекта, става въпрос за отделни случаи, в които се налага пресичането на определени улици. Направили сме всичко възможно неудобствата за хората да са минимални“, увери още Пецка.  \r\n Пълния текст на интервюто четете по-късно в „Мнение”", "date": "2019.07.30", "title": "Томаш Пецка, ЧЕЗ: Направили сме всичко възможно неудобствата за хората от подмяната на 110 kV кабел в столицата да са минимални"}
{"url": "http://www.focus-news.net/news/2019/07/30/2685285/laboratoriyata-na-sofiyska-voda-tarsi-spetsialisti-koito-biha-posvetili-trayniya-si-interes-na-garantiranoto-kachestvo-i-bezopasnost-na-vodata-v-stolitsata.html", "text": "Трима са специалистите от Лабораторния изпитвателен комплекс (ЛИК) на „Софийска вода“, които оценяват по скала с европейски стандарти, вкуса и мириса на питейната вода. Това съобщиха от пресцентъра на  „Софийска вода“ . В специално създадена „бяла стая“, която е изолирана от външни фактори, те оценяват между 20 и 30 проби от различни точки на София всеки ден. Анализът се нарича органолептика и се ползва по света в специализираните лаборатории. \r\nЕдин по един специалистите сядат в бялата стая и получават през малък прозорец пробите. Водата, която опитват, те оценяват в скала между 0 и 5 по преценка на определени качества, въз основа на които характеризират водата.  \r\nОт всеки източник химиците получават две проби – една със стайна температура и една - 60-градусова. Подобно на дегустацията на вино те само вкусват водата, без да я преглъщат.  \r\nПоне един час преди извършването на теста, лаборантите не бива да ядат или пият. Също така, те не трябва да са пушачи. Бременните жени също не могат да провеждат анализа.  \r\nСпоред Весела Стефанова, старши мениджър на лабораторията на „Софийска вода“, този използван метод назад в историята не бива да се подценява, защото той най-бързо може да даде показатели на водата.  \r\nЛабораторията на „Софийска вода“ извършва широк спектър от анализ на качеството на водата. Освен с високотехнологични методи с последно поколение апаратура, малко известен факт е, че лаборантите извършват по два пъти на ден и „дегустация на водата“.  \r\nЛИК разполага с една от най-модерно оборудване лаборатории за изследване на водата, чието качество се следи постоянно. През 2018-та година качествените показатели на водата, която „Софийска вода“ доставя до домовете, е 99.98%.  \r\nЛабораторията търси специалисти, които кариерно биха посветили трайния си интерес на гарантираното качество и безопасност на софийската вода.", "date": "2019.07.30", "title": "Лабораторията на „Софийска вода“ търси специалисти, които биха посветили трайния си интерес на гарантираното качество и безопасност на водата в столицата"}
{"url": "http://www.focus-news.net/news/2019/07/30/2685277/protothema-gartsiya-mitsotakis-uveri-che-kipar-shte-ima-podkrepata-na-gartsiya-v-sluchay-na-eskalatsiya-na-turskite-provokatsii.html", "text": "Увеличаващите се турски провокации брутално нарушават суверенните права на Република Кипър, заяви гръцкият министър-председател Кириакос Мицотакис на срещата си с кипърския си колега Никос Анастасиадис, съобщава електронното издание на атинския вестник  Protothema.  \r\nДвамата обсъдиха методи за организирана реакция и мерки за противодействие на турската агресия. \r\nМицотакис каза, че в рамките на европейските институции, Кипър може да разчита на гръцка подкрепа и че всяка ескалация на турските провокации ще се разглеждат и на европейско ниво. \r\nТова беше първата международна среща на новия министър-председател на Гърция.", "date": "2019.07.30", "title": "Protothema (Гърция): Мицотакис увери, че Кипър ще има подкрепата на Гърция в случай на ескалация на турските провокации"}
{"url": "http://www.focus-news.net/news/2019/07/30/2685281/vecherni-novosti-sarbiya-tankostite-na-politicheskiya-zhivot-v-kosovo-vazprepyatstvat-dialoga-s-belgrad.html", "text": "Несъгласията между косовските политически лидери около това, дали трябва да се проведат предсрочни избори, временно изместиха от центъра на вниманието диалога с Белград, за възстановяването на който трябва да се вземе решение за отмяна на 100-процентовите мита върху сръбските стоки. В Прищина се води „война“ около това, трябва ли да се ходи до урните, или да се създаде ново правителство без избори и тази борба може да продължи дълго заради недостатъчно прецизните правила, което е добро алиби за всички актьори на косовската политическа сцена за неизпълнение на задълженията, свързани с диалога с Белград, или неговото обновяване до второ нареждане, пише белградският ежедневник  „Вечерне новости“ . \r\nСпоред това, което пишат косовските-албански медии, след оставката на премиера Рамуш Харадинай заради призовката за разпит в Специализирания съд за военните престъпления на Армията за освобождение на Косово (АОК), Хашим Тачи планира да отстрани окончателно бившия министър-председател от политическия живот в Косово и затова се опитва да попречи на провеждането на предсрочни избори. Тачи, както се твърди, провежда медийна кампания, за да оспори правото на Харадинай да изпълнява техническите задължения на премиер. \r\nОт друга страна, бившият министър-председател поиска от Конституционния съд в понеделник да тълкува подадената на 19 юли оставка, за да получи инструкции за бъдещото функциониране на правителството до провеждането на предсрочни парламентарни избори. Това се случва, защото Косово няма закон за правителството, а в съществуващите регулации не е дефинирано какво следва в случай на оставка на министър-председателя. Освен това се спекулира, че изобщо не е сигурно, че Конституционният съд ще отговори на исканията на Харадинай, тъй като няма компетентност по този въпрос. \r\nСпоред анализатора Неманя Старович, сблъсъкът между Харадинай и Тачи е много повече свързан с преразпределението на политическата власт в Прищина, отколкото с диалога с Белград, защото, както твърди той, диалогът се влияе от външни фактори, а не от косовските политици. \r\nОтложената за есента среща в Париж, организирана от френския президент Еманюел Макрон, на която трябва да бъде възобновен диалога Белград-Прищина, според Старович, ще се проведе ако Париж и Берлин искат това, без значение каква е ситуацията на политическата сцена в Косово в този момент. \r\n„Харадинай използва това, че го извикаха да даде показания в Специализирания съд, за да подобри своя рейтинг. Независимо че чуждестранните фактори се опитват да избегнат предсрочни избори, сегашното политическо мнозинство е твърде слабо и това е малко вероятно, а Харадинай иска да капитализира от тази ситуация. И опозицията няма сериозни мотиви да влезе в управляващото мнозинство“, обяснява Старович. \r\nСамо Тачи, според този анализатор, отговаря, че няма да се провеждат избори, защото ПДК (Демократическата партия на Косово) (която той ръководеше, докато не стана президент) се котира слабо: \r\n„Просто президентът на Косово се избира от парламента и новият състав може евентуално да отстрани Тачи от поста му. Също така, вътре в ПДК Кадри Весели пое контрола над депутатите и в новият състав на парламента те ще са лоялни нему, а не на Тачи“. \r\n \r\nПревод и редакция:", "date": "2019.07.30", "title": "„Вечерни новости“ (Сърбия): Тънкостите на политическия живот в Косово възпрепятстват диалога с Белград"}
{"url": "http://www.focus-news.net/news/2019/07/30/2685284/sliven-ot-oblastnata-epiziotichna-komisiya-v-sliven-otpraviha-priziv-da-se-umartvyat-svinete-otglezhdani-v-chastni-stopanstva-ot-tipa-zaden-dvor.html", "text": "От Областната епизиотична комисия в Сливен, която проведе заседание, отправиха призив да се умъртвят свинете, отглеждани в частни стопанства, от типа „заден двор“, предаде репортер на  Радио „Фокус“ – Сливен . Директорът на Областна дирекция по безопасност на храните – Сливен д-р Пламен Пенчев предупреди, че ако стопаните не изпълнят това разпореждане, след съответната заповед може да се пристъпи към принудителна евтаназия и загробване на животните. Той допълни, че първият вариант е по-изгоден за стопаните, защото могат да запазят месото, а при принудително умъртвяване не се изплащат компенсации. В община Сливен в подобен род стопанства се отглеждат 2 338 свине, а в областта - 5 140. Въпреки че засега област Сливен попада в т. н Зона В – безопасна от гледна точка на африканската чума, се предприемат всички мерки за непроникване и разпространение на болестта, стана ясно още на заседанието на Областната епизиотична комисия. \r\nС помощта ОДМВР, Областна дирекция „Земеделие“, Ловно-рибарския съюз и други компетентни институции са извършени проверки в свинефермите и частните стопанства. Проведени са разяснителни беседи, разпоредени са противоепидемични мерки. \r\nПо думите на зам.-началника на ОДМВР Иван Русев, в Сливенска област са създадени четири КПП, на които се осъществява денонощен контрол върху превозването на животни и месо. Два пъти седмично се почиства настилката на магистралата, както и обществени пътища и чешми. \r\nДесетте ловни дружинки са обучили по двама души за масов отстрел на диви свине, на седмица се издават около 12 разрешителни за отстрел, с цел намаляване на популацията. В двата свинекомплекса са разпоредени стрикти мерки – персоналът и автомобилите се подлагат на дезинфекция. \r\nДо края на утрешния ден се очаква да бъдат уточнени и местата за загробване на евтаназирани животни. В Община Сливен те са 12. Местата се определят с помощта на експерти от Басейнова дирекция, за да не попадат във вододайните зони. \r\nПредстои да бъде решен проблемът с две стопанства – край Ябланово и Мокрен, където въпреки многобройните актове и прокурорски проверки прасетата се пускат свободно на паша. \r\nОбщо в двата свинекомплекса на територията на областта се отглеждат 3 994 свине, в стопанствата тип А, с биозащита – 1 115, и още 317 - в стопанства от тип Б, където биозащита няма, но предстои да бъде въведена. \r\nЛюдмила ЙОРГОВА", "date": "2019.07.30", "title": "Сливен:  От Областната епизиотична комисия в Сливен отправиха призив да се умъртвят свинете, отглеждани в частни стопанства, от типа „заден двор“"}
{"url": "http://www.focus-news.net/news/2019/07/30/2685283/sz-prokuraturata-vav-frankfurt-na-mayn-poiska-protses-za-ubiystvo-i-opit-za-ubiystvo-sreshtu-zapodozreniya-ot-eritreya.html", "text": "Прокуратурата във Франкфурт на Майн ще настоява арестуваният за причиняването на смъртта на осемгодишно дете на Централната железопътна гара в града да бъде съден за „убийство и опит за убийство“, съобщава баварският ежедневник  Die Sueddeutsche Zeitung . \r\n40-годишният заподозрян от Еритрея ще бъде изправен пред магистратите в рамките на деня. Тогава ще бъде решено дали да му бъде наложена мярка арест. Към настоящият момент се знае твърде малко за трагедията, тъй като мъжът отказва да коментира деянието си. Правен му е тест за алкохол и за наркотици, които са били отрицателни. Очаква се доклад за психическото му състояние. \r\nЗаподозреният живее от 2006 г. в Швейцария в кантона Цюрих и идва от Еритрея. Освен това се твърди, че има съпруга и три деца. Полицията заяви, че е пристигнал в Германия от Базел с влак преди няколко дни. Засега няма доказателства, че деянието има расови мотиви.  \r\n \r\n Тереза Герова", "date": "2019.07.30", "title": "SZ: Прокуратурата във Франкфурт на Майн поиска процес за „убийство и опит за убийство“  срещу заподозрения от Еритрея"}
{"url": "http://www.focus-news.net/news/2019/07/30/2685288/sofiya-politsiyata-izdirva-81godishna-zhena-v-neizvestnost.html", "text": "Столичното Шесто РУ издирва Виктория Георгиева Костова /81г./ от София. Това съобщиха от  МВР . Тя напуснала дома си в кв. „Симеоново“ на 28 юли и оттогава е в неизвестност.  Виктория Костова е висока около 164 см, с къса коса и зелени очи. Била е облечена в светла блуза на шарки и светлосин панталон, и обута с кафяви сандали.  \r\nУмоляват се всички, които имат информация за възрастната жена, да сигнализират на тел. 112, 02/9821791, 02/9821755, 02/9821760 или в най близкото районно управление.", "date": "2019.07.30", "title": "София: Полицията издирва 81–годишна жена в неизвестност"}
{"url": "http://www.focus-news.net/news/2019/07/30/2685290/cinic-kitay-za-18-godini-kitay-uvelichi-svoya-bvp-10-pati-bvp-na-rusiya-saotvetstva-na-bvp-na-provintsiya-kantoni-ami-sashti.html", "text": "Според Държавното статистическо управление, брутният вътрешен продукт (БВП) на Китай през първото тримесечие на 2019 година се е увеличил с 6,4% в сравнение с миналата година и не се е променил по отношение на четвъртото тримесечие на миналата година, което съответства на прогнозите и е добър показател. Преди това се говореше, че темповете на растежа на БВП през първата половина на миналата година трябва да са 6,4-6,5%. В същото време се съобщава, че 17 организации са прогнозирали ръст на БВП на ниво 6,3% през второто тримесечие, максималната прогноза беше 6,4%, а минималната – 6,2%, пише китайското издание  CINIC  (China Internet Network Information Center - административна агенция, отговаряща за въпросите на интернет при Министерството на индустрията и информационните технологии на Китайската народна република) в материал, представен без редакторска намеса. \r\nСпоред доклада, въпреки че през първата половина на 2019 г. ръстът на БВП на Китай падна до нов минимум през последните години - 6,3% -  в сравнение с други страни, тази цифра е все още много висока и е една от първите в света. \r\nОсвен това, според откритата информация на Световната банка, през 2000 г. БВП на Китай е 1,21 трилиона долара и според този показател страната е на шесто място в света. Преди него бяха още четири държави с мощни икономики: САЩ, Япония, Германия и Англия. Струва си да се каже, че през 2000 г. БВП на САЩ беше 10 трилиона долара. \r\nПрез последните 18 години БВП на Китай нарасна до 13,608 трилиона долара, което е увеличение с 12,398 трилиона долара в сравнение с 2000 година. И в процентно изражение се увеличи с 1024,6%, тоест десет пъти. Това е най-високият темп на растеж на БВП в историята на човечеството. Заслужава да се отбележи, че на САЩ бяха необходими 40 години, за да повишат БВП от малко над 1 милиард до 13 милиарда долара. А какво ще кажете за Русия? \r\n \r\n БВП на Русия съответства на БВП на китайската провинция Гуандун (Кантон)? \r\n \r\nРуският БВП е нисък, през 2018 г. той възлиза на 1.658 милиарда долара, което е по-малко от една десета от БВП на САЩ. Според валутния курс, изчислен в щатски долари, БВП на Русия е малко по-голям от този на провинция Гуандун (Кантон) в Китай. Подобна система за изчисляване на БВП в зависимост от валутния курс има своите недостатъци, тъй като не позволява да се оцени напълно реалното икономическо положение на страната. \r\nОсвен това населението на Русия е приблизително 140 милиона души. По този показател Русия е на девето място в света. В световен мащаб има 13 държави с население над 100 милиона, пет държави с население над 200 милиона и две държави с население над 300 милиона. \r\nВъпреки това сред държавите с население от 100 до 200 милиона Русия е на шесто място и е веднага след Япония. Всички останали страни имат по-малко население от Русия. Ако сравним с тях, руската икономика е наистина силна, като се има предвид, че през последните 18 години руската икономика многократно беше в състояние на криза. Изглежда обаче, че развитите страни не се страхуват от кризи. \r\n \r\n Каква е ситуацията с БВП в развитата Америка? \r\n \r\n Ръстът на БВП на САЩ през последните години \r\nВсички знаят, че в момента САЩ имат най-силната икономика в света. От края на 19 век БВП на Америка е по-висок от този на Англия и през 124 г. тя поддържа статута на страната с най-силна икономика. Към 2017 г. общият икономически обем на Съединените щати е бил приблизително една пета от целия свят. \r\nПреди 18 години общият икономически обем на Китай беше 1,025 милиарда долара, докато БВП на САЩ беше 1,21 трилиона долара, което е десет пъти повече от китайския. Към 2018 г. обаче общият обем на американската икономика нарасна до 20.494 трилиона долара, което е увеличение от 10,244 трилиона долара. В допълнение, темпът на растеж на американската икономика остава същият и възлиза на 2,9%, което е един от най-високите темпове в света сред развитите страни. \r\n Въпреки че темпът на растеж на американската икономика не е толкова висок, колкото този на Китай, предвид впечатляващите си първоначални цифри, Америка все още не е успяла да ги удвои – и това наистина не е лесно. \r\nОсвен това през 2018 г. БВП на Китай достигна 66,4% от БВП на САЩ, което е 2,74 пъти повече от БВП на Япония и този ръст се забелязва с просто око. Ако Китай продължи в същия дух, до 2030 г. той ще може да настигне Съединените щати по отношение на общия икономически обем, ставайки първи по този показател. \r\n \r\nПревод и редакция:", "date": "2019.07.30", "title": "CINIC (Китай): За 18 години Китай увеличи своя БВП 10 пъти! БВП на Русия съответства на БВП на провинция Кантон? Ами САЩ?"}
{"url": "http://www.focus-news.net/news/2019/07/30/2685292/shumen-edin-chovek-e-otkaran-za-pregled-v-bolnitsa-sled-paten-intsident-s-uchastieto-na-dva-avtomobila-na-pat-2-73-smyadovo-veselinovo.html", "text": "За пътен инцидент с участието на два автомобила, станал на път ІІ-73 Смядово – Веселиново, потвърдиха от ОДМВР-Шумен за  Радио \"Фокус\"-Шумен . Един човек е откаран за преглед в болница. Пътният инцидент се отработва.", "date": "2019.07.30", "title": "Шумен: Един човек е откаран за преглед в болница след пътен инцидент с участието на два автомобила на път ІІ-73 Смядово – Веселиново"}
{"url": "http://www.focus-news.net/news/2019/07/30/2685287/d-r-plamen-penchev-oblastna-direktsiya-po-bezopasnost-na-hranite-sliven-espertiza-shte-pokazhe-vida-na-zagrobenite-v-shista-v-chasten-imot-v-selo-borov-dol-zhivotni.html", "text": "Еспертиза ще покаже вида на загробените животни в шиста в частен имот в село Боров дол, община Твърдица. Това съобщи директорът на Областна дирекция по безопасност на храните – Сливен д-р Пламен Пенчев, предаде репортер на  Радио „Фокус“ – Сливен . По случая с незаконното загробване на голямо количество мъртви животни е образувано досъдебно производство, в рамките на което експерти от Областна дирекция по безопасност на храните – Сливен са извършили проверка на място. Установено е, че в частен имот на дълбочина 2.5 метра са закопани множество трупове на дребни животни, по първоначална информация – хищни. „Вероятно се касае за норки, но това ще покажат лабораторните изследвания на взетите на място проби“, уточни д-р Пенчев. \r\nСигналът е постъпил от ОДМВР – Сливен в петък. Все още не е изяснено дали този, които е извършил загробването има разрешение, но по думите на д-р Пенчев трупната маса би трябвало да бъде изпратена за унищожаване в екарисаж, а не заравяна. При взимането на проби е било установено, че животните нямат кожи, погребани са били само одрани трупчета. Д-р Пламен Пенчев уточни, че след взимане на пробите могилата е била затрупана отново, а мястото – дезинфекцирано. \r\nПроверката по случая продължава. \r\nЛюдмила ЙОРГОВА", "date": "2019.07.30", "title": "Д-р Пламен Пенчев, Областна дирекция по безопасност на храните – Сливен: Еспертиза ще покаже вида на загробените в шиста в частен имот в село Боров дол животни"}
{"url": "http://www.focus-news.net/news/2019/07/30/2685293/plyus-info-makedoniya-aleksandar-vuchich-e-podslushvan-13-godini-tvardi-srabskiyat-vatreshen-ministar.html", "text": "Настоящият държавен глава на Сърбия Александър Вучич е бил подслушван 13 г. без никакво съдебно разпореждане, заповед или мерки. Това твърди министърът на вътрешните работи на западната ни съседка Небойша Стефанович, предава скопската електронна медия  „Плюс Инфо“ . \r\nСъгласно представената от него информация, Вучич е бил подслушван в периодите от 1995 до 2000 г., от 2000 г. до 2003 г., и от 2007 г. до 2012 г. \r\nСтефанович добави, че „никой не е бил обвинен  и няма предявено нито едно обвинение, което доказва, че (подслушването е разпоредено) от политически опонент“. \r\nВучич е бил подслушван „от няколко души, които са общували с него и са били етикетирани като екстремисти“ .Сред тях бяха Горан Весич и Владимир Джуканович, поясни вътрешният министър и добави, че не може да сподели други имена от съображения за поверителност. \r\n \r\n Тереза Герова", "date": "2019.07.30", "title": "„Плюс Инфо“ (Македония): Александър Вучич е подслушван 13 години, твърди сръбският вътрешен министър"}
{"url": "http://www.focus-news.net/news/2019/07/30/2685291/sport-aleksandar-usik-e-pryak-konkurent-na-kubrat-pulev-za-mach-za-svetovnata-titla.html", "text": "Александър Усик е пряк конкурент на Кубрат Пулев за мач срещу Анди Руис - младши. Украинецът беше обявен за официален претендент на Световната боксова организация в тежка категория без да е изиграл нито един мач в кралската теглова дивизия. Парадоксалното назначение предизивка доста коментари, но самият украинец няма нищо против. \"Исках да бъда първият боксьор, който ще нанесе загуба на Антъни Джошуа - коментира непобеденият Усик, който има победи над брата на Кубрат - Тервел в олимпийския бокс. - Благодарен съм, че ме определиха за официален претендент“.", "date": "2019.07.30", "title": "Спорт: Александър Усик е пряк конкурент на Кубрат Пулев за мач за световната титла"}
{"url": "http://www.focus-news.net/news/2019/07/30/2685274/energiyniyat-ministar-na-turtsiya-iztochnoto-sredizemnomorie-e-vapros-na-82-miliona-turtsi-i-ankara-nyama-da-otstapi-ot-pretentsiite-si.html", "text": "Източното Средиземноморие е „въпрос“ за 82 милиона турци, заяви енергийният министър на страната Фатих Донмез, като обяви, че Турция няма да се откаже от претенциите си, пише електронното издание на гръцкия вестник  Kathimerini . \r\nСъс завършването на програмата си през 2023 година, Турция ще има капацитет да съхранява 5,4 милиарда кубически метра природен газ, отбеляза още Донмез, като посочи, че това ще представлява най-големят капацитет за съхраняване в света. \r\nТой добави, че това ще бъде „един от най-добрите отговори за онези, които се противопоставят на справедливите дейности на Турция в Източното Средиземноморие“, визирайки сондажите на страната в района около остров Кипър. \r\n„Турция никога не е без алтернатива“, отбеляза Донмез. „Легалните права на Турция и (т.нар.) Турска Република Северен Кипър никога няма да са предмет на пазарлък“. \r\nТой добави, че Източното Средиземноморие „е не само въпрос за нашето министерство и другите компетентни ведомство“. „Това преди всичко е въпрос за 82 милиона“, обясни министърът, визирайки населението на Турция. „Това е въпрос на отечеството, въпрос за Турция, борба срещу тези, които са притеснени от съществуването на Турция“. \r\nТурция никога няма отстъпи от исканията си в Източното Средиземноморие, категоричен е Фатих Донмез. \r\n \r\nПревод и редакция:", "date": "2019.07.30", "title": "Енергийният министър на Турция: Източното Средиземноморие е „въпрос“ на 82 милиона турци и Анкара няма да отстъпи от претенциите си"}
{"url": "http://www.focus-news.net/news/2019/07/30/2685294/silistra-zadarzhan-e-32-godishen-mazh-strelyal-s-gazov-pistolet-sled-sprechkvane-v-tutrakan.html", "text": "32-годишен е задържан за грубо нарушение на обществения ред. Това съобщиха от  ОДМВР-Силистра . Вчера, около 09.10 часа, в Тутракан мъжът произвел няколко изстрела с газов пистолет след възникнало спречкване с опонент, с когото имал неуредени лични отношения. Той оказал съпротива на пристигналия на адреса полицейски екип, но бил задържан и приведен в ареста за срок до 24 часа. При произшествието няма пострадали хора. Образувано е досъдебно производство.", "date": "2019.07.30", "title": "Силистра: Задържан е 32-годишен мъж, стрелял с газов пистолет след спречкване в Тутракан"}
{"url": "http://www.focus-news.net/news/2019/07/30/2685295/anton-nalbantov-bchk-24-sa-udavyaniyata-v-perioda-do-1-yuni.html", "text": "24 са удавянията в периода до 1 юни. Това каза в интервю за  Агенция „Фокус“  Антон Налбантов – директор на Водноспасителна служба към Български червен кръст (БЧК). \"Удавянията са приблизително с 12-13 по-малко, отколкото миналата година за същия период“, коментира Налбантов. Директорът на Водноспасителната служба към БЧК уточни, че информацията за удавянията е от МВР и касае периода до 1 юни.  Той посочи, че за периода от месец юни и за цялото лято ще се получи информация в края на активния сезон. \"Тогава можем да бъдем по-конкретни в информацията относно удавянията през този сезон“, добави директорът на Водноспасителна служба.  \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.07.30", "title": "Антон Налбантов, БЧК: 24 са удавянията в периода до 1 юни"}
{"url": "http://www.focus-news.net/news/2019/07/30/2685296/do-2021-g-balgariya-shte-razpolaga-s-morski-prostranstven-plan.html", "text": "До края на 2020 г. следва да бъде готов морският пространствен план /МПП/, обхващащ българските териториални води в Черно море. Той е първа стъпка и основополагащ документ за изпълнение на морската политика. Това заяви заместник-министър Деница Николова, която днес председателства заседание на Консултативния съвет по морско пространствено планиране към министъра на регионалното развитие и благоустройството, съобщиха от пресцентъра на  Министерството .  \r\nРазработването на плана е възложено на „Националния център за териториално развитие“ ЕАД. След приемането му страната ни има срок да го предаде на Европейската комисия до 31 март 2021 г., съгласно действащите европейски регламенти и действащото европейско и национално законодателство. „Морската политика е неминуем елемент от цялостната регионална политика на страната. Морският пространствен план ще позволи да се възползваме максимално пълноценно от ресурсите, които има Черно море, да идентифицираме нови потенциали за развитие, да надградим изпълнението на политиките си към територията с транснационално сътрудничество и взаимодействие“, подчерта зам.-министър Николова. Тя отчете също, че МРРБ, в качеството му на Компетентен орган по въпросите на МПП, цели да обедини усилията на всички заинтересовани страни, включително на междудържавно ниво, както и да привлече бизнеса за използване на морските ресурси и развитието на потенциала на Черно море, постигайки баланс между икономическите интереси и екологичната защита. Планът ще балансира интересите в различните морски сектори и ще осигури устойчивото им развитие, като запази чувствителната морска околна среда. Деница Николова допълни, че стратегическият  подход на плана е да въздейства към морската територия, обвързвайки я със сухоземната територия  и цялостното развитие на страната.  \r\nМРРБ вече има изграден известен капацитет, както и специално звено, фокусирано върху стратегическото планиране на морското развитие. Ведомството участва като водещ партньор и във втора фаза на проект по трансгранично морско пространствено планиране в Черно море МARSPLAN-BS  между България и Румъния. В рамките на пилотната първа фаза беше изготвен цялостен анализ на румънските и  български териториални води и прилежащи територии, изведени бяха основни акценти за визията на националните морски пространствени планове на двете страни, беше направен опит за съвместно разработване на  пилотен  морски  пространствен  план за  трансграничната зона  Мангалия – Шабла. С допълващо финансиране в размер на над 1,2 млн. евро се цели разработване на проектите на морските пространствени планове на двете страни с актуализирани ГИС модели и съвместими бази данни и обща стратегия за интегрирано управление на морските дейности в трансграничния регион.  \r\nИзпълнителният директор на „Национален център за териториално развитие“ ЕАД проф. д-р арх. Веселина Троева запозна участниците в съвета с напредъка по изготвяне на МПП. Тя подчерта, че той ще действа във времевия период от 2021 г. до 2035 г. Ще обхваща вътрешните морски води, териториалните морски води и прилежаща зона, шелфа, изключителната икономическа зона и крайбрежните морски води. Тематичният обхват включва всички дейности, които се изпълняват, мобилността, ползването на ресурси в акваторията – корабоплаване, пристанища и зони за риболов, културно наследство и подводна територия, линейни обекти на техническата инфраструктура, защитени зони, местата за туризъм, водни спортове и яхтени пристанища, мултифункционални зони и защитените зони по „Натура 2000“, военните пристанища и полигони и др.   \r\n„Изискванията към този план са да се интегрират екологичните, икономическите и социалните аспекти, да се оптимизира взаимодействието суша-море и море-суша, да се съгласуват с пространственото развитие на страната“, каза проф. Троева. Тя допълни, че планът ще включва екологична оценка и оценка за съвместимост. Важна ще бъде и GIS-системата, която ще включва всички налични данни, изградени от различните институции, които ще бъдат надградени и адаптирани за нуждите на морското пространствено планиране.", "date": "2019.07.30", "title": "До 2021 г. България ще разполага с морски пространствен план"}
{"url": "http://www.focus-news.net/news/2019/07/30/2685302/sofiya-lyatna-akademiya-za-detsa-i-uchenitsi-kam-natsionalnata-hudozhestvena-akademiya-shte-zapochne-na-parvi-avgust.html", "text": "На 1 август, за десети път, Националната художествена академия ще отвори ателиетата си за софийските малчугани – участници в Лятната академия за деца и ученици. Това съобщиха от пресцентъра на Столична община. През целия месец август децата ще рисуват, ще моделират и ще се развиват творчески под ръководството и грижите на студентите-художници. В последните дни на месеца те ще подредят най-хубавите си творби в голяма и пъстра изложба в галерия „Академия“.  \r\nТози културно-образователен проект на фондация „Свети Пимен Зографски“ към Националната художествена академия успешно се утвърди във времето и за втора година е в Календара на културните събития на Столична община. Десет години след началото, първите малки академици се завръщат в ателиетата на Академията – вече като студенти. \r\nМесецът ще започне с празничен хепънинг под мотото „Деца рисуват вън“ в публичното пространство в градината „Свети Климент Охридски“, пред галерия „Академия“. Преди обед децата и студентите ще подготвят своите пъстри изненади, а в следобедните часове, след 16.00 часа,  ще оформят с тях Алеята на творчеството. Всеки, който мине по алеята пред галерия „Академия“ ще има възможност да се включи в рисуването на най-дългия цветен фриз, ще може да добави свое цвете във вълшебната цветна леха, да напише/нарисува своето обяснение в любов към любимата си приказка във Вълшебната книга на приказките, да нарисува своя птица, която на финала ще полети в небето на София.  \r\nДокато децата майсторят своите произведения на Алеята, в галерия „Академия“ родителите ще могат да гледат филма „Детска академия“ с режисьор Ралица Димитрова. В 18.00 ч. ще има торта и ще бъде обявено откриването на юбилейното издание на Лятната академия. \r\nНа тържеството са поканени всички, които са свързани с предишните издания на проекта – порасналите деца, студентите, гостуващите артисти, приятелите на проекта.", "date": "2019.07.30", "title": "София: Лятна академия за деца и ученици към Националната художествена академия ще започне на първи август"}
{"url": "http://www.focus-news.net/news/2019/07/30/2685300/plovdiv-okrazhniyat-sad-osadi-mazh-za-prichinyavane-na-smart-po-nepredpazlivost-pri-narushavane-na-pravilata-za-dvizhenie.html", "text": "Окръжен съд – Пловдив осъди подсъдимия Валентин Г. на две години и осем месеца лишаване от свобода при първоначален общ режим в процедура, протекла по реда на съкратеното съдебно следствие. Това съобщиха от пресцентъра на  Съдебна палата - Пловдив .  \r\nСъдът призна подсъдимия Валентин Г. за виновен в това, че на 31 май 2018 г. в с. Милево, община Садово, област Пловдив, при управление на моторно превозно средство – лек автомобил „Хонда Акорд“, е нарушил правилата за движение и по непредпазливост е причинил смърт на пешеходеца К. Л., на 93 г., като деецът е избягал от местопроизшествието – престъпление по чл. 343 ал.3 б. Б пр. 1 вр. с чл. 343 ал.1 б. В вр. с чл. 342 ал.1 от НК. \r\nСъс същата присъда съдът лиши подсъдимия Валентин Г. от правото да управлява моторно превозно средство за срок от три години, считано от влизане на присъдата в законна сила. \r\nНаказанието в размер на две години и осем месеца лишаване от свобода е резултат от приложението на чл. 58а ал.1 от НК, съгласно който, когато подсъдимият признае изцяло фактите, изложени в обвинителния акт, определеното от съда наказание се намаля с една трета. \r\nПрисъдата подлежи на протест и обжалване пред Пловдивския апелативен съд в 15-дневен срок.", "date": "2019.07.30", "title": "Пловдив: Окръжният съд осъди мъж за причиняване на смърт по непредпазливост при нарушаване на правилата за движение"}
{"url": "http://www.focus-news.net/news/2019/07/30/2685289/gen-konstantin-popov-predsedatel-na-komisiyata-po-otbrana-v-narodnoto-sabranie-slavnata-boyna-aviatsiya-ne-samo-otselya-no-shte-ima-i-slavno-badeshte.html", "text": "След много тежки битки, днес трябва да кажа, че славната бойна авиация не само оцеля, но ще има и славно бъдеще. Договорът за придобиване на най-модерният самолет F-16 Блок 70 е инвестиция в нашата сигурност. Това се посочва в позиция на председателя на Комисията по отбрана в Народното събрание генерал Константин Попов, изпратена от  комисията . \r\n\"Припомням, че днес в Държавен вестник бяха обнародвани Законопроектите за ратифициране на международните договори за закупуване, поддръжка и за индустриално сътрудничество на самолети F-16 Block 70, както и законопроектът актуализацията на държавния бюджет за 2019 година. С този акт показахме, че сме отговорни към модернизацията на армията, защитата на нашата държава, гарантирането на нашата национална сигурност и опазване на свободата ни. И затова премиера Бойко Борисов, правителството и всички екипи от военни и цивилни експерти, заслужават адмирации, че намериха смелост, че не пожалиха усилия да стигнем до тук. Също така поздравявам всички военнослужещи, които са и летци, и инженерно-техническия състав, и всички ангажирани\", заявява ген Попов и допълва, че те ще работят с тази техника, ще останат във Въоръжените сили, ще бъдат мотивирани да бъдат военнослужещи. По думи на ген. Константин Попов България ще остане на пистата – там, където винаги е била, имала е свои Въоръжени сили, свои самолети.  \r\n\"Още веднъж благодаря на всички за победата!\", завършва той.", "date": "2019.07.30", "title": "Ген. Константин Попов, председател на Комисията по отбрана в Народното събрание: Славната бойна авиация не само оцеля, но ще има и славно бъдеще"}
{"url": "http://www.focus-news.net/news/2019/07/30/2685304/umbalsm-n-i-pirogov-osvobodena-ot-bolnitsata-e-postradalata-zhena-pri-katastrofata-na-patya-sofiya-samokov.html", "text": "Освободена от болницата е пострадалата жена при катастрофата на пътя София - Самоков. Това каза за  Агенция \"Фокус\"  говорителят на УМБАЛСМ \"Н. И Пирогов\" Мария Пойразова. Пострадалата е прегледана и изследвана. Установено е, че нараняванията й не изискват хоспитализация и тя е освободена. Травмите от катастрофата на пострадалия мъж също не изискват хоспитализиране, но поради предварително планиран прием за друго лечение, той ще остане в лечебното заведение.  \r\nДеница КИТАНОВА", "date": "2019.07.30", "title": "УМБАЛСМ \"Н. И. Пирогов\": Освободена от болницата е пострадалата жена при катастрофата на пътя София - Самоков"}
{"url": "http://www.focus-news.net/news/2019/07/30/2685306/sofiya-kalendart-na-stolichna-obshtina-populyarizira-kulturnite-sabitiya-prez-letnite-mesetsi.html", "text": "Специален културен гид на Столична община включва събития, които се реализират през месеците юли, август и септември в София на открити локации и с безплатен достъп за публиката. Това съобщиха от пресцентъра на  Столична община .  \r\nКалендАрт се разпространява в две издания – на български и на английски език. Книжното издание се разпространява в информационни центрове, хотели, културни институции, магазини и на локациите, на които се провеждат събитията. \r\nВсяка година Столична община организира през летните месеци програма с културни събития, които се провеждат на открито и достъпът до тях е безплатен. Тази година програмата включва 55 концерта на различни музикални формации, а децата се забавляват с представления и програми, които включват публиката като участник. \r\nЛятна сцена „Борисова градина”, парк „Заимов”, Южен парк, Градина „Св. Седмочисленици”, пл. „Св. Неделя”, пл. „Бански”, Западен парк, пл. „Славейков”, Лятна сцена при НДК (Кино „Кабана”) и други пространства в столицата в сутрешните и вечерни часове са привлекателно място за почитателите на музиката и игрите.", "date": "2019.07.30", "title": "София: КалендАрт на Столична община популяризира културните събития през летните месеци"}
{"url": "http://www.focus-news.net/news/2019/07/30/2685305/veliko-tarnovo-dva-signala-za-zlopoluki-po-vreme-na-rabota-sa-podadeni-v-inspektsiyata-po-truda-v-oblastta-za-edna-sedmitsa-pri-ediniya-ot-sluchaite-ima-zaginal.html", "text": "Два сигнала за злополуки по време на работа са подадени в Инспекцията по труда във Велико Търново през миналата седмица. Единият от случаите е на убит от високо напрежение мъж, ремонтирал ВиК инсталация в хижа „Божур“ край Горна Оряховица. Следствие във връзка с инцидента се води от местната прокуратура. Проверка на Инспекцията по труда по случая започва на 31 юли. Това съобщи пред журналисти инж. Невена Стефанова, директор на Дирекция „Инспекция по труда“ – Велико Търново, предаде репортер на  Радио „Фокус“ – Велико Търново . Тя допълни, че тъй като мъжът не е официално нает от строителната фирма, която ремонтира сградата, вероятно случаят няма да е определен като трудова злополука.  \r\nДругият инцидент се е случил във фабрика за капачки в Лясковец. Мотокар, движещ се на заден ход, е ударил мъж. Общото състояние на работника е добро, той е със счупен крак и е без опасност за живота. Инж.  \r\nСтефанова обобщи, че за предходния месец няма подавани сигнали за трудови злополуки в областта. \r\nЛуиза ТРАНЧЕВА", "date": "2019.07.30", "title": "Велико Търново: Два сигнала за злополуки по време на работа са подадени в Инспекцията по труда в областта за една седмица, при единия от случаите има загинал"}
{"url": "http://www.focus-news.net/news/2019/07/30/2685299/afp-boris-dzhonsan-obeshta-na-irlandskiya-premier-che-nyama-da-ima-dopalnitelni-proverki-po-granitsata.html", "text": "Британският премиер Борис Джонсън говори във вторник със своя ирландския колега Лео Варадкар за първи път от както пое поста на министър-председател, предава  AFP . Съгласно разпространеното съобщение, Джонсън е уверил Варадкар, че дори Лондон да напусне ЕС без постигане на споразумение, няма да бъдат въвеждани допълнителни проверки на границата между Великобритания и Република Ирландия.  \r\nВ рамките на разговора Джонсън е заявил категорично, че Лондон „никога няма да постави допълнителни проверки или бариери на границата.  \r\nИнформацията е обявена от говорител на правителството в Лондон.  \r\n \r\nГраницата между Великобритания и Ирландия и пропускателния режим по нея е едно от главните въпроси, които пречат на Лондон и ЕС да постигнат удовлетворяващо и двете страни споразумение за Брекзит.  \r\n : Цанко Цолов", "date": "2019.07.30", "title": "AFP: Борис Джонсън обеща на ирландския премиер, че няма да има допълнителни проверки по границата"}
{"url": "http://www.focus-news.net/news/2019/07/30/2685307/kyustendil-obshtina-dupnitsa-otdelya-816-leva-za-remont-na-vodoprovod-i-preasfaltirane-na-ulitsa-aleksandar-batenberg-v-grada.html", "text": "Община Дупница отделя 816 лева за ремонт на водопровод и преасфалтиране на улица „Александър Батенберг“ в града. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му за цялостно преасфалтиране са предвидени 1350 м, както и подмяна и водопровода, който е изграждан през 1965 година. „Именно многото аварии от водопровода са направили една от най-дългите улици цялата в дупки от постоянните разкопавания. Избрана е фирмата-изпълнител, а цената за ремонта е 816 000 лева”, каза Христо Апостолов. Предвижда се и асфалтиране на 406 м от улица „Жива вода“, както и улиците „Николаевска” и „Седма рилска дивизия”. Вече се ремонтира улица „Венелин”, където предстои полагането на новия асфалт, а тротоарите са почти готови. Тече ремонтът и по улица „Метоха”. \r\nВенцеслав ИЛЧЕВ", "date": "2019.07.30", "title": "Кюстендил: Община Дупница отделя 816 лева за ремонт на водопровод и преасфалтиране на улица „Александър Батенберг“ в града"}
{"url": "http://www.focus-news.net/news/2019/07/30/2685301/d-r-petko-mitev-odbh-pazardzhik-sled-provedenata-inventarizatsiya-na-t-nar-zadni-dvorove-izliza-che-v-oblastta-ima-samo-1500-praseta.html", "text": "След проведената инвентаризация на т. нар. „задни дворове“ излиза, че в област Пазарджик има само 1500 прасета, каза за  Радио „Фокус“-Пазарджик  д-р Петко Митев, директор на Областна дирекция по безопасност на храните (ОДБХ)-Пазарджик, и допълни, че общо 5 са индустриалните свинеферми в област Пазарджик, които имат отношение към разпространението на африканската чума по свинете. По думите му два от обектите са на територията на община Пазарджик, един - в село Априлци, един - в село Пищигово, и един - в Пещера.  \r\n„Определена е 20-километрова санитарна зона, в чийто периметър трябва да бъдат непременно изколени свинете от т.н „заден двор“ с оглед мерките за биосигурност. Засега собствениците имат възможности, ако животните не са заболели от африканска чума да ги изколят доброволно и да сложат месото им във фризери“, уточни д-р Митев. Той допълни, че стопаните трябва да бъдат особено внимателни и сигурни преди да съхраняват месо от заклани прасета, тъй като вирусът на африканската чума може да съществува в замразено месо до 1000 дни.   \r\nД-р Митев изказа опасението си, че след проведената инвентаризация от кметовете по места, става ясно, че в областта има само 1500 прасета в заден двор, което буди съмнение. \r\nАлбена ЖИЛЕКОВА", "date": "2019.07.30", "title": "Д-р Петко Митев, ОДБХ-Пазарджик: След проведената инвентаризация на т. нар. „задни дворове“ излиза, че в областта има само 1500 прасета"}
{"url": "http://www.focus-news.net/news/2019/07/30/2685309/api-dvizhenieto-po-pat-i-5-stara-zagora-dimitrovgrad-v-rayona-na-ptitsekombinata-se-osashtestvyava-vremenno-v-edna-lenta-dvuposochno-poradi-katastrofa.html", "text": "Движението по път I-5 Стара Загора – Димитровград в района на птицекомбината се осъществява временно в една лента двупосочно, поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  (АПИ). Трафикът се регулира от \"Пътна полиция\". Необходимо е шофьорите да се движат с повишено внимание и съобразена скорост.", "date": "2019.07.30", "title": "АПИ: Движението по път I-5 Стара Загора – Димитровград в района на птицекомбината се осъществява временно в една лента двупосочно, поради катастрофа"}
{"url": "http://www.focus-news.net/news/2019/07/30/2685308/sofiya-apelativniyat-sad-e-potvardil-myarkata-za-neotklonenie-zadarzhane-pod-strazha-spryamo-46-godishen-mazh-obyaven-za-mezhdunarodno-izdirvane-ot-nemskite-vlasti.html", "text": "Състав на Софийски апелативен съд е потвърдил мярката за неотклонение „задържане под стража“ спрямо Д. М. (на 46 години), гражданин на Република Сърбия, обявен за международно издирване от немските власти. Това съобщиха от пресцентъра на  Апелативна прокуратура - София .  \r\nВ 13.30 ч. на 16 юли чужденецът бил задържан на ГП КПП Калотина на основание издадена срещу него Европейска заповед за арест от Районен съд в гр. Олденбург. С нея се иска предаването му за провеждане на наказателно преследване в Германия.  \r\nМатериалите относно издадената ЕЗА са постъпили в Окръжна прокуратура – София, където е започнало производство по нейното изпълнение.  \r\nПодсъдимият Д.М. се издирва за 70 престъпления, представляващи различни видове кражби и въоръжен грабеж. За деянията, за които е издадена ЕЗА, в България се предвиждат наказания „лишаване от свобода“ в границите от една до двадесет десет години, както и доживотен затвор или доживотен затвор без замяна.", "date": "2019.07.30", "title": "София: Апелативният съд е потвърдил мярката за неотклонение „задържане под стража“ спрямо 46-годишен мъж, обявен за международно издирване от немските власти"}
{"url": "http://www.focus-news.net/news/2019/07/30/2685310/deutsche-welle-amerikano-kitayskite-pregovori-v-shanhay-zapochnaha.html", "text": "Поредния кръг от търговски преговори между САЩ и Китай започна в Шанхай във вторник, съобщава англоезичната редакция на  Deutsche Welle . Разговорите са двудневни и приключват в сряда. Това е първата среща от месец май насам, когато кръга от преговори пропадна, след като американският президент Доналд Тръмп обвини Пекин в неспазване на договореното.  \r\n \r\nКъм момента двете страни са наложили една на друга тарифи, чиято стойност надхвърля 360 млрд. долара от двустрананта им търговия.  \r\n \r\nТова е първият път в който Шанхай е домакин на такъв вид двустранни разговори между САЩ и Китай откакто започна търговското съревнование между двете най-големи икономики в света.  \r\nАмериканската делегация се води от министъра на финансите Стивън Мнучин и търговският представител Робърт Лайтзингер. От страната на Китай официалните лица поставени начело са вицепремиерът Ли Хъ и министърът на търговията Жън Шан.  \r\n \r\nМалко след като американската делегация кацна в града, Тръмп написа в социалната мрежа „Туитър“, че китайците „винаги изменят договореното накрая“. „Това е проблемът на Китай, с тях просто не става“, каза още президентът.  \r\n : Цанко Цолов", "date": "2019.07.30", "title": "Deutsche Welle: Американо-китайските преговори в Шанхай започнаха"}
{"url": "http://www.focus-news.net/news/2019/07/30/2685312/veliko-tarnovo-vazstanoveno-e-dvizhenieto-po-pat-iii-551-veliko-tarnovo-elena-pri-km-29.html", "text": "Възстановено е движението по път III-551 Велико Търново - Елена при км 29. Това съобщиха от пресцентъра на  Агенция \"Пътна инфраструктура\" .", "date": "2019.07.30", "title": "Велико Търново: Възстановено е движението по път III-551 Велико Търново - Елена при км 29"}
{"url": "http://www.focus-news.net/news/2019/07/30/2685311/blagoevgrad-okrazhnata-prokuratura-e-vnesla-za-razglezhdane-akt-za-nepravomerno-poluchavane-na-evropeysko-finansirane-i-predstavyane-na-neverni-svedeniya-chrez-neistinski-dokumenti.html", "text": "Окръжна прокуратура – Благоевград е внесла за разглеждане в съда обвинителен акт срещу А.И. и Г.А. за извършено от тях престъпление по чл. 254б, ал. 1, алт. 2, вр. чл. 20, ал. 2, вр. ал. 1 от НК и по чл. 248а, ал. 2, пр. 1, алт. 2, вр. ал. 1, вр. чл. 20, ал. 2 , вр. ал. 1 от НК. Това съобщиха от пресцентъра на  Апелативна прокуратура - София .  \r\nВ периода от 09 януари 2010 г. до 18 септември 2014 г. обвиняемият А.И., като бенефициент, земеделски производител, по програма за безвъзмездна финансова помощ от Европейския земеделски фонд за развитие на селските райони, използвал не по предназначение получената сума в размер на 19 556.80 лева. Той действал в съучастие с негов пълномощник – другият обвиняем Г.А. Въпросните парични средства представлявали авансово плащане по сключен договор с Държавен фонд „Земеделие“ във връзка с подадено от него заявление за подпомагане по мярка 112 – създаване на стопанства на млади фермери и бизнес план към него. Въпреки предоставената помощ за развиване на земеделско стопанство, това не било направено.  \r\nНа 19 август 2011 г. обвиняемият И., отново в съучастие с А. – подбудител и помагач, подал заявление за подпомагане по мярка 121 „Модернизиране на земеделските стопанства“ и бизнес план. С цел одобряване на проекта, били съставени и приложени неистински документи – анкетни формуляри, договори за изграждане на оранжериен комплекс, протоколи за избор на възложител с представени към тях оферти и др. Чрез представяне на неверни сведения пред Областна разплащателна дирекция към ДФЗ – гр. Благоевград, се целяло да се докаже, че въпросният земеделски производител отговаря на изискванията за условията и реда за предоставяне на безвъзмездна финансова помощ в размер на 434 371,42 лева. Тази сума представлявала 60 % от стойността на проекта и одобрените разходи, като за останалите 40 % в приложената документация било посочено, че разполага с достатъчен капитал за самоучастие. Въпреки това подсъдимият А.И. нито създал условия за това, нито осъществил необходимите инвестиции. Неговият съучастник – Г.А., го улеснил чрез даване на съвети и разяснения за набавяне на документи и попълване на такива, както и чрез прехвърляне на имоти фиктивно за символична стойност.  \r\nПредстои наказателното производство срещу двамата обвиняеми да продължи в съда.", "date": "2019.07.30", "title": "Благоевград: Окръжната прокуратура е внесла за разглеждане акт за неправомерно получаване на европейско финансиране и представяне на неверни сведения чрез неистински документи"}
{"url": "http://www.focus-news.net/news/2019/07/30/2685297/rtk-kosovo-kadri-veseli-nyama-da-prisastva-na-svikanata-ot-haradinay-sreshta-na-politicheskite-lideri.html", "text": "Бившият премиер на Косово Рамуш Харадинай покани лидерите на коалиционните партньори на консултативна среща, която ще се проведе във вторник. Той ги призова да дойдат на сбирката в понеделник, когато иронично заяви, че ще обсъждат глобалното затопляне, предава обществената  „Радио и телевизия Косово“ (RTK) . \r\nНо, източници от кабинета на председателя на парламента и председател на Демократическата партия на Косово (ПДК) Кадри Весели заявиха пред RTK, че той няма да се яви на срещата, като обясниха, че той има няколко причини да не го направи, без да уточняват точно какви. \r\n \r\nПревод и редакция:", "date": "2019.07.30", "title": "RTK (Косово): Кадри Весели няма да присъства на свиканата от Харадинай среща на политическите лидери"}
{"url": "http://www.focus-news.net/news/2019/07/30/2685317/veliko-tarnovo-vi-mezhdunaroden-turnir-po-futbol-marga-aureya-se-provede-v-sselo-oresh.html", "text": "За шеста поредна година кметството на село Ореш и местният футболен отбор „Стрела“ организираха Международен турнир по футбол „Марга Аурея“. Това припомнят от пресцентъра на  Община Свищов . Във футболното събитие взеха участие отбори от две страни и три населени места. Турнирът се проведе в рамките на един ден, а за първото място мериха сили отборът на домакините от село Ореш и град Раковски. Футболистите от побратименото румънско село Стар Бешенов тази година останаха на трето място в почетната стълбичка. Отборът на „Победа“ – Стар Бешенов беше финалист в четвъртото издание на международния турнир и участва ежегодно в спортната надпревара. След оспорвана среща, миналогодишните победители от „Стрела“ – село Ореш останаха втори, а финалист в шестото издание на футболния турнир „Марга Аурея“, с най-голям брой точки, стана отборът на „Раковски“ – град Раковски. \r\nПобедителите в VI международен турнир „Марга Аурея“ бяха наградени с медали и купи от представителите на общинското ръководство, които бяха част от футболното събитие. Индивидуални отличия бяха връчени и за „Отлично съдийство“, „Най-добър футболист“, „Най-добър вратар“, „Най-добър защитник“ и „Голмайстор на турнира“. Председателят на ОбС – Свищов д-р Кристиян Кирилов, ресорният зам.-кмет на община Свищов Борислав Замфиров и секретарят на Общината Любомира Петрова поднесоха на кмета на населеното място Любомир Иронов две футболни топки, като жест на внимание за организирането на международното събитие, които той от своя страна подари на гостуващите отбори, заели първо и трето място в турнира. \r\nЛюбомир Иронов благодари на своите спомоществователи в лицето на кмета на Общината Генчо Генчев и бизнесмена Александър Караджов, както и на народния представител в 44-то Народно събрание д-р Станислава Стоянова, от името на която получи поздравителен адрес.", "date": "2019.07.30", "title": "Велико Търново: VI международен турнир по футбол „Марга Аурея“ се проведе в ссело Ореш"}
{"url": "http://www.focus-news.net/news/2019/07/30/2685318/dobrich-predvideni-sa-mezhdu-7000-8000-lv-za-remont-na-pametnika-na-zaginalite-dobrudzhantsi-v-zaklyuchitelniya-etap-na-vtorata-svetovna-voyna.html", "text": "Предвидени са между 7000 – 8000 лв. за ремонт на паметника в Добрич на загиналите добруджанци в заключителния етап на Втората световна война. Това е заложено в работен вариант на постановление за военните паметници на Министерство на отбраната (МО). Средствата съставляват около 50% от необходимата сума за ремонт и се очаква да бъдат преведени вероятно през месец септември тази година. Това съобщи по време на заседание на Областната комисия „Военни паметници“ в Добрич Радослав Симеонов, гл. експерт „Войнишки паметници“ в МО, предаде кореспондентът на  Радио „Фокус” – Варна . По думите на специалиста единият вариант е средствата да бъдат прехвърлени в преходна сметка на Община град Добрич, което би дало възможност и догодина да се осъществи финансово подпомагане при необходимост. „Ако всички средства към момента са налични, може да се пристъпи към ремонт на паметника веднага”, уточни Радослав Симеонов. Той допълни, че близо 15 години институциите полагат огромни усилия за обновяване на паметника, но това досега по различни причини не се е случвало. Повече от 112 са липсващите имена на този мемориал и те са на хора от така наречения окупационен корпус в Македония. По думите на Радослав Симеонов това са български войни, загинали в периода на Втората световна война, но предишния политически режим е премълчал за тях и това е историческа несправедливост. „Начинът, по който ще бъдат изписани тези имена, ще бъде прередактиран”, посочи специалистът. Това на практика е свързано с промяна на външния вид на военен паметник, което се реализира със съгласието на Областната комисия „Военни паметници“. Нейните членове днес одобриха промяната и обновяването на паметника. \r\nЖулиета НИКОЛОВА", "date": "2019.07.30", "title": "Добрич: Предвидени са между 7000 – 8000 лв. за ремонт на паметника на загиналите добруджанци в заключителния етап на Втората световна война"}
{"url": "http://www.focus-news.net/news/2019/07/30/2685313/stara-zagora-dve-detsa-sa-postradali-pri-katastrofa-na-patya-stara-zagora-dimitrovgrad.html", "text": "Две деца са пострадали при катастрофа на пътя Стара Загора – Димитровград. Това съобщиха за  Агенция „Фокус“  от  ОДМВР – Стара Загора . Лек автомобил се е блъснал последователно в два ТИР-а. По първоначална информация децата не са тежко пострадали. Пътят е затворен, тъй като леките автомобили пречат на движението. Предстои да бъдат изместени след огледа на местопроизшествието.  \r\nТеодора ПАВЛОВА", "date": "2019.07.30", "title": "Стара Загора: Две деца са пострадали при катастрофа на пътя Стара Загора – Димитровград"}
{"url": "http://www.focus-news.net/news/2019/07/30/2685298/shumen-v-20-km-zoni-okolo-industrialnite-fermi-v-oblastta-se-preustanovyava-otglezhdaneto-na-svine-v-obekti-tip-zaden-dvor.html", "text": "Заместник-областният управител на Шумен Петко Шаренков в качеството му на председател на Областната епизоотична комисия проведе днес извънредна работна среща с кметовете на общините от област Шумен в изпълнение на решенията на Централния епизоотичен съвет от 29 юли за ограничаване разпространението на заболяването Африканска чума по свинете. Това съобщиха от  областната администрация в Шумен . С писмо на кметовете се възлага да издадат необходимите указания в населените места на територията на всяка от общините в 20 км зони около индустриалните ферми до се преустанови отглеждането на свине в обекти тип „заден двор“. Необходимо е да се предупредят стопаните, които отглеждат свине в обекти „заден двор“ и попадат в тези зони, че срокът за изпълнението на мярката за извършване на доброволно клане на животните е 31 юли. След този срок Областната дирекция по безопасност на храните ще пристъпи към правомощията си и изпълнение на разпоредбите на чл. 139а от Закона за ветеринарномедицинската дейност. Добитото месо може да се съхранява дълго само след топлинна обработка за минимум 30 минути на 70. С, достигнати във вътрешността на късовете месо, предвид факта, че вирусът на АЧС е изключително устойчив при изсушаване, пушене, осоляване, охлаждане и замразяване на месото /съгласно научно становище за разпространение на Африканската чума по свинете на Центъра за оценка на риска по хранителната верига/. В област Шумен има регистрирани седем промишлени свинеферми, които се намират на територията на общините Шумен, Никола Козлево, Каспичан, но в 20 км зони около фермите попадат населени места и от съседните общини. До 17.00ч. утре кметовете на общините трябва да информират писмено заместник-областния управител Петко Шаренков за обектите тип „заден двор“, които не са изпълнили решенията на Централния епизоотичен съвет. С писмо до директора на ОДМВР Шумен заместник-областният управител Петко Шаренков препоръчва да бъдат предприети необходимите мерки за недопускане нерегламентирано транспортиране на животни в населените места на област Шумен.", "date": "2019.07.30", "title": "Шумен: В 20 км зони около индустриалните ферми в областта се преустановява отглеждането на свине в обекти тип „заден двор“"}
{"url": "http://www.focus-news.net/news/2019/07/30/2685319/burgas-kamion-uvredi-trotoar-v-burgas-kamerite-za-videonablyudenie-zasneha-narushitelya.html", "text": "Камион на „Пътна помощ“ увреди плочките на тротоара при новия паркинг в комплекс „Славейков“ в Бургас. Това съобщиха от пресцентъра на  Общината . Инцидентът е заснет от камерите на системата за видеонаблюдение на Община Бургас. От кадрите се вижда как камионът се качва на тротоара при извършване на маневра. От тежестта на машината част от пешеходната алея се уврежда. Общината е подала сигнал в полицията и водачът ще бъде издирен чрез проверка на регистрационния номер на машината, за да поеме разноските по възстановяване на нанесените щети.", "date": "2019.07.30", "title": "Бургас: Камион увреди тротоар в Бургас, камерите за видеонаблюдение заснеха нарушителя"}
{"url": "http://www.focus-news.net/news/2019/07/30/2685315/blagoevgrad-kmetat-na-bansko-georgi-ikonomov-izprati-sastezatelya-po-ski-alpinizam-nikola-kalistrin-na-mladezhkoto-svetovno-parvenstvo-v-italiya.html", "text": "Кметът Георги Икономов пожела успех на 23 годишния състезател от Банско, който е един от тримата избрани да представят България на младежкото световно първенство в Италия. Това съобщиха от пресцентъра на  Общината . Никола Калистрин започва кариерата си преди пет години в ски клуб „АлПиринСки” – Банско, като зад гърба си има множество призови места от национални, международни и световни първенства. Кметът Икономов, като почитател на този труден спорт, сподели, че за ски алпинизма са необходими много качества и сериозна и целенасочена подготовка. На световното в Италия се очакват повече от 300 състезателя в различните дисциплини и голямата конкуренция е предизвикателство за състезателите. За световното първенство Никола Калистрин бе подготвен от треньора Иван Баряков, който е бивш национален състезател по ски бягане и участник в олимпиадата в Торонто през 2006 година. Кметът вярва, че Никола ще представи страната ни по най-добрият начин и връчи в ръцете му знамето на Банско, за да го развее с гордост. \r\nОт Община Банско пожелават на Никола успех!", "date": "2019.07.30", "title": "Благоевград: Кметът на Банско Георги Икономов изпрати състезателя по ски алпинизъм Никола Калистрин на младежкото световно първенство в Италия"}
{"url": "http://www.focus-news.net/news/2019/07/30/2685314/tass-pekin-smyata-che-e-vazmozhno-sasht-da-sa-zameseni-v-protestite-v-honkong.html", "text": "САЩ вероятно са замесени в създаващите хаос протести в специалния административен район на Китай Хонконг, това смята от външното министерство в Пекин, предава  ТАСС .  \r\n„В последно време благодарение на това, което показват медиите, ние постоянно се убеждаваме, че сред агресивно настроените участници в протестите има и американци, а дори се мярка и флага на САЩ“, каза официалният представител на външното ведомство Хъ Чъньон във вторник.  \r\nСпоред нея, китайското правителство не би търпяла при никакви обстоятелства намесата на външна сила във вътрешните дела на страната, включително що се отнася и до Хонконг. „Съветваме Вашингтон да прекрати колкото се може по-рано опасната игра с огъня“, допълни още тя.  \r\n : Цанко Цолов", "date": "2019.07.30", "title": "ТАСС: Пекин смята, че е възможно САЩ да са замесени в протестите в Хонконг"}
{"url": "http://www.focus-news.net/news/2019/07/30/2685320/ria-novosti-v-chetiri-regiona-v-rusiya-e-vavedeno-bedstveno-polozhenie-zaradi-gorski-pozhari.html", "text": "Извънредно положение заради горски пожари е въведено в четири региона на Русия, предава  РИА Новости . To се отнася за цялата територия на Иркутска област и Краснодарския край, два района на Бурятия и един в Якутия.  \r\nМинистър-председателят на Русия Дмитрий Медведев при своя среща с вицепремиера и министърът на природните ресурси Дмитрий Кобилкин каза, че общата площ на пожарите се равнява на около 2,7 милиона хектара.  \r\n„Остава опасността за близките населени места. Властите следят ситуацията постоянно и при опасно замърсяване на въздуха ще сигнализират“, каза Кобилкин. Според него, около 95% от общия състав на федералната агенция за горите и летенето е мобилизиран за справяне с бедствието. Допълнително 100 професионални парашутисти са включени в борбата против разпространяването на огъня, като може би още толкова предстои да бъдат пратени на място, разкри още министърът.  \r\nСпоред Медведев, към момента няма заплаха за живота и сигурността на тамошните граждани, но ситуацията остава сложна.  \r\n : Цанко Цолов", "date": "2019.07.30", "title": "РИА Новости: В четири региона в Русия е въведено бедствено положение заради горски пожари"}
{"url": "http://www.focus-news.net/news/2019/07/30/2685321/api-izvodite-v-monitoringa-na-instituta-za-patna-bezopasnost-za-am-struma-sa-nekorektni-i-silno-preuvelicheni.html", "text": "Пътната сигнализация в участъка между 16-ти и 17-ти километър на АМ „Струма“ е съгласно утвърдения план за организация на движението. Това съобщиха от пресцентъра на  Агенция \"Пътна инфраструктура\" . За отсечката от км 0 до км 19 на АМ „Струма“ /бившата АМ „Люлин“/ има издадено разрешение за ползване от 2011 г. и монтираните пътни знаци са съгласно утвърдения план. Участъкът е приет от приемателна комисия с Акт 16. Агенция „Пътна инфраструктура“ прави това уточнение по повод запитвания на медии за разпространена днес от Института за пътна безопасност информация за извършен от тях мониторинг на пътя. Изнесените данни са некоректни и силно преувеличени. \r\nОтсечката след п. в. „Даскалово“ е с характеристики на магистрала, но поради това, че все още не са приключили отчуждителни процедури, е автомобилен път, част от път I-1 /Е79/. Скоростта в този участък ще може да бъде променена след като приключат отчуждителните процедури и трасето има статут на автомагистрала. \r\nСкоростта на движение в района на 88-ти километър на АМ „Струма“ е намалена до 90 км/ч за повишаване безопасността на движение. Екипите на АПИ извършват постоянен мониторинг на участъците и се предприемат действия за възлагане на нужните дейности по гаранционното обслужване на трасето. Констатираните дефекти ще бъдат изпълнени за сметка на изпълнителя. Това ще бъде извършено в края на септември, за да не се затруднява интензивният трафик по автомагистралата в момента.", "date": "2019.07.30", "title": "АПИ: Изводите в мониторинга на Института за пътна безопасност за АМ „Струма“ са некоректни и силно преувеличени"}
{"url": "http://www.focus-news.net/news/2019/07/30/2685324/anton-nalbantov-bchk-vse-oshte-ima-narushiteli-na-pravilata-po-plazhovete-no-tendentsiyata-e-kam-namalyavane.html", "text": "Все още има такива хора, които нарушават правилата по плажа. Това каза в интервю за  Агенция „Фокус“  Антон Налбантов – директор на Водноспасителна служба към Български червен кръст (БЧК). „На охраняемите плажове спасителите съумяват да се справят с тези нарушители на правилата за безопасно поведение на плажовете“, добави Налбантов. „По-опасното и лошото е, че на неохраняемите плажове няма кой да контролира това неправилно поведение. Затова там стават по-често и удавянията“ допълни директорът на Водноспасителна служба. Антон Налбантов коментира, че нарушенията на плажовете през последните години са намалели. „Това е информация постъпила от обратната връзка с нашите водни спасители, че с всяка следваща година тези недисциплинирани прояви от страна на туристите намалява, защото се полагат усилия както от концесионерите, така и от екипите от водни спасители и от туроператорите\", обясни Налбантов.  \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.07.30", "title": "Антон Налбантов, БЧК: Все още има нарушители на правилата по плажовете, но тенденцията е към намаляване"}
{"url": "http://www.focus-news.net/news/2019/07/30/2685323/obshtinskite-savetnitsi-ot-bsp-sofiya-shte-dadat-preskonferentsiya-na-31-yuli.html", "text": "На 31 юли (сряда), в 11.30 ч., общинските съветници от БСП ще дадат пресконференция в централата на Софийската градска организация на ул. „Леге“ №10, в залата на 1-вия етаж. Това съобщиха от пресцентъра на  БСП - София .", "date": "2019.07.30", "title": "Общинските съветници от БСП – София ще дадат пресконференция на 31 юли"}
{"url": "http://www.focus-news.net/news/2019/07/30/2685316/pazardzhik-kmetovete-na-naselenite-mesta-v-oblastta-se-zadalzhavat-da-provedat-informatsionni-sabraniya-po-mesta-vav-vrazka-s-afrikanskata-chuma-po-svinete.html", "text": "Областната епизоотична комисия в Пазарджик преведе заседание относно наложените мерки във връзка с разпространението на африканската чума по свинете, предаде репортер на  Радио „Фокус“ – Пазарджик . Беше проведена и среща с кметовете на общините от Пазарджишка област, които бяха задължени да проведат информационни кампании по места, на които да бъде разяснени наложените мерки. Мерките включват и засилен контрол от страна на МВР по отношение на нерегламентирания превоз на свине в областта, както и извършването на преброяване на прасетата от т. нар. „заден двор“. Всички отглеждани прасета, които се намират в 3-километрова зона в близост до индустриална свинеферма трябва да бъдат заклани. Ангажимент на кметовете по места е и да определят терените, на които тези животни ще бъдат загробени според изискванията на Министерството на земеделието, храните и горите. На стопаните са забранява да хранят животните с пресен фураж. \r\nАлбена ЖИЛЕКОВА", "date": "2019.07.30", "title": "Пазарджик: Кметовете на населените места в областта се задължават да проведат информационни събрания по места във връзка с африканската чума по свинете"}
{"url": "http://www.focus-news.net/news/2019/07/30/2685327/dimitar-nikolov-kmet-na-burgas-ne-moga-da-kazha-sas-sigurnost-dali-shte-priema-nominatsiya-za-kmet.html", "text": "Има приети правила за работа, не мога да кажа със сигурност дали ще приема номинация за кмет. Това каза пред журналисти кметът на Бургас Димитър Николов по повод предстоящите местни избори, предаде репортер на  Радио „Фокус“ – Бургас . „Има точно приети правила за работа в нашата партия, има дисциплина и начин, по който се процедира и се номинира. Ние сме в началото на този път, така че не мога да кажа със сигурност“, отбеляза кметът Николов.  \r\nНа въпрос, свързан с това дали ще се стигне до разширяване на „зелената зона“ в град Бургас, кметът отговори, че към момента не се очаква да бъдат предприети административни мерки в тази насока. „В момента такива предложения постъпват в администрацията. Те са десетки и присъстват подписки от входове, жилищни кооперации и цели улици. Все пак, в началото сме на избори за местна власт. Нека да изчакаме те да преминат и комисиите да вземат своите решения. С един-два месеца няма да се променят съществено нещата“, посочи кметът Димитър Николов. \r\nМария ПОПЧЕВА", "date": "2019.07.30", "title": "Димитър Николов, кмет на Бургас: Не мога да кажа със сигурност дали ще приема номинация за кмет"}
{"url": "http://www.focus-news.net/news/2019/07/30/2685328/sport-simona-halep-se-zavrashta-v-uhan-za-shesti-poreden-pat.html", "text": "Тенис: Румънката Симона Халеп ще участва за шести пореден път на Откритото първенство, провеждащо се в китайския град Ухан в периода от 22 до 28 септември. Халеп се състезава в турнира всяка година от неговото начало през 2014 г. до сега, а миналата година отпразнува своя рожден ден на корта. Румънката в момента се намира на 4-та позиция в световната ранглиста, като все още не е ясно кои от поставените високо в класацията на Женската тенис асоциация ще участват в турнира. През 2018 г. 19 от най-добрите 20 тенисистки бяха включени в пълния списък, който и тази година ще бъде обявен седмица преди състезанието.", "date": "2019.07.30", "title": "Спорт: Симона Халеп се завръща в Ухан за шести пореден път"}
{"url": "http://www.focus-news.net/news/2019/07/30/2685329/d-r-vyara-tserovska-kmet-na-obshtina-pernik-1-milion-650-hilyadi-e-prognoznata-stoynost-na-remonta-na-paten-nadlez-ivan-vazov.html", "text": "1 милион 650 хиляди е прогнозната стойност на ремонта на пътен надлез „Иван Вазов“. Това каза за предаването „Перничани – потомците на Кракра“ на  Радио „Фокус“  кметът на Община Перник д-р Вяра Церовска. Тя припомни, че съоръжението в центъра на града е в лошо състояние от години. Няма нито едно писмо, според което съществуват проблеми в конструкцията или нарушения по възможностите му за транспортен достъп, обясни д-р Вяра Церовска, като уточни, че Общината е преценила обаче, че надлезът има нужда от сериозен ремонт. Това наложи обявяването на обществена поръчка и изготвянето на проект за ремонт и реконструкция на улица „Иван Вазов“ в Перник. Невъзможно е Общината сама да извърши ремонта, обясни кметът. „Отправили сме искане, имаме разрешение за строеж, което сме получили още миналата година. На база на това поискахме от Комисията по бедствия и аварии да получим средства, за да реализираме обекта. До момента сме получили целева субсидия в размер на 600 000 лв. Днес е отворена обществената поръчка. Две фирми са заявили своето участие. Надявам се в кратък срок за бъде избрана фирмата-изпълнител, за да се спази проекта“, обясни д-р Вяра Церовска. Тя припомни, че заради лошото състояние на пътния надлез има наложени ограничения за автомобили над 3 тона.  \r\nРосица АНГЕЛОВА", "date": "2019.07.30", "title": "Д-р Вяра Церовска, кмет на Община Перник: 1 милион 650 хиляди е прогнозната стойност на ремонта на пътен надлез „Иван Вазов“"}
{"url": "http://www.focus-news.net/news/2019/07/30/2685331/vidin-registriranite-bezrabotni-v-oblastta-prez-yuni-sa-4831.html", "text": "Регистрираните безработни в област Видин през месец юни са 4831. Това каза на пресконференция Иван Иванов, директор на Дирекция „Бюро по труда (ДБТ) - Видин“, предаде репортер на  Радио „Фокус“ – Видин . „В ДБТ – Видин броят на регистрираните безработни е 2344, в ДБТ – Кула са 607, а в ДБТ – Белоградчик са 1880 регистрирани безработни. В сравнение с предходния месец броят им е намалял с 126 души, или с 2.54%“, допълни Иванов. През месец юни  равнището на безработица в област Видин е 12.77 % , като за ДБТ – Видин е 8.16 %, за ДБТ – Кула е 21.40 %, а за ДБТ – Белоградчик е 29.96 %. В сравнение с предходния месец в показателя равнище на безработица се отчита спад с 0.33 пункта. \r\nОбщия брой на регистрираните безработни в ДБТ – Видин е 2344, като за община Видин те са 1860, за община Брегово са 377 и за община Ново село – 107. Спрямо предходния месец се наблюдава намаление с 52 души или 2.17%. В ДБТ – Видин са регистрирани 228 младежи до 29-годишна възраст, което е 9.73 % от общия брой безработни. В сравнение с предходния месец броят им е намалял с 1 човек, или с 0.44 %. Регистрираните безработни жени са 1224 или 52.22 % от всички безработни. В сравнение с предходния месец броят им е намалял с 23 души, или с 1.84 %. \r\nПродължително безработните с над 1 година поддържана регистрация в ДБТ са 1042, или 44.45 % от всички безработни. В сравнение с предходния месец броят им е намалял с 16 души или с 1.51 %. \r\nРегистрирани са 142 безработни с намалена работоспособност, което е 6.06 % от общия брой безработни. В сравнение с предходния месец броят им се е увеличил с 1 човек, или с 0.71 %. На работа са постъпили 200 безработни. \r\nАнна ЛОЗАНОВА", "date": "2019.07.30", "title": "Видин: Регистрираните безработни в областта през юни са 4831"}
{"url": "http://www.focus-news.net/news/2019/07/30/2685325/dimitar-nikolov-kmet-na-burgas-elektricheskite-avtobusi-koito-predstoi-da-badat-zakupeni-sa-s-nulevi-vredni-emisii.html", "text": "Електрическите автобуси, които предстои да бъдат закупени в Бургас, са с нулеви вредни емисии. Това каза пред журналисти кметът Димитър Николов по повод внесено авансово плащане по проект за закупуване на 56 електрически превозни средства, предаде репортер на  Радио „Фокус“ – Бургас . По думите му с тяхната употреба, ще бъдат намалени нивата на фините прахови частици. „Знаете, че имаме три сериозни причини за повишаване на фините прахови частици, от които 33% се дължат на  градският транспорт. В този сегмент – интензитет на градския транспорт, съществен дял в повишаването на фини прахови частици, се дължи на изгорелите газове от тези превозни средства. Благодарение на новите електрически автобуси поне Община Бургас няма да е причина за завишаване нивата на фини прахови частици. Убеден съм, че мобилната станция и другите стационарни такива ще покажат резултати именно в тази насока“, отбеляза кметът Димитър Николов. Според него предимствата, които ще донесат новите електробуси, са няколко.  \r\n„Първо, ще се увеличи честотата на всички маршрути в градския транспорт и най-вече на тези линии, за които получаваме жалби от граждани, че не успяваме в разумните минути да осигурим превоз на пътници. Второ, ще увеличим броя на маршрутите, защото вече има нови микрорайони в Бургас, където има много настанени бургаски семейства и е необходимо те да бъдат модернизирани. Трето, старите автобуси, които към момента са без климатични инсталации, ще бъдат изведени от експлоатация. Качеството на старите инсталации не е добро и аз съм съгласен, че те трябва постепенно да бъдат извадени от употреба. Получихме множество жалби от граждани, може би с основание. Става въпрос за автобусите, които вече са измислаи 1 милион километра и са на повече от 11-12 години. Тези автобуси все по-често престояват в бокса за ремонт. Чрез закупуването на новите електробуси ще се намалят разходите за ремонт, старите автобуси ще бъдат продадени и другото важно е, че на територията на общината, ще можем да  осигурим нови качествени автобуси с нова климатизация“, допълни кметът Никлов.  \r\nТой добави, че към момента услугата се предлага само на територията на град Бургас, но не и на общината. „Имаме много жалби от жители на съставните селища и крайните квартали, които с основание казват, че искат и до техните населени места също да достигат добри автобуси. След реализирането на този прокт и като кмет гарантирам, че комфортът ще бъде на еднакво ниво във всички населени места към община Бургас“, каза още кметът Николов. По думите му общоинският превозвач „Бургасбус“, който се явява партньор по проекта, няма задължения към нито един търговски субект. „Преди 12 години „Бургасбус“ беше на ръба на фалита, с неразплатени задължения към повече от 55 фирми и повече от 10 фиозически лица. Единственото задължение на предприятието в момента е към Община Бургас във връзка с наема, което е несъществено. \r\nМария ПОПЧЕВА", "date": "2019.07.30", "title": "Димитър Николов, кмет на Бургас: Електрическите автобуси, които предстои да бъдат закупени, са с нулеви вредни емисии"}
{"url": "http://www.focus-news.net/news/2019/07/30/2685322/stara-zagora-provede-se-informatsionna-sreshta-za-obsazhdane-na-merkite-za-ogranichavane-na-zabolyavaneto-afrikanska-chuma-po-svinete.html", "text": "Информационна среща между кметовете и кметските наместници на населените места от община Стара Загора, директора на Областна дирекция по безопасност на храните д-р Дамян Миков, директорът на Областна дирекция „Земеделие“ Елка Бонева, проф. д-р Михни Люцканов, декан на Ветеринарномедицинския факултет към Тракийския университет се проведе днес. Това съобщиха от пресцентъра на  Общината . Основната тема бе разпространението на смъртоносното заболяване „Африканска чума по свинете“ и нейното ограничаване в района.  \r\n„Проверките по дворовете ще започнат от 5 август и ще имат за цел да обхванат нерегистрираните животни“, обяви д-р Дамян Миков. „Към този момент нямаме доказан случай на заболяло прасе при нас“, допълни той и подчерта, че това е така, защото района е с благоприятно географско положение и дивите свине все още не са преминали Балкана. „Проверките за животни, нерегистрирани и отглеждани тип „заден двор“ ще се извършват по график, за да имат време хората да реагират и да направят своя избор. При този начин на отглеждане липсват мерки за биосигурност и в такава обстановка се действа спрямо Зaĸoнa зa вeтepинapнoмeдицинcĸaтa дeйнocт“, допълни той. Миков бе категоричен, че заболяването е бедствие и трябва да се подходи максимално отговорно към неговото избягване. „Близо 100% от заразените животни умират и това е важно да се знае от всички. Когато животните са регистрирани, собствениците могат да бъдат обезщетени, а и при проверките ние ще знаем техния произход. Хората, които отглеждат свине, съгласно изискванията на законодателството, не бива да се притесняват засега. Евентуално ще получат допълнителни мерки за безопасност“, обясни още директорът на ОДБХ. От думите му стана ясно, че има три големи свинекомплекса в старозагорски села, които наброяват общо около 40 хил. животни. \r\n „В нашия регион все още имаме шанс да избегнем погрома, който в момента изпитват в северната част на страната и бургаска област, защото там заради проникналата чума трябва да се взимат крути мерки“, коментира в залата кметът на Стара Загора Живко Тодоров. Той обобщи, че в такива моменти е важно да не се създава излишно напрежение и паника у хората, а да им се обяснява лично и коректно какво е положението. „Идеята на този разговор е точно това – всички да знаем какви са последиците, какви са мерките, как да се справим“, допълни Тодоров.  \r\nМедицинските параметри на болестта, която има летален изход, обобщи пред аудиторията проф. Люцканов, който бе категоричен, че това е сериозен проблем, нетърпящ неглижиране нито от хора, нито от институции. „През последните 35 години страната ни не е била връхлитана от подобна тежка епидемия“, подчерта той.  \r\nПо време на срещата стана ясно, че уведомлението по повод мерките и проверките от Областна дирекция по безопасност на храните, което бе изпратено до Областния управител на Стара Загора, ще бъде предоставено до кметовете и кметските наместници.", "date": "2019.07.30", "title": "Стара Загора: Проведе се информационна среща за обсъждане на мерките за ограничаване на заболяването „Африканска чума по свинете“"}
{"url": "http://www.focus-news.net/news/2019/07/30/2685333/makfaks-sarbiya-poiska-ekstradiraneto-na-tomor-morina-ot-makedoniya.html", "text": "Министерството на отбраната на Сърбия поиска официално екстрадицията от Македония на Томор Морина, бивш член на Армията за освобождение на Косово, предава македонската агенция  “Макфакс“ . Морина беше арестуван в страната миналата седмица по международна заповед за арест на Интерпол. Сърбия има съмнения, че Морина е участвал във военни престъпления срещу населението на Косово, допълва още медията.  \r\n : Цанко Цолов", "date": "2019.07.30", "title": "„Макфакс“: Сърбия поиска екстрадирането на Томор Морина от Македония"}
{"url": "http://www.focus-news.net/news/2019/07/30/2685326/sliven-do-kraya-na-lyatoto-priklyuchva-remontat-na-zdravnata-sluzhba-v-selo-krushare.html", "text": "Кметът на Сливен Стефан Радев инспектира ремонтните дейности на здравната служба в село Крушаре, която пострада при пожар през януари. Това съобщиха от пресцентъра на  Общината . \r\n„Обектът е от изключително важно значение за жителите на селото и затова насочихме усилия към пълното възстановяване на функциите на здравното заведение, което сериозно пострада при пожара и вътре стана абсолютно необитаемо. Затова предприехме спешни мерки да възстановим сградата. Покривът е изцяло нов, оборудването и обзавеждането ще са изцяло нови. Тази служба е много важна за Крушаре и ние като община формално нямаме ангажименти по организиране процеса на здравеопазване, но всъщност ни е ясно, че без да осигурим условия, тук няма как да има лекарска практика. Стремежът ни е да осигурим подходящи условия в кабинетите на лекарите, стоматолога и дрогерията, които се помещават в здравната служба, и най-вече за пациентите. Не можем да позволим население от над 2000 души, сред които многодетни семейства и възрастни хора, да бъде лишено от медицински и стоматологични грижи“, каза пред журналисти кметът. \r\nТой е получил уверение от изпълнителя, че ремонтът ще приключи преди крайния срок – края на август. Кметът на селото Димо Станков благодари от негово име и от името на жителите на Крушаре за бързата реакция на Общината след инцидента. \r\n„Поради бедствието, което ни сполетя, Общината, в лицето на господин Радев, моментално откликна и започна цялостния ремонт. Това, което не сме и мечтали да се случи, се случи. Общината отговори на всички наши потребности, за което сме изключително благодарни на кмета. Защото се случват не малко неща в населените места. Конкретно в Крушаре имаме и спортна площадка, ремонти по инфраструктурата. Във всеки един момент, в който имаме нужда, Общината, в лицето на господин Радев, имаме добър партньор и защитник на интересите на гражданите и жителите на община Сливен, както и на село Крушаре“, посочи Димо Станков. \r\nСамите жители на Крушаре също са много доволни от бързата реакция след инцидента. Марина Стойкова сподели пред Стефан Радев, че новият облик на сградата е дори по-добър от предишния. \r\n„Здравната ни служба беше в едно много лошо състояние и сега всички се радваме на ремонта. Всичко, което се прави с помощта на кмета Радев, за което му благодарим, става хубаво“, смята Марина Стойкова. \r\nПри пожара, който възникна на 4 януари, беше унищожен покривът на сградата, увредени бяха изцяло мазилките по стените на вътрешните помещения и фасадата, както и мълниезащитата и електроинсталацията. Вероятната причина е попаднала искра от коминното тяло в подпокривното пространство. Благодарение на бързата реакция на двата екипа от Районна служба „Пожарна безопасност и защита на населението”-Сливен, които предприеха незабавно всички необходими действия по овладяване и ликвидиране на пожара, целостта на сградата беше спасена и беше предотвратено по-нататъшно увреждане. \r\nРемонтните дейности стартираха в средата на юни. Последиците от инцидента бяха възстановени за кратко време. Покривът беше обновен около месец след пожара със средства от републиканския бюджет. В момента се извършва цялостен вътрешен ремонт на сградата, смяна на дограмата и подовите настилки. Таваните ще бъдат облицовани с гипсокартон. Ще бъдат поставени вътрешни интериорни врати, а на входа – алуминиеви. Ще се извърши ремонт на ВиК-мрежата и електрическата инсталация.", "date": "2019.07.30", "title": "Сливен: До края на лятото приключва ремонтът на здравната служба в село Крушаре"}
{"url": "http://www.focus-news.net/news/2019/07/30/2685335/afp-dvama-dushi-sa-ubiti-pri-strelba-v-misisipi.html", "text": "Двама души са убити, а един полицай е ранен при стрелба в американския щат Мисисипи, предава  AFP . Инцидентът се е случил в град Саутхейвън, а стрелецът открил огън е бил прострелян и убит, съобщиха от местната полиция.  \r\nДвамата застреляни цивилни са били служители в магазин „Уолмарт“, а нападателят е уволнен от същото място в понеделник. При справянето със стрелеца е бил ранен един полицай.   \r\nИзясняват се причините за инцидента.  \r\n : Цанко Цолов", "date": "2019.07.30", "title": "AFP: Двама души са убити при стрелба в Мисисипи"}
{"url": "http://www.focus-news.net/news/2019/07/30/2685334/stara-zagora-rayonna-prokuratura-vnese-v-sada-obvinitelen-akt-sreshtu-17-godishna-mayka-prichinila-po-nepredpazlivost-smartta-na-petmesechnoto-si-bebe.html", "text": "Районна прокуратура-Стара Загора внесе в съда обвинителен акт спрямо А.С., на 17 г., за това, че на 11.01.2019 г., в град Стара Загора, причинила по непредпазливост смъртта на малолетното си дете – петмесечно бебе (момче), като макар и непълнолетна е разбирала свойството и значението на деянието и е могла да ръководи постъпките си. Това съобщиха от пресцентъра на  Апелативна прокуратура-Пловдив . \r\nНа 11 януари 2019 г., около 09.30 часа обвиняемата запалила печка с дърва в дома си. Тя била в къщата заедно с мъжа си и двете им деца. Около обяд отишла до близкия магазин за кафе, като взела със себе си двегодишната си дъщеря и оставила спящото бебе в кошарата.  След това се прибрала. Тъй като в къщата нямало редовно течаща вода, обвиняемата решила да отиде до съседите си, за да напълни няколко шишета с вода. Около 15.00 ч. излязла от къщата, като оставила бебето в кошарата, намираща се в непосредствена близост до запалената от нея горяща печка с дърва, а двегодишното момиче оставила на стълбите пред входа . В къщата нямало други хора, които да се грижат или да наглеждат децата, докато майка им отиде за вода до съседите. В това време възникнал пожар от запалената печка с дърва , където наблизо се намирала кошарата на бебето. Огънят обхванал цялата стая, включително и кошарата с намиращото се в нея бебе, а оттам и цялата къща. В резултат на действието на пожара започнал да се отделя въглероден окис. Бебето вдишало отделящия се при горенето въглероден окис и се отровило, в следствие на което настъпила и смъртта му, според съдебно-медицинската експертиза. А. С. тръгнала да се прибира към дома си и още на улицата видяла, че от къщата излизал силен дим и огън. Опитала да влезе в спалнята, за да спаси детето си. Отворила вратата и оттам започнали да излизат големи пламъци. Тя не могла да стигне до детето, излязла навън и започнала да вика за помощ. Намокрила се цялата с вода и отново се опитала да влезе вътре, но не виждала нищо от гъстия черен дим. Някой от съседите я извадил от къщата и тя изпаднала в шок, след което се опомнила в линейката на път за болницата. Била й оказана медицинска помощ. Пожарът бил загасен от служители на РДПБЗН – Стара Загора, след което бил извършен оглед на местопроизшествието. \r\nПо делото са разпитани свидетели, изготвени експертизи, приобщени веществени доказателства и др.  Предстои Районен съд-Стара Загора да насрочи заседание по делото.", "date": "2019.07.30", "title": "Стара Загора: Районна прокуратура внесе в съда обвинителен акт срещу 17-годишна майка, причинила по непредпазливост смъртта на петмесечното си бебе"}
{"url": "http://www.focus-news.net/news/2019/07/30/2685332/obshtina-dobrich-ulitsa-georgi-kirkov-shte-bade-zatvorena-za-dvizhenie-na-31-yuli-i-1-avgust.html", "text": "Цялата улица „Георги Кирков“ – от улица „Цар Петър“ до Блок „Пирин“ ще бъде затворена за движение за времето от 8.00 до 18.00 часа на 31 юли и 1 август поради ремонтни дейности. Това съобщиха от пресцентъра на  Община град Добрич . Призовават се водачите на МПС да спазват ограниченията и да не паркират своите автомобили по улицата в посочените часове.", "date": "2019.07.30", "title": "Община Добрич: Улица „Георги Кирков“ ще бъде затворена за движение на 31 юли и 1 август"}
{"url": "http://www.focus-news.net/news/2019/07/30/2685330/afp-sasht-sa-poiskali-ot-germaniya-da-pomogne-za-podsiguryavaneto-na-ormuzkiya-protok.html", "text": "САЩ са поискали от Германия да се включи в международна военноморска мисия, целяща да подсигури корабоплаването в Ормузкия проток, това са съобщили от американското посолство в Берлин във вторник, предава  AFP .  \r\nМолбата е направена на фона на британското решение за изпращане на военни кораби, които да ескортират плаващите под британски флаг търговски морски съдове в стратегическия район.  \r\n„Официално поискахме от Германия да се присъедини към Франция и Великобритания за подсигуряването на Ормузкия проток и борба с иранската агресия“, каза говорителят на посолството Тамара Стънберг-Грелер. „Членове на германското правителство ясно заявиха, че свободата на корабоплаването трябва да бъде защитена… Нашият въпрос е: Защитена от кого?“, допълни още говорителят.  \r\nМиналата седмица първият дипломат на Берлин Хайко Маас обяви, че все още е рано да се говори за участието на Германия в подобна мисия.  \r\n : Цанко Цолов", "date": "2019.07.30", "title": "AFP: САЩ са поискали от Германия да помогне за подсигуряването на Ормузкия проток"}
{"url": "http://www.focus-news.net/news/2019/07/30/2685338/api-vazstanoveno-e-dvizhenieto-po-pat-ii-82-sofiya-samokov-v-rayona-na-zlatna-ribka.html", "text": "Възстановено е движението по път II-82 София - Самоков в района на \"Златна рибка\". Това съобщиха от пресцентъра на  Агенция \"Пътна инфраструктура\" .", "date": "2019.07.30", "title": "АПИ: Възстановено е движението по път II-82 София - Самоков в района на \"Златна рибка\""}
{"url": "http://www.focus-news.net/news/2019/07/30/2685342/svetoslav-vasilev-zam-kmet-na-kyustendil-prodalzhavame-rabota-po-osnovnite-aktsenti-v-razvitieto-na-turizma.html", "text": "Продължаваме работа по основните акценти в развитието на туризма. Това каза пред  Радио „Фокус” – Кюстендил  Светослав Василев, зам.-кмет на Община Кюстендил. По повод участието на Община Кюстендил в Софийски туристически район, зам.-кметът Светослав Василев заяви, че амбициите на представителите на ръководството на района са да се засили партньорството между членовете на сдружението, както и възможността съвместно да се популяризират отделните туристически обекти. „Представителите на Министерство на туризма също изразиха готовност да ни съдействат по всякакъв начин. Седалището ще бъде в София, Софийска община предоставя помещение, където чисто техническите дейности да се осъществяват, като заплатата на сътрудниците ще се поеме от Софийска община. За нас ще бъде по – голяма ползата, ще участваме и ще даваме идеи”, каза Светослав Василев. По думите му предстои да се създаде интернет сайт на сдружението. На него ще бъдат представени различните възможности за туризъм в общините. „Това, с което се гордеем ние – минералната вода, фестивалния туризъм, културния туризъм, планинския туризъм, сега очакваме да дойдат доста гости, предстои планинско „Осогово”, изкачването, което ще бъде на 24 и 25 август. Имаме и „Осогово рън”. Всичко, което досега работим ще бъде едно естествено продължение и се надяваме да имаме по – големи ползи от него”, каза Светослав Василев. \r\nТой коментира също, че целта на учредяването на Софийски туристически район е създаване на регионален туристически продукт. „На 10 юли се проведе учредително събрание на този туристически район. Това е своеобразно продължение на срещата, която беше на 19 февруари 2019 година, когато имаше само събрание на учредителния комитет с цел учредяване на организацията и на 10 юли се проведе това учредително събрание, съгласно утвърдената от министъра на туризма концепция  за туристическо райониране. Бяхме длъжни да се включим, да създадем и учредим този Софийски туристически район, който е разположен на територията на Област София град, София област, Перник и Кюстендил. Целите на дружеството са формиране на регионални туристически продукти,с оформяне на  реклама, регионален маркетинг”, каза Светослав Василев. Утвърждаването на Софийския район е направено с участието на 23 общини. На учредителното събрание с право на глас са присъствали представители на повечето от общините, както и на три областни администрации, туристически сдружения, които са вписани в националния туристически регистър, които са регистрирани също в рамките на този туристически район. „За председател единодушно избрахме доцент Тодор Чобанов, заместник – кмет на Столична Община. В управителния съвет имаме честта да влезем и ние, Перник и Костинброд като представители на общините, по един член имаме от Асоциацията на българските туроператори и туристически агенти, на Българския съюз по балнеология и на Българската хотелиерска и ресторантьорска асоциация”, каза Светослав Василев. В Контролния съвет на организацията са избрани трима представители – един представител от Министерство на туризма, представител на Областна администрация – Кюстендил, и от Трънското туристическо дружество. „Идеята е насърчаване на различните видове туризъм, поклоннически, фестивален, културен туризъм, всички видове събития, които могат да се включат вътре в рамките на този район”, каза Светослав Василев. \r\nВенцеслав ИЛЧЕВ", "date": "2019.07.30", "title": "Светослав Василев, зам.-кмет на Кюстендил: Продължаваме работа по основните акценти в развитието на туризма"}
{"url": "http://www.focus-news.net/news/2019/07/30/2685341/stara-zagora-bezplatni-avtobusi-za-zhelaeshtite-da-badat-chast-ot-pametnata-vecher-vazhvala-za-stara-zagora.html", "text": "По повод 142 години от боевете за защитата на града по време на Руско-турската война, на 31 юли - сряда, от 20:30 часа, на Мемориален комплекс „Бранителите на Стара Загора“ ще се проведе паметна вечер „Възхвала за Стара Загора“. Това съобщиха от пресцентъра на  Общината .  \r\nОбщина Стара Загора осигурява безплатен транспорт за жителите и гостите на града, желаещи да бъдат част от отбелязването на годишнината. Автобусите ще тръгнат в 19:30 часа на 31 юли, от подлеза пред Регионална библиотека „Захарий Княжески“ и ще се движдат по следния маршрут: бул. „Руски“; ул. „Хан Аспарух“; Околовръстен път; парк „Бранителите на Стара Загора“.  След приключване на спектакъла, автобусите ще тръгнат наобратно, като два от тях ще се движат в посока кв. „Железник“, един за кв. „Три чучура- север“ и един за стадион „Берое“. \r\nЗа времето от 19:00 - 24:00 часа, ще бъде спряно движението на ППС по ул. „Родопи“, в отсечката от бул. „Цар Симеон Велики“ до северен околовръстен път Казанлък – Димитровград, при разклона със село Хрищени.  \r\nЗа този часови интервал, Автобусна линия № 17, няма да обслужва следните спирки: Детска ясла „Маргаритка“; „Наталия“ и „Самарско знаме“. Маршрута по който, ще се изпълнява автобусната линия е: ул. „Ген. Гурко“ – бул. „Св. Патриарх Евтимий“ – бул. „Цар Симеон Велики“ – бул. „Никола Петков“ – Пътен възел за гр. Казанлък на път I-5 – Хрищенско шосе.", "date": "2019.07.30", "title": "Стара Загора: Безплатни автобуси за желаещите да бъдат част от паметната вечер „Възхвала за Стара Загора“"}
{"url": "http://www.focus-news.net/news/2019/07/30/2685340/ombudsmanat-maya-manolova-vnasya-v-narodnoto-sabranie-zakona-za-lichniya-falit.html", "text": "На 31 юли 2019 г., в 11.00 часа омбудсманът Мая Манолова ще внесе в Народното събрание Законопроект за несъстоятелността на физическите лица, т. нар. личен фалит. Това съобщиха от пресцентъра на  Омбудсмана на Република България .  \r\nБългария е единствената държава в Европейския съюз, в която липсва законодателна уредба за несъстоятелност на физическите лица, като същевременно страната ни се наражда в топ 5 по лоши кредити в Европа.  \r\nСъщевременно според нова евродиректива България трябва да приведе законодателството си в съответствие с разбирането за „втория шанс“ и с развиването на културата за разсрочване на дългове, от която полза ще имат както кредиторите, така и хората, изпаднали в несъстоятелност. \r\nМанолова ще представи законопроекта заедно с млади предприемачи, представители на стартъп асоциацията у нас.", "date": "2019.07.30", "title": "Омбудсманът Мая Манолова внася в Народното събрание  Закона за личния фалит"}
{"url": "http://www.focus-news.net/news/2019/07/30/2685343/sofiya-kilometrichno-zadrastvane-se-e-obrazuvalo-na-severnata-skorostna-tangenta-v-posoka-kv-lyulin.html", "text": "Километрично задръстване се е образувало на Северната скоростна тангента в посока кв. „Люлин“, съобщи  слушател на Радио „Фокус“  .", "date": "2019.07.30", "title": "София: Километрично задръстване се е образувало на Северната скоростна тангента в посока кв. „Люлин“"}
{"url": "http://www.focus-news.net/news/2019/07/30/2685339/tanjug-razgovorite-mezhdu-upravlyavashti-i-opozitsiya-v-sarbiya-shte-prodalzhat-i-prez-avgust.html", "text": "Преговорите между сръбското правителство и опозицията в страната относно условията за провеждане на избори ще продължат и през месец август, а първата среща се очаква да се състои в началото на месеца, съобщава сръбската агенция  Tanjug , позовавайки се на информация от свои източници.  \r\nСпоред приведените данни, следващите такива разговори ще са тематични, а към по-важните въпроси спадат избирателните списъци, Централната избирателна комисия, финансиране на предизборната кампания и насрочване на изборен ден.  \r\n \r\nПо-рано във вторник завърши първата такава среща между управляващи и опозиция. Според Милан Антониевич, който е един от инициаторите на приключилите разговори, атмосферата е била конструктивна, макар нито един представител на която и да е политическа партия да направи изявление. Управляващите също отказаха коментар.  \r\n : Цанко Цолов", "date": "2019.07.30", "title": "Tanjug: Разговорите между управляващи и опозиция в Сърбия ще продължат и през август"}
{"url": "http://www.focus-news.net/news/2019/07/30/2685360/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Видимостта е добра, няма затворени пътни участъци, проходите са отворени за движение на всички моторни превозни средства. Няма получени сигнали за инциденти.  \r\nИнтензивно е движението по пътищата в областта и по входно-изходните пътни артерии на град Бургас. Струпване на автомобили се наблюдава в района на пътен възел „Юг“, в района на кръстовищата между булевардите „Демокрация“ и „Сан Стефано“, между улиците „Генерал Гурко“ и „Цар Симеон“, както между улиците „Константин Фотинов“ и „Булаир“. \r\nМария КУРТЕВА", "date": "2019.07.30", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/07/30/2685336/ruska-boyadzhieva-zam-kmet-na-burgas-nad-400-miliona-sa-obyavenite-sredstva-po-operativna-programa-okolna-sreda-2014-2020-g.html", "text": "Над 400 милиона са обявените средства по Оперативна програма „Околна среда 2014 – 2020 г.“. Това каза пред журналисти зам.-кметът на Бургас с ресор „Европейски политики и околна среда“ Руска Бояджиева, предаде репортер на  Радио „Фокус“ – Бургас . По думите ѝ за проекта, свързан със закупуване на 56 електрически превозни средства, Община Бургас е кандидатствала заедно с още 10 общини. „Едно от условията е това, което дружествата получават като финансиране, да отговаря на регламентите за държавните помощи. В този смисъл, допустими са само дружества, които са общинска собственост. Схемата позволява финансиране само на тези общини, които имат такива дружества“, отбеляза зам.-кметът Бояджиева.  \r\nТя добави, че на този етап електричеството се счита за най-екологично чистото гориво. „За него се говори като тенденция по отношение на цялата инфраструктура, свързана с консумация на енергия, в това число и личните моторни превозни средства, Една алтернатива е и водорода. Но се намираме в ранен етап на разработване на такива превозни средства, така че електричеството се явява тази система, която е най-надеждна по отношение на обществения транспорт“, посочи още Бояджиева. По думите ѝ по време на предходния оперативен период Община Бургас е закупила над 30 превозни средства, които са обновили тролейбусната транспортна мрежа. „По същество тролейбусите също са електрически транспорт. Предизвикателството сега е по-голямо, защото каквито и да са тенденциите в световен мащаб, все пак това са нови превозни средства, нови са и изискванията за тяхната експлоатация“, допълни още Бояджиева. \r\nМария ПОПЧЕВА", "date": "2019.07.30", "title": "Руска Бояджиева, зам.-кмет на Бургас: Над 400 милиона са обявените средства по Оперативна програма „Околна среда 2014 – 2020 г.“"}
{"url": "http://www.focus-news.net/news/2019/07/30/2685363/api-na-31-yuli-ot-22-ch-do-5-ch-na-1-vi-avgust-se-ogranichava-dvizhenieto-v-posoka-sofiya-v-tunel-vitinya-na-am-hemus.html", "text": "Утре – 31-ви юли, от 22 ч. до 5 ч. на 1-ви август, ще бъде ограничено движението в посока София в тунел „Витиня“ на АМ „Хемус“. Това съобщиха от пресцентъра на  Агенция \"Пътна инфраструктура\" . Поради профилактика на осветлението в съоръжението, трафикът ще се пренасочва от км 35 по път I-1 София-Ботевград и при км 30, на пътна връзка „Витинска река“, ще се включва отново в магистралата. Движението за Варна в тунела ще се осъществява в една лента. Необходимо е шофьорите да карат внимателно, със съобразена скорост и да спазват стриктно пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.30", "title": "АПИ: На 31 юли от 22 ч. до 5 ч. на 1-ви август се ограничава движението в посока София в тунел „Витиня“ на АМ „Хемус“"}
{"url": "http://www.focus-news.net/news/2019/07/30/2685337/d-r-kamen-yankov-odbh-plovdiv-ima-samnenie-za-nalichie-na-afrikanska-chuma-pri-dve-divi-praseta-v-oblastta.html", "text": "Има съмнение за наличие на африканска чума при две диви прасета в Пловдивско. Това съобщи пред журналисти директорът на Областната дирекция на храните в Пловдив след заседанието на Областната епизоотична комисия, предаде репортер на  Радио „Фокус“ – Пловдив . Той разясни, че в ловно стопанство при отстрел на диви прасета, в две от тях е установено наличие на заболяването в частна лаборатория. „Пробите са изпратени в София, като все още не е доказано от референтна лаборатория. За това говорим за съмнения за заболяването, тъй като все още не е доказано“, каза Янков и подчерта, че на място са взети всички необходими мерки. Ако се докаже заболяването, предстои унищожаването на свинете в триколометрова зона. „Очаква се резултатите да са готови най-късно утре до обяд“, посочи директорът на Областната дирекция по безопасност на храните в Пловдив. \r\nД-р Камен Янков каза още, че мерките, които са набелязани за справяне със заболяването на днешното заседание на Областната епизоотична комисия не са по-различни от тези, които се предприемат през последните две години. „Проведена е среща с кметове на населени места от областта, за да имат информация всички по веригата какво трябва да правят. Протича активна разяснителна кампания. Срещаме трудности с комуникацията с кметовете на малките селища. Разбирам, че обстановката е предизборна, но така или иначе мерките трябва да се изпълняват“, каза д-р Камен Янков. \r\nПредседателят на Областната епизоотична комисия Димитър Керин каза, че за Пловдивска област е взето решение за определяне на 20-километрова санитарна зона около всички индустриални ферми. В тези зони не трябва да има лични стопанства и отглеждане на домашни свине без мерки за биосигурност. „Преустановяването на отглеждането трябва да стане до 2 август. Кметовете трябва да определят места за загробване на животните, както и да проведат разяснителна кампания сред населението“, каза Керин. \r\nТони МИХАЙЛОВ", "date": "2019.07.30", "title": "Д-р Камен Янков, ОДБХ-Пловдив: Има съмнение за наличие на африканска чума при две диви прасета в областта"}
{"url": "http://www.focus-news.net/news/2019/07/30/2685364/prezidentat-sezira-konstitutsionniya-sad-za-zakonovi-razporedbi-svarzani-s-dareniyata-na-politicheskite-partii-ot-yuridicheski-litsa-i-ednolichni-targovtsi.html", "text": "Президентът Румен Радев сезира Конституционния съд с искане да бъдат обявени за противоконституционни разпоредби от Закона за политическите партии и от Изборния кодекс, свързани с даренията на политическите партии от юридически лица и еднолични търговци. Това съобщиха от  прессекретариата на държавния глава .    \r\nСпоред държавния глава оспорените разпоредби подменят интереса, в името на който партиите ще осъществяват дейността си и накърняват конституционните основи на българската политическа система. Застрашен е основният принцип на политическия живот в страната – плурализмът.   \r\nСъздават се предпоставки даренията от юридически лица и еднолични търговци да се насочват към партиите във властта, защото те разпределят публичните средства и определят победителите в обществените поръчки и концесиите. Останалите, и особено малките партии, ще бъдат изтласкани в периферията на политическия живот.  \r\nПосочените рискове са пренесени и в изборния процес и застрашават устоите на демокрацията.   \r\nСледва пълен текст на искането от Президента на Република България за установяване на противоконституционност на разпоредби от Закона за политическите партии и от Изборния кодекс:  \r\n   \r\n                                                         ИСКАНЕ  \r\n   \r\n                                           ОТ ПРЕЗИДЕНТА НА РЕПУБЛИКА БЪЛГАРИЯ  \r\n   \r\n              ЗА УСТАНОВЯВАНЕ НА ПРОТИВОКОНСТИТУЦИОННОСТ НА РАЗПОРЕДБИ ОТ ЗАКОНА ЗА ПОЛИТИЧЕСКИТЕ ПАРТИИ И ОТ ИЗБОРНИЯ КОДЕКС  \r\n   \r\n   \r\n Уважаеми конституционни съдии,  \r\n   \r\nНа основание чл. 150, ал. 1 във връзка с чл. 149, ал. 1, т. 2 от Конституцията на Република България сезирам Конституционния съд с искане да установите противоконституционност на:  \r\n   \r\n1) чл. 21, чл. 23, ал. 1, т. 4, чл. 24, ал. 1, т. 2 в частта „които имат просрочени публични задължения и/или са регистрирани в юрисдикции с преференциален данъчен режим“, чл. 29, ал. 2, т. 1 и 2 в частта „и т. 4“, както и на чл. 34, ал. 4 в частта „юридическите лица и едноличните търговци“ от Закона за политическите партии и  \r\n2) чл. 162 относно думите „юридически лица и еднолични търговци“, чл. 168, ал. 1, т. 2 в частта „които имат просрочени публични задължения и/или са регистрирани в юрисдикции с преференциален данъчен режим“ и чл. 169, ал. 1 относно изразите „или юридическо“ и „или едноличен търговец“ от Изборния кодекс.  \r\n   \r\nСчитам, че посочените разпоредби са в противоречие с чл. 1, ал. 2 и 3, чл. 4, ал. 2 и чл. 11, ал. 1, 2 и 3 от Конституцията на Република България. Предвид систематичната връзка между оспорените разпоредби, приети със Заключителните разпоредби на Закона за изменение на Закона за държавния бюджет на Република България за 2019 г. (Обн. ДВ, бр.60 от 30.07.2019 г.), те са обединени в настоящото искане. По този начин е съобразена практиката на Конституционния съд да се произнася по повече от един оспорен закон (Решение № 10/2003 г., Решение № 10/2011 г., Решение № 6/2013 г., Решение № 10/2016 г.).  \r\n   \r\n   \r\nКонституцията възлага на политическите партии една особено значима функция в обществен интерес - да съдействат за формирането и изразяването на политическата воля на гражданите (чл. 11, ал. 3). Тази политическа воля има за източник волята на народа - цялата власт в държавата произтича и принадлежи на народа (чл. 1, ал. 2). Но, за да е работоспособна, тази воля трябва да бъде организирана, разпокъсаните индивидуални идеи и мнения да бъдат канализирани, за да служат като база и съдържание на креативната „обща воля“ за изграждането и функционирането на демократичната държава. В това се състои предназначението на политическите партии, на които Конституцията е възложила градивни функции, присъщи само на тях (чл. 12, ал. 2). Неслучайно разпоредбите за политическите партии са систематично обвързани в чл. 11 от Конституцията с принципа на плурализма, на който се основава политическият живот в Република България. Конституционният съд е подчертавал нееднократно значението на политическия плурализъм, като го е нареждал сред основните принципи, върху които е изграден действащият конституционен модел на държавата - правата на личността, народният суверенитет, правовата държава, върховенството на правото, разделението на властите и независимостта на съдебната власт (Решение № 7 от 1996 г., Решение № 3 от 2003 г., Решение № 3 от 2004 г., Решение № 8 от 2005 г., Решение № 14 от 2013 г. и др.). Плурализмът изисква да има законова възможност много партии да посредничат в изразяването на идеите от целия спектър на обществото. Освен това, по силата на чл. 4, ал. 2 от Конституцията държавата трябва да създава условия за свободно развитие на гражданското общество, част от което несъмнено са политическите партии. Тази уредба на политическите партии на конституционно равнище задължава законодателя да регламентира тяхното финансиране, ръководейки се от политическия плурализъм като основно начало.  \r\n   \r\nСъгласно чл. 21 от Закона за политическите партии (ЗПП) след последното му изменение финансирането на дейността на политическите партии чрез държавна субсидия е предвидено не като установено положение, а като правна възможност. Преди изменението на чл. 23, ал. 1 от ЗПП позволени дарения в полза на политическите партии бяха само такива от физически лица, и то - с определен максимален размер. След изменението позволени са и дарения от юридически лица и еднолични търговци. Както за тези дарения, така и за даренията от физически лица, няма определени максимални размери - общо или от един дарител за една календарна година. Единствените ограничения, които се предвиждат за финансиране на политическите партии от юридически лица и еднолични търговци, са в чл. 24, ал. 1, т. 2 от ЗПП. Съгласно тази разпоредба не могат да се получават средства от юридически лица и еднолични търговци, които имат просрочени публични задължения и/или са регистрирани в юрисдикции с преференциален данъчен режим. Считам, че в тази си част уредбата на финансирането в ЗПП не претворява изискванията на Конституцията по следните съображения:  \r\nРедакцията на чл. 21 от ЗПП, че дейността на политическите партии „може да“ се финансира от държавна субсидия, не създава императив държавата да финансира политическите партии, а установява това като правна възможност. По този начин се допуска политическите партии да не получат никакво държавно финансиране, което да гарантира минимум от средства, необходими за тяхната дейност. По силата на чл. 26, ал. 1, изр. 2 от ЗПП с годишния закон за държавния бюджет може да се определи недостатъчна по размер или никаква държавна субсидия за политически партии, получили над 1% от действителните гласове, т.е. всички с принос в политическия процес. Смисълът от държавното финансиране на политическите партии е в това - да бъде оказвана подкрепа на партиите, така че да поддържат ефективни партийни структури, които работят в интерес на избирателите и да не попадат в зависимост от икономически интереси на големи корпоративни дарители. Държавната субсидия се предоставя, за да защитава политическия плурализъм, да подкрепя политически субекти, които са получили значителна избирателна подкрепа и да служи като бариера срещу корупцията. Приетата с чл. 21 от ЗПП уредба, която е в обратния смисъл, застрашава многообразието от политически партии, което накърнява принципа за политическия плурализъм и конституционно определената роля на партиите в реализирането на народния суверенитет.  \r\n   \r\nНародният суверенитет, прокламиран в чл. 1, ал. 2 от Конституцията, е основополагащ принцип за държавното устройство на България като република с парламентарно управление. Съгласно него цялата държавна власт произтича от народа и се реализира непосредствено или чрез органите, предвидени в Конституцията. Това значение на народния суверенитет е потвърждавано неотклонно в практиката на Конституционния съд - Решение № 5 от 2001 г., Решение № 11 от 2009 г., Решение № 4 от 2010 г. и др. Проекция на народния суверенитет е неутралното и съразмерно финансиране на политическите партии, осигурявано чрез държавния бюджет. Именно поради това значението на държавното финансиране е отчетено в установените европейски практики. Според чл. 1 от Препоръка Rec (2003)4 на Комитета на министрите на държавите членки на Съвета на Европа относно общите правила срещу корупцията при финансирането на политическите партии и предизборните кампании държавата трябва да осигури подкрепа за политическите партии, която следва да бъде в приемливи размери. Принципът за неутрално бюджетно финансиране е заложен и в чл. 17, пар. 4 от Регламент (ЕС, ЕВРАТОМ) № 1141/2014 на Европейския парламент и на Съвета от 22 октомври 2014 година относно статута и финансирането на европейските политически партии и на европейските политически фондации. Съгласно тази разпоредба средствата от общия бюджет на Европейския съюз могат да съставляват до 85 на сто от разходите на една европейска партия.  \r\n   \r\nВъв връзка с принципа на народния суверенитет Конституцията в чл. 11, ал. 3 дефинира същността и предназначението на политическите партии като посредник при практическото осъществяване на народовластието. Те са основен и съществен компонент на съвременната представителна демокрация. Тази роля на партиите повелява те да не служат на други интереси, а на интересите на народа като суверен. Поради това политическите партии са сдружения с особена нестопанска цел - политическа цел (по арг. от чл.12, ал. 2 от Конституцията). От това произтичат и ограниченията в тяхната дейност и във финансирането от лица, които осъществяват дейност със стопанска цел. Даренията от търговски дружества и еднолични търговци несъмнено са акумулирани от стопанска дейност. Сега чл. 23, ал. 1, т. 4 от ЗПП преодолява тези ограничения, наложени преди 10 години. Противно на функциите на политическите партии по чл. 11, ал. 3 от Конституцията да съдействат за формиране и изразяване на политическата воля на гражданите, т.е. да са извън стопанската сфера, се легализира финансирането от стопанска дейност, макар и неизвършвана от самите политически партии. Вместо да изпълняват конституционно отредената си роля да работят за управление на държавата според волята на народа, политическите партии ще работят за печалбата на определени търговци, част от която ще се връща под формата на дарения.  \r\n   \r\nВ чл. 11, ал. 3 от Конституцията изрично се посочва, че партиите съдействат за формиране и изразяване на политическата воля на гражданите. Оттам е и логично само физическо лице, припознало дадена партия като изразител на неговите политически виждания, да подпомага дейността й било с членски внос, било с дарения и завещания. Това предполага формирани убеждения от физическо лице, каквито поначало не могат да имат юридическите лица, макар да са правни субекти. Волята, която формират търговските дружества и едноличните търговци, е насочена към тяхната дейност с цел печалба. Затова и тяхната воля да даряват партиите не може да се основава на убеждения, а ще е детерминирана от икономическите им интереси. Неслучайно чл. 11, ал. 3 от Конституцията изрично посочва само гражданите като субекти, чиято воля формират и изразяват политическите партии. В този смисъл предвиждането в чл. 23, ал. 1, т. 4 от ЗПП юридически лица и еднолични търговци въобще да правят дарения в полза на политически партии трудно може да намери опора в Конституцията.  \r\n   \r\nФинансирането от юридически лица и еднолични търговци е още по-неприемливо, съпоставено с правната възможност по чл. 21 от ЗПП държавата да финансира дейността на политическите партии. За разлика от държавната субсидия обаче даренията няма да бъдат насочени пропорционално към всички партии, а само към тези, за които дарителите са преценили с оглед на техния интерес с цел печалба. Това създава опасен дисбаланс, който ще се проектира върху интереса, защитаван от партиите. По този начин неминуемо ще се деформира политическото представителство и народният суверенитет ще се сведе до наивен лозунг. Очаквано е даренията от юридически лица и еднолични търговци да се насочат към политическите партии във властта, тъй като те участват във формирането и провеждането на държавната политика, както и в разпределението на публичните ресурси. Създава се опасност на практика да бъде преодоляна конституционната забрана на чл. 11, ал. 2 нито една политическа партия да не се утвърждава като държавна. Сливането на партия и държава ще доведе до подмяна на конституционния модел на държавното устройство и управление, без да е извършена промяна в Конституцията.  \r\n   \r\nПо силата на чл. 4, ал. 2 от Конституцията държавата трябва да създава условия за свободно развитие на гражданското общество, част от което несъмнено са политическите партии. Това изисква „законодателство и неговото прилагане, които да дават възможност за свободно изявена воля и участие в структурите на обществото“ (Решение № 8 от 2001 г. на Конституционния съд). В тази светлина чл. 23, ал. 1, т. 4 от ЗПП не гарантира изпълнението на чл. 4, ал. 2 от основния закон, тъй като не осигурява свобода, а зависимост в дейността на политическите партии. Правилата, с които законът въвежда концепцията на „широко отворени врати“ за дарения, няма да са в състояние да пресекат зависимостите между политическите партии и техните дарители. Предвидените в чл. 24, ал. 1, т. 2 от ЗПП ограничения дарителите - юридически лица и еднолични търговци, да нямат просрочени публични задължения и да не са регистрирани в юрисдикции с преференциален данъчен режим, са крайно недостатъчни и лесно заобиколими. Няма пречка даренията да се правят от регистрирано в България юридическо лице, но средствата да са с произход от такъв дарител, който попада в ограниченията по чл. 24, ал. 1, т. 2 от ЗПП. Това е така, защото законът не поставя изискванията по отношение произхода на средствата, а визира единствено ограничения към субекта, който ги предоставя на политическата партия.  \r\n   \r\nМногопластовите зависимости, които следват от даренията на юридически лица и еднолични търговци, изискват законодателят да приложи системен подход към тяхното преодоляване. Неслучайно добрите европейски практики, целящи недопускане обвързването на политическите партии с корпоративни интереси, предвиждат широк спектър от мерки, например Препоръка Rec (2003)4 на Комитета на министрите на държавите членки (Съвет на Европа) относно общите правила срещу корупцията при финансирането на политическите партии и предизборните кампании. Съгласно препоръката следва да съществуват мерки, насочени към ограничаване или забрана на даренията от юридически лица, които предоставят стоки или услуги за публичната администрация (чл. 5, б. „б“). Препоръчва се и забрана юридически лица, контролирани от държавата или на други обществени органи, да извършват дарения за политически партии (чл. 5, б. „в“).  \r\n   \r\nЦялостната уредба в чл. 21, 23, ал. 1, т. 4, чл. 24, ал. 1, т. 2 и правно-технически свързаните с тях чл. 29, ал. 2, т. 1 и 2 и чл. 34, ал. 4 от ЗПП не създава гаранции нито за държавно финансиране, нито за пресичане на зависимостите между юридически лица и еднолични търговци и финансираните от тях политически партии. По този начин се подменя интересът, в името на който политическите партии ще осъществяват дейността си. Накърнени са конституционните основи на българската политическа система, очертани в чл. 1, чл. 4 и чл. 11. Оспорените разпоредби в ЗПП нарушават тази конституционна концепция и застрашават демократичните устои на българската държава.  \r\n   \r\n   \r\nКато инструментариум на демокрацията изборите са път за осъществяване на народния суверенитет (Решение № 3 от 2017 г. на Конституционния съд). Чрез изборите гражданите реализират участието си във властта. В изборния процес, който по своята същност е политически (Решение № 5 от 2013 г. на Конституционния съд), ролята на партиите е да бъдат коректен посредник между избирателите и носителите на властови правомощия (чл. 11, ал. 3 от Конституцията). За да има честни избори в условията на политически плурализъм, тези посредници трябва да съдействат за формирането и изразяването на политическата воля адекватно на реалните идеи и мнения в обществото.  \r\nПолитическите партии са не само посредник, но и основен участник в изборите. Участието в избори е първо предназначение на партиите. Многократното му неизпълнение се санкционира. За да допринасят за провеждането на честни избори, политическите партии трябва да действат почтено, като формират политическата воля адекватно на действителните мнения и идеи у народа, без зависимости от икономически или друг характер. Гаранция за това са правилата за финансирането на партиите, които не бива да допускат отклоняване от реалната воля на народа и нейното опосредяване чрез политическите партии при провеждането на избори. Ограниченията във финансирането на партиите имат призната полезност и тя е да не се допуска превръщането на икономическата власт в политическа и партийна власт. И тъй като политическите партии са основен участник в изборния процес, правилата за тяхното финансиране са важен регулатор и гарант за честни избори, а чрез тях - за вярното формиране и изразяване на волята на народа - суверен.  \r\n   \r\nСъгласно чл. 162, ал. 1, т. 3, ал. 2, т. 3 и ал. 3, т. 3 от ИК юридически лица и еднолични търговци могат да финансират партии, коалиции и инициативни комитети, регистрирали кандидати за участие в избори. Така недостатъците на правната уредба в ЗПП, породени от финансирането на политическите партии от юридически лица и еднолични търговци, се пренасят и в изборния процес. Аргументите за несъответствие с Конституцията на разпоредбите за финансиране в ЗПП са напълно относими и към посочените разпоредби от Изборния кодекс. Финансирането на партиите и намаляването на възможностите за корупция в изборния процес трябва да бъдат част от цялостна рамка за почтеност, каквито приетите в този вид промени не представляват. На обществото се дължат освен гаранции, че в изборите ще участват партии, формално отговарящи на изискванията на ЗПП, но и гаранции, че на едни политически субекти няма да бъде давана нечестна преднина във финансирането на предизборната кампания. С откриването на възможността юридически лица и еднолични търговци да финансират безвъзмездно партии, коалиции и инициативни комитети, регистрирали кандидати за участие в изборите, законодателят създава условия за несъразмерно толериране на политически субекти в предизборната кампания. То ще бъде производно на зависимостта между финансираните и финансиращите и на практика ще бъде налице преди избирателят да изрази свободно волята си. Същото не би допринесло, а само би затруднило конституционно изискуемото съревнование на идеи и интереси, в което политическите партии и техните кандидати участват по време на предизборна кампания. Ето защо считам, че с допълненията на чл. 162, ал. 1, т. 3, ал. 2, т. 3 и ал. 3, т. 3, чл. 168, ал. 1, т. 2 и чл. 169, ал. 1 от ИК законодателят нарушава разпоредбите на чл. 1, ал. 2 и 3, чл. 11, ал. 1, 2 и 3 от Конституцията.  \r\n   \r\nУважаеми госпожи и господа конституционни съдии,  \r\n   \r\nПо изложените съображения се обръщам към Вас с искане да установите несъответствието на:  \r\n   \r\n1) чл. 21, чл. 23, ал. 1, т. 4, чл. 24, ал. 1, т. 2 в частта „които имат просрочени публични задължения и/или са регистрирани в юрисдикции с преференциален данъчен режим“, чл. 29, ал. 2, т. 1 и 2 в частта „и т. 4“, както и на чл. 34, ал. 4 в частта „юридическите лица и едноличните търговци“ от Закона за политическите партии с чл. 1, ал. 2 и 3, чл. 4, ал. 2 и чл. 11, ал. 1, 2 и 3 от Конституцията на Република България;  \r\n2) чл. 162, ал. 1, т. 3, ал. 2, т. 3 и ал. 3, т. 3 относно думите „юридически лица и еднолични търговци“, чл. 168, ал. 1, т. 2 в частта „които имат просрочени публични задължения и/или са регистрирани в юрисдикции с преференциален данъчен режим“ и чл. 169, ал. 1 относно изразите „или юридическо“ и „или едноличен търговец“ от Изборния кодекс с чл. 1, ал. 2 и 3 и чл. 11 ал. 1, 2 и 3 от Конституцията на Република България.  \r\nПредлагам да определите като заинтересувани институции Народното събрание, Министерския съвет, Сметната палата и омбудсмана.", "date": "2019.07.30", "title": "Президентът сезира Конституционния съд за законови разпоредби, свързани с даренията на политическите партии от юридически лица и еднолични търговци"}
{"url": "http://www.focus-news.net/news/2019/07/30/2685361/blagoevgrad-s-normalna-intenzivnost-e-trafikat-po-glaven-pat-e-79-i-am-struma-v-oblastta.html", "text": "С нормална интензивност е трафикът по главен път Е-79 и АМ „Струма“ в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ограничения и планови ремонти. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.07.30", "title": "Благоевград: С нормална интензивност е трафикът по главен път Е-79 и АМ „Струма“ в областта"}
{"url": "http://www.focus-news.net/news/2019/07/30/2685365/pregled-na-mezhdunarodnite-novini-do-1800-chasa-agentsiya-fokus.html", "text": "Американският Държавен департамент забрани на кмета на Драч, Вангуш Драко да влиза в страната заради съмнение за корупция в особено големи размери.  \r\nВ забраната са включени и съпругата на кмета – Алба, както и на техните деца Джулио и Кейси.  \r\nВ съобщението на Държавния департамент се казва, че това решение „изпраща силно послание относно ангажираността на САЩ в борбата против корупцията в целия свят“. \r\nАлбанската опозиция обвинява премиерът на страната Еди Рама, както и други политици, сред които и Драко, във връзки с криминални структури, кражба на гласове и др. \r\n*** \r\n \r\n  Преговорите между сръбското правителство и опозицията в страната относно условията за провеждане на избори ще продължат и през месец август, а първата среща се очаква да се състои в началото на месеца. \r\nСпоред приведените данни, следващите такива разговори ще са тематични, а към по-важните въпроси спадат избирателните списъци, Централната избирателна комисия, финансиране на предизборната кампания и насрочване на изборен ден.  \r\n \r\nПо-рано във вторник завърши първата такава среща между управляващи и опозиция. Според Милан Антониевич, който е един от инициаторите на приключилите разговори, атмосферата е била конструктивна, макар нито един представител на която и да е политическа партия да направи изявление. Управляващите също отказаха коментар.  \r\n*** \r\n \r\n  САЩ са поискали от Германия да се включи в международна военноморска мисия, целяща да подсигури корабоплаването в Ормузкия проток, това са съобщили от американското посолство в Берлин във вторник.  \r\nМолбата е направена на фона на британското решение за изпращане на военни кораби, които да ескортират плаващите под британски флаг търговски морски съдове в стратегическия район.  \r\n„Официално поискахме от Германия да се присъедини към Франция и Великобритания за подсигуряването на Ормузкия проток и борба с иранската агресия“, каза говорителят на посолството Тамара Стънберг-Грелер. „Членове на германското правителство ясно заявиха, че свободата на корабоплаването трябва да бъде защитена… Нашият въпрос е: Защитена от кого?“, допълни още говорителят.  \r\nМиналата седмица първият дипломат на Берлин Хайко Маас обяви, че все още е рано да се говори за участието на Германия в подобна мисия.  \r\n*** \r\n \r\n  Извънредно положение заради горски пожари е въведено в четири региона на Русия. To се отнася за цялата територия на Иркутска област и Краснодарския край, два района на Бурятия и един в Якутия.  \r\nМинистър-председателят на Русия Дмитрий Медведев при своя среща с вицепремиера и министърът на природните ресурси Дмитрий Кобилкин каза, че общата площ на пожарите се равнява на около 2,7 милиона хектара.  \r\n„Остава опасността за близките населени места. Властите следят ситуацията постоянно и при опасно замърсяване на въздуха ще сигнализират“, каза Кобилкин. Според него, около 95% от общия състав на федералната агенция за горите и летенето е мобилизиран за справяне с бедствието. Допълнително 100 професионални парашутисти са включени в борбата против разпространяването на огъня, като може би още толкова предстои да бъдат пратени на място, разкри още министърът.  \r\nСпоред Медведев, към момента няма заплаха за живота и сигурността на тамошните граждани, но ситуацията остава сложна.  \r\n*** \r\n \r\n  САЩ вероятно са замесени в създаващите хаос протести в специалния административен район на Китай Хонконг, това смята от външното министерство в Пекин.  \r\n„В последно време благодарение на това, което показват медиите, ние постоянно се убеждаваме, че сред агресивно настроените участници в протестите има и американци, а дори се мярка и флага на САЩ“, каза официалният представител на външното ведомство Хъ Чъньон във вторник.  \r\nСпоред нея, китайското правителство не би търпяла при никакви обстоятелства намесата на външна сила във вътрешните дела на страната, включително що се отнася и до Хонконг. „Съветваме Вашингтон да прекрати колкото се може по-рано опасната игра с огъня“, допълни още тя.  \r\n*** \r\n \r\n  Поредния кръг от търговски преговори между САЩ и Китай започна в Шанхай във вторник. Разговорите са двудневни и приключват в сряда. Това е първата среща от месец май насам, когато кръга от преговори пропадна, след като американският президент Доналд Тръмп обвини Пекин в неспазване на договореното.  \r\n \r\nКъм момента двете страни са наложили една на друга тарифи, чиято стойност надхвърля 360 млрд. долара от двустрананта им търговия.  \r\n \r\nТова е първият път в който Шанхай е домакин на такъв вид двустранни разговори между САЩ и Китай откакто започна търговското съревнование между двете най-големи икономики в света.  \r\nАмериканската делегация се води от министъра на финансите Стивън Мнучин и търговският представител Робърт Лайтзингер. От страната на Китай официалните лица поставени начело са вицепремиерът Ли Хъ и министърът на търговията Жън Шан.  \r\n \r\nМалко след като американската делегация кацна в града, Тръмп написа в социалната мрежа „Туитър“, че китайците „винаги изменят договореното накрая“. „Това е проблемът на Китай, с тях просто не става“, каза още президентът.  \r\n*** \r\n \r\n Турция ще обсъди започването на военна операция на изток от река Ефрат в Сирия на Съвет за национална сигурност в столицата Анкара във вторник. \r\nПредложението на делегацията от САЩ, оглавявана от специалния пратеник на Вашингтон за Сирия Джеймс Джефри, от миналата седмица по отношение на създаването на зона за сигурност в Северна Сирия не успя да задоволи Турция, заяви външният министър на страната. \r\nНа Съвета, кой ще бъде председателстван от турския президент Реджеп Таийп Ердоган, ще бъдат обсъдени и последните събития в Източното Средиземноморие, както и положението около руските зенитно-ракетни системи С-400 и американските изтребители F-35. \r\nИзданието припомня, че след обявлението на президента на САЩ Доналд Тръмп, че американската армия ще се изтегли от Северна Сирия, двата съюзника в НАТО се съгласиха за създаване на зона за сигурност по северната граница на страната с Турция, която трябва да бъде опразнена от присъствието на сирийските кюрдски „Отряди за народна самоотбрана“ (ОНС), които са издънка на терористичната организация „Работническата партия на Кюрдистан“ (ПКК). \r\nВ четвъртък министърът на отбраната на Турция Хулуси Акар каза на военни офицери, че Анкара е изразила позицията си на американската делегация. „Ние им подчертахме още веднъж, че няма да бъдем толерантни към никакви забавяния и че ще поемем инициативата, ако се наложи“, цитира думите на Акар Министерството на отбраната. \r\nВъв Вашингтон, Пентагонът подчерта  отново, че координацията и консултациите между САЩ и Турция са единственият начин за справяне с опасенията на Турция. \r\n*** \r\n \r\n  Един от организаторите на терористичните атаки от 11 септември 2001 година в САЩ Халид Шейх Мохамед заяви, че има готовност да даде показания в съда в полза на хората и компаниите, подали искове срещу Саудитска Арабия, ако американските власти се откажат от искането да му бъде наложена смъртна присъда. \r\nПо-рано роднини на жертвите от атентатите от 11 септември в САЩ подадоха колективен иск срещу Саудитска Арабия, която обвиняват във финансиране и други видове подкрепа за терористичната групировка „Ал Кайда“. Искът е подаден от името на 800 души с цел да получат компенсации от правителството на Кралството. След това повече от 20 американски застрахователни организации подадоха искове против две банки от Саудитска Арабия и компании, свързани със семейството на Осама бин Ладен, както и против няколко благотворителни организации за сума, не по-малка от 4,2 милиарда долара във връзка с атаките от 11 септември 2001 година. \r\nПредложението на Мохамед се съдържа в текста на писмо, изпратено в съда от юристи, представляващи компаниите и роднините на жертвите. Мохамед, който в момента се намира в американския затвор Гуантанамо, не е готов да даде показания в „момента“, но „в случай на отсъствие на потенциална смъртна присъда ще бъде възможно по-широко сътрудничество“. \r\nСъобщава се, че представляващият Саудитска Арабия адвокат е отказал да направи коментар. \r\nПо-рано Конгресът прие Закон, позволяващ наследниците на жертвите от терористичните атаки на 11 септември да подадат искове в съда срещу Саудитска Арабия, чиито граждани бяха повечето от терористите, осъществили атаките. Президентът на САЩ Барак Обама наложи вето на приетия от Конгреса законопроект, но Сенатът го преодоля с 97 на 1 гласа. Преодоляването на президентското вето в Конгреса на САЩ беше първият подобен случай в рамките на мандата на Обама. Още в началото на октомври 2016 година американка, загубила съпруга си на 11 септември, подаде първият иск в съда срещу Рияд. \r\nНа 11 септември 2001 година терористи от „Ал кайда“ завзеха няколко пътнически самолета и ги забиха в сградите на Световния търговски център в Ню Йорк и Пентагона, като в резултат от атаките загинаха три хиляди души. \r\n***", "date": "2019.07.30", "title": "Преглед на международните новини до 18:00 часа (Агенция \"Фокус\")"}
{"url": "http://www.focus-news.net/news/2019/07/30/2685359/maestro-raycho-hristov-reshenieto-da-se-sazdade-kameren-orkestar-orfey-v-pernik-e-svarzano-s-vpechatlyavashtata-muzikalna-traditsiya-na-grada.html", "text": "Решението да се създаде Камерен оркестър \"Орфей  в Перник е свързано с впечатляващата музикална традиция на града. Това каза за предаването „Перничани – потомците на Кракра” на  Радио \"Фокус\"  маестро Райчо Христов, диригент на Камерен оркестър \"Орфей\". Началото на 20 век, 1902 година се създава първият цивилен духов оркестър в населеното място. Това е преди град Перник да съществува. Той придобива  такъв статут от 1929 година, уточни Христов. „Перник създава професионален духов оркестър, малко след това се създава струнен оркестър, а после ги събира. Всичко това става преди 1929 година. Тоест има желание на местната тогава управа и общност да имат музикален живот. Има период, когато симфоничният оркестър в Перник, държавен оркестър, е закрит и няколко години след това перничани искат да възстановят тази своя музикална традиция и създават Камерния оркестър „Орфей“, припомни той. По думите му това е обстоятелството, заради което и самият той решава да остане в Перник и да започне работа, която не е спряла до този момент. „Тази история е достойна за уважение“, коментира маестрото. Това е и причината оркестърът да бъде търсен, поддържан от хората в Перник и от всички общински управи досега. Най-вероятно ще бъде така и занапред, изрази надежда Райчо Христов. Оркестърът е трайно вписан в културния календар на града. И въпреки че Перник живее в много линии в сянката на София, перничани искат да имат своята самостоятелност в много неща, включително и в културния си живот. И така, както от време на време сигурно отиват на опера в София и на концерт в НДК, така държат да го има този оркестър в града, каза още той.  „Музиката е мостът между хората, тя прави срещите със своя универсален език. Трябва да се отбележи постоянното партньорство, което имаме с Обединената школа по изкуствата, която подготвя млади музиканти и деца, които имат желание да се занимават с музикалното изкуство и то много успешно, особено напоследък“, добави маестрото. \r\n \r\nРосица АНГЕЛОВА", "date": "2019.07.30", "title": "Маестро Райчо Христов: Решението да се създаде Камерен оркестър \"Орфей  в Перник е свързано с впечатляващата музикална традиция на града"}
{"url": "http://www.focus-news.net/news/2019/07/30/2685372/veliko-tarnovo-usloviyata-za-patuvane-v-regiona-sa-normalni.html", "text": "Велико Търново. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на август. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални. Времето е предимно ясно и слънчево. Пътищата са сухи и нормално проходими. \r\nПо-рано през деня в областта станаха две тежки катастрофи, като при едната един човек загина, а друг бе ранен. Няма нововъведени ограничения по пътищата в областта.  \r\nОграничено е движението по пътя между селата Царски извор и Драганово в участъка от км 0+000 до км 5+500 поради свлачище, чието укрепване ще продължи до 31 август. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за временната организация на движението там също е до края на август. \r\nЛуиза ТРАНЧЕВА", "date": "2019.07.30", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/07/30/2685362/predstoyashti-mezhdunarodni-sabitiya-za-31-yuli-agentsiya-fokus.html", "text": "Пленарна среща на външните министри на страните от АСЕАН. Американският държавен секретар също ще вземе участие в нея.  \r\n*** \r\n \r\n  Рубен Гутерез ще бъде умъртвен заради убийство, извършено от 1998 г.  \r\n*** \r\n \r\n  Колумбийския президент Иван Дуке Маркес ще се срещне с китайския си колега Си Дзинпин.  \r\n*** \r\n \r\n  Американският държавен глава Доналд Тръмп приема монголския президент Халтмагийн Батулга. \r\n*** \r\n \r\n  Подкрепяща бежанците група с призив към президента Реджеп Тайип Ердоган да спре депортациите към Сирия.  \r\n***", "date": "2019.07.30", "title": "Предстоящи международни събития за 31 юли (Агенция „Фокус“)"}
{"url": "http://www.focus-news.net/news/2019/07/30/2685366/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и към граничния пункт се осъществява без проблеми, пътните настилки са сухи. Няма образували се колони от чакащи автомобили. Не са наложени ограничения за движението на автомобилите. \r\nВенцеслав ИЛЧЕВ", "date": "2019.07.30", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/07/30/2685371/predstoyashti-sabitiya-v-stranata-za-31-yuli-agentsiya-fokus.html", "text": "*** \r\n \r\nОт 09:00 часа ще се проведе заседание на Народното събрание.  \r\n \r\n   \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n \r\n*** \r\n \r\nОт 11.00 часа омбудсманът Мая Манолова ще внесе в Народното събрание Законопроект за несъстоятелността на физическите лица, т. нар. личен фалит.  \r\n \r\n \r\n*** \r\n \r\nОт 11.30 ч. общинските съветници от БСП ще дадат пресконференция в централата на Софийската градска организация на ул. „Леге“ №10, в залата на 1-вия етаж. \r\n \r\n \r\n*** \r\n \r\nОт 11:30 часа в Националния пресклуб на БТА ще се проведе пресконференция на тема:  \r\n„Далавери под чадъра на община, полиция, прокуратура и съд в Брезник. Надеждата е в медиите!“. \r\n \r\n \r\n*** \r\n \r\nОт 12.00 часа зам.-кметът на Столичната община Тодор Чобанов  ще представи пред журналисти  разкрит римски зид  на ул. „Малко Търново“.  \r\n \r\n \r\n*** \r\n \r\nОт 15:00 часа в зала 3 на НС ще се състои първото заседание на Временната анкетна комисия за изясняване на всички факти около случая с източване на информация от НАП \r\n \r\n \r\n*** \r\n \r\nОт 11.00 часа на ул. „Съединение“ №5, ще се проведе Трети безплатен демо час за гейм дизайн  „Направи сам видео игра с GameMaker Studio 2″. \r\n \r\n \r\n*** \r\n \r\nОт 11:00 часа в Пресклуба на БТА ще се проведе пресконференция за обявяване кандидатурата на Иван Аспарухов за кмет на Община Мездра, издигнат от Коалиция „Единна Мездра“. \r\n \r\n \r\n*** \r\n \r\nОт 14.00 часа в залата на Общината ще се проведе заседание.  \r\n \r\n \r\n*** \r\n \r\nОт 11:00 часа в Пресклуба на БТА ще се проведе пресконференция на Сдружение \"Героите на Дойран\" на тема: \"Паметник на Девета пехотна Плевенска дивизия в град Плевен\". \r\n \r\n*** \r\n \r\nОт 11:00 часа в зала 2  на  Общината ще се проведе пресконференция по повод  предстоящата лятна премиера на „Последният човек“  по романа на Джордж Оруел \"1984\". \r\n \r\n \r\n*** \r\n \r\nОт 12.00 часа, в зала „Фоайе“ на Община Стара Загора кметът Живко Тодоров ще поздрави 15-те старозагорски математици, които се завърнаха с множество медали от олимпиадата в Япония. \r\n \r\n \r\n*** \r\n \r\n \r\nОт 20.30 часа пред Мемориалния комплекс „Бранителите на Стара Загора“ председателят на Народното събрание Цвета Караянчева ще участва в тържествената церемония в Стара Загора, с която ще бъдат отбелязани 142 години от боевете за защитата на града.  \r\n \r\n*** \r\n \r\nОт 11:30 часа в Пресклуба на БТА ще се проведе пресконференция на Сдружение \"Българска асоциация за хора с онкологични и други заболявания \"Живот\"\" – Хасково. \r\n \r\n \r\n*** \r\n \r\nОт 11.00 часа ще се проведе заседанието на Областната епизоотична комисия в Малката зала на Областна администрация Хасково.", "date": "2019.07.30", "title": "Предстоящи събития в страната за 31 юли (Агенция „Фокус“)"}
{"url": "http://www.focus-news.net/news/2019/07/30/2685370/makfaks-makedoniya-boyko-borisov-shte-otbelezhi-v-skopie-vtorata-godina-ot-podpisvaneto-na-dogovora-za-dobrosasedstvo.html", "text": "Българският премиер Бойко Борисов ще бъде в Скопие на първи август за да отбележи заедно със своя македонски колега Зоран Заев втората годишнина от подписването на Договора за добросъседство между София и Скопие, предава македонската агенция  “Макфакс“ . \r\nБорисов и Заев ще проведат след това разговори, на които ще разгледат напредъка по двустранното сътрудничество, след което следва общо полагане на цветя на гроба на Гоце Делчев в църквата „Св. Спас“ в столицата на югозападната ни съседка. \r\nПредвидена е среща на българския премиер с президента Стево Пендаровски, след което Борисов ще замине за Дойран, където заедно със Заев ще открият паметника на полковник Константин Каварналиев.  \r\n : Цанко Цолов", "date": "2019.07.30", "title": "„Макфакс“ (Македония): Бойко Борисов ще отбележи в Скопие втората година от подписването на Договора за добросъседство"}
{"url": "http://www.focus-news.net/news/2019/07/30/2685374/sliven-mokri-na-mesta-no-normalno-prohodimi-sa-patishtata-v-oblastta.html", "text": "Мокри на места, но нормално проходими са пътните настилки в Сливенска област. ,  съобщиха от Областно пътно управление. Трафикът е интензивен,  но без задръствания. \r\nВ участък от пътя между Твърдица и Елена в отсечката от км 47+800 до км 48+000 е пропаднало част от пътното платно и се извършват ремонтни дейности, които трябва да приключат до 31 август. \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мост при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до края на август.", "date": "2019.07.30", "title": "Сливен: Мокри на места, но нормално проходими са пътищата в областта"}
{"url": "http://www.focus-news.net/news/2019/07/30/2685367/nimh-utre-shte-bade-predimno-slanchevo-s-maksimalni-temperaturi-mezhdu-30-i-35.html", "text": "През нощта облачността ще намалее до ясно време. Утре ще бъде предимно слънчево, след обяд с купеста облачност, но само на отделни места, главно в планинските райони ще превали краткотраен дъжд. Ще духа слаб до умерен северозападен вятър. Максимални температури между 30° и 35°, в София около 30°. Атмосферното налягане ще бъде малко по-ниско от средното за месеца. През деня ще се задържи почти без промяна. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  \r\nНад Черноморието ще бъде предимно слънчево. Ще духа до умерен западен, след обяд юг-югоизточен вятър. Максимални температури - между 29° и 32°. Температурата на морската вода е около 26°. Вълнението на морето ще бъде 1-2 бала. \r\nВ планините ще бъде предимно слънчево, след обяд с купеста и купесто-дъждовна облачност и на отделни места ще превали и прегърми. Ще духа до умерен северен вятър. Максимална температура на 1200 метра около 24°, на 2000 метра около 17°. \r\nВ четвъртък отново ще има повече облачност, около и след обяд над Източна и Централна Северна, както и в планините на Югозападна България - купеста и купесто-дъждовна. На много места в тези райони ще има и превалявания, придружени с гръмотевици. До вечерта явленията ще затихнат и през нощта ще се изясни. В петък ще преобладава слънчево време, с временни увеличения на облачността, почти без валежи. В събота, с усилване на вятъра от северозапад, ще нахлуе сравнително по-хладен въздух. Облачността ще е променлива, на места от запад на изток ще превали и прегърми.", "date": "2019.07.30", "title": "НИМХ: Утре ще бъде предимно слънчево с максимални температури между 30° и 35°"}
{"url": "http://www.focus-news.net/news/2019/07/30/2685373/gd-granichna-politsiya-trafikat-e-intenziven-na-gkpp-kalotina-na-vhod-i-izhod.html", "text": "Трафикът е интензивен на ГКПП „Калотина“ на вход и изход. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. Интензивен е трафикът за леки и товарни автомобили на вход и изход на ГКПП „Кулата“ и „Дунав мост 2“. На ГКПП „Капитан Андреево“ трафикът е интензивен на изход за леки автомобили. На ГКПП Дунав мост Русе трафикът е интензивен на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.07.30", "title": "ГД „Гранична полиция“: Трафикът е интензивен на ГКПП „Калотина“ на вход и изход"}
{"url": "http://www.focus-news.net/news/2019/07/30/2685379/api-vazstanoveno-e-dvizhenieto-po-pat-i-5-stara-zagora-dimitrovgrad-v-rayona-na-ptitsekombinata.html", "text": "Възстановено е движението по път I-5 Стара Загора – Димитровград в района на птицекомбината. Това съобщиха от пресцентъра на  Агенция \"Пътна инфраструктура\" .", "date": "2019.07.30", "title": "АПИ: Възстановено е движението по път I-5 Стара Загора – Димитровград в района на птицекомбината"}
{"url": "http://www.focus-news.net/news/2019/07/30/2685377/sport-zhose-mourinyo-e-gotov-da-se-zavarne-kam-trenyorskata-si-kariera.html", "text": "Футбол: Жозе Моуриньо  е напълно готов отново да застане на мениджърския пост, но иска да изчака правилната възможност преди да вземе това решение. Моуриньо напусна поста на старши треньор на Манчестър Юнайтед през декември 2018 г. и макар да е получил множество оферти да се завърне, в момента той прекарва времето си вкъщи. Португалецът разкри в рамките на свое интервю, че се интересува от тим, играещ в английската Висша лига, немската Бундеслига, италианската Серия А, испанската Примера Дивисион или френската Лига 1. Моуриньо каза също, че би се радвал да застане начело и на национален отбор.", "date": "2019.07.30", "title": "Спорт: Жосе Моуриньо е готов да се завърне към треньорската си кариера"}
{"url": "http://www.focus-news.net/news/2019/07/30/2685375/plovdiv-direktorat-na-balgarskiya-antarkticheski-institut-bai-prof-hristo-pimpirev-podpisa-dvustranni-dogovori-za-satrudnichestvo-v-izuchavaneto-na-antarktika-s-darzhavnite-institutsii.html", "text": "Днес на втория ден на 31-то Съвещание на мениджърите на националните антарктически програми (COMNAP), който се провежда в Пловдив, директорът на Българския Антарктически Институт (БАИ) проф. Христо Пимпирев подписа двустранни договори за сътрудничество в изучаването на Антарктика с държавните институции, развиващи дейност в Антарктика на Беларус и Колумбия, съответно Антарктическата еспедиция на Беларус, представлявана от нейния Началник Алексей Гайдашов и Държавната комисия по океанология на Колумбия, представлявана от Изпълнителния и секретар – вицеадмирал Хуан Камило Фореро Хаусеур. Това съобщиха от  Българския Антарктически Институт .(БАИ) Беларус, наследила известна част от съветското антарктическо наследство, провежда вече единадесет самостоятелни експедиции и разполага със солидна база научни лабратории, а Колумбия, която се включи в изследването на ледения континент само преди шест години притежава мощен военен флот. България ще може да ползва при нужда логистиката и инфраструктурите на двете държави, а от своя страна ще предоставя на учени от Беларус и Колумбия възможност да извъшват научна дейност на Българската база „Св. Кл. Охридски“.", "date": "2019.07.30", "title": "Пловдив: Директорът на Българския Антарктически Институт (БАИ) проф. Христо Пимпирев подписа двустранни договори за сътрудничество в изучаването на Антарктика с държавните институции"}
{"url": "http://www.focus-news.net/news/2019/07/30/2685381/prezidentat-rumen-radev-se-sreshtna-s-predsedatelya-na-kamarata-na-predstavitelite-na-republika-kipar-dimitris-siluris.html", "text": "Приятелството между българския и кипърския народ се основава на духовните и културни връзки, които развиваме от много години. Това каза президентът Румен Радев, който се срещна днес с председателя на Камарата на представителите на Република Кипър Димитрис Силурис, съобщиха от  прессекретариата на държавния глава .  \r\nДвамата бяха единодушни, че българската общност в Кипър и многобройните студенти кипърски граждани, завършили своето висше образование в България, са живият мост между двете държави. Президентът посочи, че Република Кипър е важен търговско-икономически партньор на страната ни и допълни, че стокообменът между двете държави расте.  \r\nРумен Радев и Димитрис Силурис обсъдиха и борбата с корупцията по високите етажи на властта. По думите на президента това е „глобална болест, която се простира отвъд националните граници на всяка държава и изисква и международни усилия“. Българският президент заяви необходимостта от повече мерки за по-голяма прозрачност на трансграничните финансови трансакции.   \r\nДимитрис Силурис отбеляза възможностите за задълбочаване на сътрудничеството в сферата на туризма, земеделието, промишлеността и изкуственият интелект.", "date": "2019.07.30", "title": "Президентът Румен Радев се срещна с председателя на Камарата на представителите на Република Кипър Димитрис Силурис"}
{"url": "http://www.focus-news.net/news/2019/07/30/2685376/afp-sblasatsi-pred-sgradata-na-politsiyata-v-honkong.html", "text": "Полицията в Хонконг използва лютив спрей и палки срещу протестиращите, събрали се във вторник пред полицейското управление в чийто арест се намират десетки по-рано задържани демонстранти, предава  AFP .  \r\nПравоохранителните органи разполагат със специална екипировка, включително и щитове.  \r\nТова е пореден протест от демонстрациите в Хонконг, започнали първоначално заради спорен закон за депортация на задържани лица в Китай. По-рано във вторник от Пекин изразиха подозрението, че САЩ може да има общо с недоволството, което продължава макар проектозаконът да бе оттеглен.  \r\n : Цанко Цолов", "date": "2019.07.30", "title": "AFP: Сблъсъци пред сградата на полицията в Хонконг"}
{"url": "http://www.focus-news.net/news/2019/07/30/2685384/sofiya-katastrofa-zatrudnyava-dvizhenieto-po-patya-kam-botevgrad-na-razklona-za-selo-kremena.html", "text": "Катастрофа затруднява движението по пътя към Ботевград на разклона за село Кремена. На мястото има екипи на полиция и пожарна. Това съобщи слушател на  Радио „Фокус“  и препоръча на пътуващите да използват обходен маршрут.", "date": "2019.07.30", "title": "София: Катастрофа затруднява движението по пътя към Ботевград на разклона за село Кремена"}
{"url": "http://www.focus-news.net/news/2019/07/30/2685378/prognoza-za-vremeto-prez-mesets-avgust.html", "text": "Средната месечна температура през август за равнините е между 21°  и 24°, за високите полета – между 18° и 20°, а за планините – между 13° и 17°. Тази година се очаква средните температури да бъдат около нормата. Най-ниските температури през месеца ще бъдат между 9° и 14°, а най-високите – между 32° и 37°. Това съобщи за  Агенция „Фокус”  от  Националния институт по метеорология и хидрология (НИМХ) .  \r\nМесечната сума на валежите през август за равнините и високите полета е между 30 и 50 л/кв.м, за Черноморието – между 20 и 35 л/кв.м, а за планинските райони – от 50 до 80 л/кв.м. Тази година се очаква валежите да са около нормата. \r\nПрез първото десетдневие въздушната маса над страната ще остане неустойчива и вероятността за превалявания остава, особено за източните райони. С малки колебания, в повечето райони температурите  ще бъдат около и малко по-ниски от обичайните за периода. Относително по-стабилно, предимно слънчево и спокойно, с по-малка вероятност за валежи, ще бъде около средата на десетдневието. Температурите ще се повишат и станат по-високи от средните за периода, без да достигат екстремни стойности. \r\nПрез по-голямата част от второто и третото десетдневие по-голяма е вероятността атмосферата да се запази относително стабилна.  \r\nПрез повечето дни от второто десетдневие ще бъде предимно слънчево, Краткотрайни превалявания са възможни в средата на десетдневието. Относително по-високи ще са температурите през първата половина от деседневието, впоследствие слабо ще се понижат, но пак ще са близки до обичайните. \r\nПрез третото десетдневие температурите ще останат близки и малко по-високи от климатичните норми, въпреки че през втората половина от десетдневието постепенно ще се понижават. Вероятност за валежи има около 22-и към края на месеца.", "date": "2019.07.30", "title": "Прогноза за времето през месец август"}
{"url": "http://www.focus-news.net/news/2019/07/30/2685385/burgas-25-godishna-zhena-e-skochila-ot-chetvartiya-etazh-na-sgrada-v-primorsko-sled-semeen-skandal.html", "text": "25-годишна жена е скочила от четвъртия етаж на сграда в Приморско след семеен скандал. Това каза за  Радио “Фокус” – Бургас  Цветелина Рандева от ОДМВР-Бургас. Около 18.00 часа в Районно управление – Приморско е получено съобщение за инцидент на ул. “Лилия” 8 в града, при който след семеен скандал от четвъртия етаж на наетата квартира, скача 25-годишна жена от София. Същата пада върху покрива на съседна постройка. Жената е със счупен таз и е откарана към УМБАЛ-Бургас. Работата по случая продължава. \r\n \r\nМария КУРТЕВА", "date": "2019.07.30", "title": "Бургас: 25-годишна жена е скочила от четвъртия етаж на сграда в Приморско след семеен скандал"}
{"url": "http://www.focus-news.net/news/2019/07/30/2685387/a1-on-eksploziya-v-avtobus-v-belgrad-petima-sa-raneni.html", "text": "Малко преди обяд във вторник в градски автобус в сръбската столица е избухнал взрив, предава македонската телевизия  А1 он . В резултат на инцидента петима души са пострадали, а на мястото са пристигнали екипи на Спешна помощ. Според местни медии, сред ранените е и бебе. Взривът е причинен от системата за въздушен компрес на вратите на превозното средство. Не се съобщава какво е състоянието на пострадалите.  \r\nЗаради експлозията едно от стъклата на автобуса се е счупило.  \r\n : Цанко Цолов", "date": "2019.07.30", "title": "А1 он: Експлозия в автобус в Белград, петима са ранени"}
{"url": "http://www.focus-news.net/news/2019/07/30/2685383/the-hill-turtsiya-ne-e-tsentar-na-sveta-no-e-hvanala-vnimanieto-na-sasht.html", "text": "Турция не е център на света, но тя определено е хванала вниманието на САЩ, пише американският вестник  The Hill  в коментар, представен без редакторска намеса.  \r\n \r\nОтношенията между САЩ и Турция се влошиха още повече след като Анкара закупи руски ПВО системи С-400. Те може да се превърнат в критичен проблем за САЩ, тъй като събират данни чрез радарната си система и я изпращат периодично към руските бази данни. Това, заедно с данните относно времето за излитане и времето за кацане на самолетите Ф-35, може да улесни много Русия в разработването й на противодействие за най-модерния американски изтребител.  \r\n \r\nСистемите бяха продадени и на Китай и разположени в Тайванския проток, а Русия е предложила такава сделка и за Иран. Може да се окаже, че американските военновъздушни сили ще се сблъскат с тях доста често при бъдещи операции.  \r\nЧастично решение за този проблем лежи във факта, че Турция купи С-400, но не ги е разположила все още, което оставя вратата за закупуване на системи „Пейтриът“ отворена.  \r\n \r\nПрезидентът Доналд Тръмп вече обяви, че смята да премахне Турция от програмата за Ф-35, а Анкара поиска от Белия дом да отмени това решение. Ако не се постигне договорка, Пентагонът ще завърши плана да спре доставките на части за изтребителя от Турция и отмени пращането на части за самолетите в страната.  \r\n \r\nСпоразумение между Анкара и Вашингтон може да превърне Турция в балансьор на противостоящи си интереси в Близкия изток и може би Южна Америка. Възможно е да се създаде положителен изход за САЩ, Турция и страните от НАТО. Но ако това не стане, Белият дом ще влети слепешката в нежелана геополитическа ситуация.  \r\n \r\nТурция е разделена идеологически между консервативно религиозно движение, което много добре знае какви са печалбите от международните споразумение, а от друга има изолационисти, които гледат на изток. Политическите партии пък са групирани в консервативната управляваща коалиция (AKP и MHP) и лявата опозиция (CHP и Vatan). \r\nПрезидентът Реджеп Тайип Ердоган е по-мекият наследник на ислямистко движение и работи за сближаване на елита и народа.  \r\n \r\nМалко преди провалилия се опит за преврат в Анкара преди три години, Ердоган бе предупреден от руска част в Сирия, която е прихванала турски военни съобщения. Това бе опортюнистична намеса на Русия в делата на друга страна, като се има предвид че Русия и Турция нямат много добри двустранни отношения традиционно. Ердоган може би се чувстваше длъжен да изплати дълга си с финализирането на проекта „Турски поток“ и закупуването на по-евтината и несъвършена версия на С-400. \r\n \r\nСлед опита за преврат в страната бе проведена чистка, включително в юридическия апарат, което постави под въпрос съдебната власт и политическата стабилност и доведе до сурови икономически последствия за Турция. Продължаващото затъване на турската лира, която загуби 40% от стойността си за две години няма изгледи да спре скоро.  \r\n \r\nНай-важният въпрос за Турция в близко бъдеще е провеждането на реформа в съдебната система. Това може да стане като се назначат нови, млади съдии, които не са обременени от стари възгледи и могат да тълкуват случаите без предразсъдъци. Това проработи в Узбекистан, когато бе въведено през 2016 г. Такъв ход може да бъде поднесен заедно с ограничена амнистия, така че цветът на турското общество да бъде запазен. Ако това стане, доверието на международния капитал в Турция ще се върне и икономиката й ще се заздрави. Това от своя страна ще прекъсне венецуелското и иранско финансиране, което е с център Истанбул.  \r\n \r\nСмяна на режима се случва когато страна вече не може да изплаща външния си дълг. А според проучване на „Принстън“ в арабския свят Ердоган има подкрепа от 51% в сравнение със само 28% за руския президент Владимир Путин. Ако Турция направи подобни реформи, това ще доведе до рестартиране на американската отношения с Анкара, така че Турция да се превърне в контрапункт на иранските интереси в Близкия изток. \r\n : Цанко Цолов", "date": "2019.07.30", "title": "The Hill: Турция не е център на света, но е хванала вниманието на САЩ"}
{"url": "http://www.focus-news.net/news/2019/07/30/2685369/zasegnata-ot-afrikanska-chuma-po-svinete-e-oshte-edna-industrialna-ferma-za-parvi-pat-v-oblast-silistra.html", "text": "Българската агенция по безопасност на храните (БАБХ) констатира ново огнище на африканска чума по свинете (АЧС) в индустриална ферма в село Попина, община Ситово, област Силистра. Това съобщиха от пресцентъра на  БАБХ . Положителните проби бяха лабораторно потвърдени днес, 30 юли 2019 г., от Националната референтна лаборатория в Националния диагностичен научноизследователски ветеринарномедицински институт в София. В засегнатия свинекомплекс се отглеждат 17 000 животни. Това е четвъртият случай на потвърдено огнище със заболяването АЧС в индустриална ферма и първи за областта. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на нормативните изисквания. БАБХ потвърди и едно ново огнище на Африканска чума при домашни свине в област Русе, град Бяла в лични стопанства, в които се отглеждат 9 нерегистрирани свине. Населеното място попада в 10 км надзорната зона, създадена около потвърденото на 16 юли 2019 г. огнище в регистрирана фамилна ферма тип А в село Пет кладенци, община Бяла. Взетите проби са потвърдени като положителни за вируса на Африканска чума по свинете (АЧС) от днес, 30 юли 2019 г. Установен е и нов случай на Африканска чума при 6 диви свине в община Свищов, област Велико Търново. В Попина и Бяла са създадени зони на рестрикция (3 км предпазна и 10 км надзорна зони). Предстои принудителното умъртвяване по хуманен начин и обезвреждането на домашни свине в 3 км предпазна зона при спазване на изискванията на Наредба № 22 за намаляване до минимум страданията на животните по време на клане или умъртвяване. Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор. Предприетите мерки са въведени чрез заповеди на изпълнителния директор на БАБХ, публикувани на сайта на Агенцията тук. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине. От друга страна изхвърлянето на всякакви отпадъци, карантии и оставяне на трупове води до замърсяване на околната среда и местообитанията на дивата свиня, разпространение и предаване на вируса от домашни към диви свине. БАБХ отново предупреждава, че се забранява влизането и излизането на хора и автомобили без разрешение от БАБХ, в района на обектите, по време на изпълнение на мерките, разпоредени със заповед (от 9.7.2019г.) на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място. БАБХ напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. Отпадъци от свинско месо и продукти, както и опаковки от тях, не трябва да се изхвърлят на нерегламентирани места и в природата. Части от трупове, включително трупове на отстреляни диви свине не трябва да бъдат оставяни в природата, а да се загробват и местата да се дезинфекцират. АЧС е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др.", "date": "2019.07.30", "title": "Засегната от африканска чума по свинете е още една индустриална ферма за първи път в област Силистра"}
{"url": "http://www.focus-news.net/news/2019/07/30/2685391/pazardzhik.html", "text": "Започва изплащането на стипендии на даровитите деца в община Панагюрище, съобщи за  Радио „Фокус“ – Пазарджик  Радка Костуркова от общинската администрация. Тя обясни, че експертно-консултативна комисия, назначена със заповед на кмета на община Панагюрище, е оценила и класирала подадените на първа сесия искания за осъществяване на закрила на деца и ученици с изявени дарби в община Панагюрище. „От 30 юли до 16 август 2019 година ще се изплащат стипендиите и еднократното финансово подпомагане на деца с изявени дарби от община Панагюрище, които са кандидатствали и са одобрени от комисията. Средствата ще се получават от родител/ настойник срещу представен документ за самоличност, в сградата на Община Панагюрище, всеки работен ден от 10:00 до 12:30 часа и от 14:00 до 17:30 часа“, допълни Костуркова. \r\nВаня НИКОЛОВА", "date": "2019.07.30", "title": "Пазарджик: Започва изплащането на стипендии на даровитите деца в община Панагюрище"}
{"url": "http://www.focus-news.net/news/2019/07/30/2685388/tass-ukrainskiyat-sad-nalozhi-myarka-arest-na-ruskiya-tanker-nika-spirit.html", "text": "Украинският съд наложи мярка \"арест\" на руския танкер Nika Spirit, който бе задържан на 25 юли на пристанището в Измаил, предава  ТАСС , като се позовава на съобщение от главния военен прокурор на Украйна Анатолий Матиос.  \r\n„Според резултатите от разгледания доклад, съдът наложи арест на конкретния кораб и задържа иззетите при обиска документи“, каза Матиос от своя профил в социалната мрежа „Фейбсук“.  \r\nАгенцията припомня, че на кораба бе извършена проверка без разрешението на руския консул, което е в разрез с международните разборедби. Nika Spirit бе задържан по подозрение, че е участвал в блокирането на украинските кораби по време на инцидента в Керченския пролив.  \r\n : Цанко Цолов", "date": "2019.07.30", "title": "ТАСС: Украинският съд наложи мярка \"арест\" на руския танкер Nika Spirit"}
{"url": "http://www.focus-news.net/news/2019/07/30/2685393/viktoriya-bogdanova-psiholog-istinskiyat-priyatel-bi-sledvalo-da-se-interesuva-ot-lichnostta-i-dushata-ti.html", "text": "Истинският приятел би следвало да се интересува от личността и душата ти. Това каза за  Радио „Фокус“ – Бургас  психологът Виктория Богданова по повод Световния ден на приятелството. „За да зароди едно приятелство, човек трябва да бъде открит, да има умения за общуване и споделяне, и най-вече умението да търсиш своите приятели, защото рано или късно пътищата могат да се разделят“, добави Богданова. По думите й в един момент пътищата на старите приятели се разделят, но това далеч не означава, че човек трябва да спре да ги мисли и търси. Тя заяви, че поддържането на приятелството е нещо много важно. „Когато човек намери приятели, с които му е приятно да общува, това е много дълбоко чувство на приемане, че принадлежиш към някаква общност или група хора, които мислят за теб“, уточни психологът. По думите й когато до себе си човек има истински приятел, той се чувства по-уверен и знае, че каквото и да се случи, не е сам. Тя добави, че житейските трудности, в които всеки неизбежно попада, знаейки, че в лицето на човека до себе си открива истински приятел, той осъзнава, че може да сподели, да разкаже и да му олекне, защото споделянето освобождава от психологическия стрес . Като психолог Виктория Богданова сподели, че е едно да говориш с професионалист и съвсем друго да разкажеш на приятел за случилото се и преживяното, защото така човек чува съвети и му се представя един страничен поглед на проблема и то от близък приятел запознат с дадената ситуация. \r\nМария КУРТЕВА", "date": "2019.07.30", "title": "Виктория Богданова, психолог: Истинският приятел би следвало да се интересува от личността и душата ти"}
{"url": "http://www.focus-news.net/news/2019/07/30/2685389/varna-zapochna-protsedura-za-izgrazhdaneto-na-izkustven-ostrov-kray-grada.html", "text": "Започна процедура за изграждането на изкуствен остров край Варна. Това съобщи за  Радио „Фокус“ – Варна  областния управител Стоян Пасев. Той обясни, че идеята за построяването на 4 изкуствени острова край курорта Св. Св. Константин и Елена, е била заложена в устройствения план на курорта още преди години, но тя е била затвърдена при приетия преди дни подробен устройствен план на курортното селище. Те ще бъдат построени по протежението на курортен комплекс Св. Св. Константин и Елена до Златни пясъци, като основната функция ще бъде брегоукрепване, но също така и атракцион. „Знаете, че за да развием въобще морски туризъм някакъв с яхти или  с лодки, трябва да се стигне от точка А до точка Б. в момента знаете, че с Община Варна върви първа копка за рибарското селище, което така или иначе ще бъде като пристан и възможност за развиване на такъв тип туризъм. Това е единственото легално и регистрирано пристанище на територията на Варна. Друг легален пристан нямаме за съжаление. И следващото е Балчик. Тоест северната част на България нямаме регистрирано редовно пристанище. Тъй, че едно от предназначенията на острова ще бъде именно изграждането на лодкостоянки“, заяви Стоян Пасев. Той допълни, че по-сериозната роля на подобен остров би била брегоукрепваща, тъй като много от концесионерите по нашето Черноморие подават сигнали за намаляване на пясъка по плажовете спрямо минали години. Стоян Пасев посочи, че тепърва ще се разработва план за изграждането на острова, неговото място и материалите, от които ще бъде изграден. „То е в зависимост и от доклада на Института по океанология, в зависимост от теченията, които идват. Идеята е да се завземе територията от морето, както правят и др. държави, а не да предадем всичко на морето. Тъй като знаете, че големия проблем на Североизточното Черноморие е брегоукрепването и наличието на свлачищни процеси“, каза още Областният управител. \r\nБояна АТАНАСОВА", "date": "2019.07.30", "title": "Варна: Започна процедура за изграждането на изкуствен остров край града"}
{"url": "http://www.focus-news.net/news/2019/07/30/2685392/24-info-makedoniya-zoran-zaev-predlozhi-predsrochni-izbori-prez-oktomvri-2020-g.html", "text": "Македонският премиер Зоран Заев заяви във вторник, че ако опозицията иска предрочни избори, такива може да се проведат през октомври 2020 г., предава македонската медия  \"24 инфо\" . Министър-председателят каза още, че е обнадежден след разговорите между работните групи по Закона за обществената прокуратура. \r\nВ същото време от опозиционната ВМРО-ДПМНЕ излязоха с позицията, че предложеното от Заев е приемливо.  \r\n„На фона на скандалите, които са обхванали правителството, Заев разбра какво иска опозицията, а това са предсрочни парламентарни избори. Като се има предвид посочената дата – октомври 2020 г., смятаме, че това е разумна и добра основа за преговори с властта“, казаха от най-голямата опозиционната партия в югозападната ни съседка.  \r\n : Цанко Цолов", "date": "2019.07.30", "title": "„24 инфо“ (Македония): Зоран Заев предложи предсрочни избори през октомври 2020 г."}
{"url": "http://www.focus-news.net/news/2019/07/30/2685390/futbol-zapochnaha-tri-macha-ot-predvaritelniya-krag-na-shampionska-liga.html", "text": "Футбол: Започнаха три срещи от втория предварителен кръг на Шампионска лига. Кипърският АПОЕЛ приема черногорския Сутиеска, след като  първия мач в Никшич завърши 1:0 в полза на гостите. Нъме Калю излиза на терена срещу Селтик, като шотландския отбор се наложи с 5:0 в предишната среща. Третият реванш, който започна е между Макаби (Тел Авив) и гостуващия ЧФР Клуж, като румънците спечелиха като домакини първата среща с 1:0.", "date": "2019.07.30", "title": "Футбол: Започнаха три мача от предварителния кръг на Шампионска лига"}
{"url": "http://www.focus-news.net/news/2019/07/30/2685396/pazardzhik-rodopskata-tesnolineyka-stana-na-80-godini.html", "text": "Родопската теснолинейка стана на 80 години, съобщиха от  общинската администрация във Велинград . Днес се навършват 80 години от пускането на първия влак по теснопътната жп линия Чепино-Якоруда-Белица. Точно преди 8 десетилетия на 30 юли лично негово величество Цар Борис III Обединител управлява локомотива. Сдружение „За теснолинейката” организираха празник за пътуващите от гара Септември до Добринище. В 10:15 ч. на гара Велинград, с много усмивки и настроение, танцьорите от ТК „Росица” тържествено посрещнаха празничната Родопска теснолинейка и пътуващите с нея пътници. Община Велинград, подкрепя инициативите за популяризиране на Родопската железница.", "date": "2019.07.30", "title": "Пазарджик: Родопската теснолинейка стана на 80 години"}
{"url": "http://www.focus-news.net/news/2019/07/30/2685386/zapochna-evtanaziyata-na-svinete-vav-vidinsko-obzor.html", "text": "Започна евтаназията на свинете във Видинско, като няма необходимост от обявяване на бедствено положение заради африканската чума. Това каза за дневния информационен блок „Добър ден“ на Радио „Фокус“ инж. Цветан Асенов, заместник-кмет на Община Видин след като миналата седмица в квартал „Нов път“ беше установена положителната проба за африканска чума на мъртво прасе, отглеждано в заден двор. Предприети са необходимите мерки за неразпространението на заразата, информира още той. „Ситуацията е овладяна на 100% към момента като са приети всички превантивни мерки. Междувременно от ДФЗ съобщиха, че се преустановяват физическите проверки на място в свиневъдните стопанства на територията на цялата страна. До момента на територията на цялата страна са открити 22 огнища на африканската чума по свинете.  \r\nМеждувременно от Държавен фонд „Земеделие“ (ДФЗ) преустановиха физическите проверки на място в свиневъдните стопанства на територията на цялата страна. Забраната е разпоредена със Заповед на изпълнителния директор на ДФЗ Васил Грудев. Тя е част от кризисните мерки, предприети от държавата, за превенция и преодоляване разпространението на африканската чума по свинете (АЧС). При планиране на проверките на място ДФЗ ежедневно ще проследява информацията за актуалната епизоотична ситуация на официалния сайт на Българска агенция по безопасност на храните (БАБХ). Преди извършване на посещение на място при кандидатите за финансово подпомагане на ДФЗ, ще бъде съблюдавана публикуваната информация от БАБХ, както по отношение местоположението на свиневъдни обекти, така и във връзка с наложените ограничения за придвижване на хора и транспортни средства.", "date": "2019.07.30", "title": "Започна евтаназията на свинете във Видинско (ОБЗОР)"}
{"url": "http://www.focus-news.net/news/2019/07/30/2685397/kathimerini-zemetresenie-sas-sila-ot-42-po-skalata-na-rihter-be-useteno-v-zakintos.html", "text": "Йонийският остров Закинтос в западната част на Гърция бе разтърсен от земетресение със сила от 4,2 по скалата на Рихтер във вторник на обяд, съобщава електронното издание на гръцкия вестник  Kathimerini . Епицентърът му е засечен на около два километра под земната кора и на 63 километра югозападно от едноименния град, който е най-голямото населено място на острова. Трусът е бил последван от афтършок с магнитуд од 3,1 по Рихтер. Не се съобщава за пострадали или щети.  \r\n : Цанко Цолов", "date": "2019.07.30", "title": "Kathimerini: Земетресение със сила от 4,2 по скалата на Рихтер бе усетено в Закинтос"}
{"url": "http://www.focus-news.net/news/2019/07/30/2685395/seriya-ot-intsidenti-na-patya-obzor.html", "text": "Серия от инциденти затрудняваха движението по пътищата в страната. Мъж загина, а друг пострада тежко при катастрофа на пътя между селата Яковци и Гърдевци, община Елена.  Сигналът за инцидента е получен на тел. 112 около 7.30 часа тази сутрин. По първоначална информация са се ударили два леки автомобила, като починалият и раненият са били в една и съща кола. Причините за произшествието са в процес на изясняване. Автомобилите, пътуващи по това направление, се отклоняваха от екипи на Районното управление на МВР в Елена по обходни маршрути.  \r\nРано тази сутрин друг инцидент бе регистриран в Кресненското дефиле. Моторист се е блъсна в товарен автомобил в района на дефилето. Около обяд трима души пострадаха при катастрофа по път II-82 София -Самоков, в района на комплекс \"Златна рибка\", село Кокаляне. Катастрофата затрудни движението по път II-82 София -Самоков в района на комплекс \"Златна рибка\". Вследствие на инцидента то се  осъществяваше в една лента. Катастрофата бе между лек автомобил и маршрутка. Двама от пострадалите са били в лекия автомобил, а другият в маршрутката. Двама от тях за закарани в УМБАЛСМ \"Н. И. Пирогов“, а един в Окръжна болница. По-късно се оказа, че е не е  тежко състоянието на тримата пострадали при катастрофата. В следобедните часове от УМБАЛСМ „Н. И. Пирогов“ освободиха от болницата пострадалата жена, тъй като е установено, че нараняванията й не изискват хоспитализация. Травмите от катастрофата на пострадалия мъж също не изискват хоспитализиране, но поради предварително планиран прием за друго лечение, той остана в лечебното заведение. \r\nВ следобедните часове две деца пострадаха при катастрофа на пътя Стара – Загора- Димитровград след като лек автомобил блъсна последователно в два ТИР-а. По първоначална информация децата не са тежко пострадали. Пътят бе затворен, тъй като леките автомобили пречеха на движението.  \r\nВременно движението по път I-5 Казанлък - Стара Загора в района на село Змейово се осъществяваше в една лента поради пътно-транспортно произшествие.  \r\nДеница КИТАНОВА", "date": "2019.07.30", "title": "Серия от инциденти на пътя (ОБЗОР)"}
{"url": "http://www.focus-news.net/news/2019/07/30/2685380/pernik-shte-bade-predprieta-prevantivna-myarka-za-dobrovolno-klane-na-domashni-svine-tip-zaden-dvor.html", "text": "Да бъде предприета спешна превантивна мярка, състояща се в доброволно клане на домашни свине тип „заден двор“, попадащи в двадесет километровата зона на индустриални ферми. Това гласи получено в късния следобед писмо в Община Перник, съобщиха от  общината . Документът е пристигнал по комуникатора в 18 часа. Мярката следва да бъде изпълнена в срок до 2 август 2019 г. В тази връзка утре /31 юли/ от 11 часа се свиква извънредна епизоотична комисия с участието на всички кметове на кметства. Започва и обход по места в утрешния ден - рано сутринта. Засегнатите от мярката населени места, попадащи в двадесет километровата зона на свинеферма „Цема“ ЕООД село Петърч, община Костинброд, са следните села в Община Перник - Вискяр, Расник, Радуй и Дивотино. Очаква се стриктно изпълнение на разписаната мярка във връзка с проведеното на 29 юли извънредно заседание на Централния епизоотичен съвет. Изпратено е и уведомително писмо до Областна дирекция по безопасност на храните за предоставяне на информация за населените места от територията на област Перник, които попадат в тази зона. В случай на възникнали допълнителни въпроси жителите на Община Перник могат да се обръщат към експертите в дирекцията.", "date": "2019.07.30", "title": "Перник: Ще бъде предприета превантивна мярка за доброволно клане на домашни свине тип \"заден двор\""}
{"url": "http://www.focus-news.net/news/2019/07/30/2685400/sport-zavarshiha-parvite-poluvremena-na-tri-macha-ot-predvaritelniya-krag-na-shampionska-liga.html", "text": "Футбол: Завършиха първите полувремена от три мача от втория предварителен кръг на Шампионска лига. АПОЕЛ води на Сутиеска с 2:0, Нъме Калю губи с 0:1 от Селтик, а Макаби и ЧФР Клуж се оттеглиха на почивката при резултат 1:2. В този момента текат първите минути и на още три реванша: \r\nДинамо Загреб – Сабуртало (при 2:0 в първия мач) \r\nБазел – ПСВ (с резултат 2:3 след първата среща) \r\nВалета – Ференцварош (1:3 в първия мач).  \r\nВ 21:30 започва срещата Олимпиакос – Виктория (Пилзен)", "date": "2019.07.30", "title": "Спорт: Завършиха първите полувремена на три мача от предварителния кръг на Шампионска лига"}
{"url": "http://www.focus-news.net/news/2019/07/30/2685401/zlatka-petrova-rim-smolyan-116-godini-ot-ilindensko-preobrazhenskoto-vastanie-i-115-godini-ot-gibelta-na-znamenosetsa-kolyo-shishmanov-shte-badat-otbelyazani-na-3-i-4-avgust-v-selo-slaveyno.html", "text": "116 години от паметното Илинденско-преображенското въстание и 115 години от гибелта на знаменосеца Кольо Шишманов ще бъдат отбелязани на 3 и 4 август в комитското село Славейно. Това каза за  Радио „Фокус“ – Смолян  Златка Петрова – главен уредник на Регионален исторически музей „Стою Шишков“ – Смолян. От 15.30 часа на 3 август ще бъде отслужена панихида в памет на загиналите в Илинденско-Преображенското въстание, която ще бъде в храма „Свети пророк Илия“ в селото. От 16 часа ще има тържествен митинг, от 17 часа тържествен концерт, а от 20.30 часа е тържествената заря.  \r\nНа следващият ден, 4 август традиционно в местността „Хайдушки поляни“ ще бъдат поднесени венци на гробовете на Пею и Кольо Шишманови и на Паметника на преображенци. Организатори на това събитие са община Смолян, Съюза на тракийските дружества в България, кметството, читалището и църковното настоятелство в село Славейно, неправителствени организации и патриоти, поясни Златка Петрова. \r\n„116 г от това паметно събитие са добър повод да се върнем назад във времето и да припомним за онези паметни дни, които се случват на територията на Смолянския край. В това въстание достойно място имат и българите от нашия Среднородопски край. Българското население в земите на юг от Рожен не остава чуждо на националните тежнения за присъединяване към свободните предели на отечеството, създават се революционни комитети, съберат се средства за оръжие и муниции, набират се нови членове. В селищата Славено, Чокманово, Устово, Райково, Петково, Златоград има много активни комитети, които спазват правилата на революционната организация и имат силно влияние сред населението. Те се ръководят от най-авторитетните личности в отделните селища. Не можем да посочим такива дейци като Илия Хаджитошев, Атанас Шапарданов, Дечо Стоев, Атанас Келпетков, Владимир Бочуков, Вълко и Пею Шишвманови, Таньо Стоев, Христо Караманджуков, Никола Данаилов, Георги Попанастасов и други“, припомни още Златка Петрова. \r\nНели ГЕРГЬОВСКА", "date": "2019.07.30", "title": "Златка Петрова, РИМ – Смолян: 116 години от Илинденско-Преображенското въстание и 115 години от гибелта на знаменосеца Кольо Шишманов ще бъдат отбелязани на 3 и 4 август в село Славейно"}
{"url": "http://www.focus-news.net/news/2019/07/30/2685403/blagoevgrad-v-detskiya-otdel-na-regionalna-biblioteka-dimitar-talev-se-provede-ekskurziya-pod-nadslov-s-lyubov-kam-knigata.html", "text": "В Детския отдел на Регионална библиотека „Димитър Талев“ се проведе екскурзия под надслов „С любов към книгата“. Това каза за  Радио „Фокус“-Пирин  Соня Иванова, уредник в Детския отдел на библиотеката. „Библиотекар от отдела разказа на децата за организацията и фонда на Детския отдел. Хлапетата посетиха трите звена на Детския отдел – Заемна за дома, Образователния детски център и Читалнята на отдела“, заяви тя. Иванова допълни, че децата са чули беседа за детските книги, разгледали са панорамни книжки, книжки с 3Д очила, детски енциклопедии и книжки с популярни детски приказки. Тя каза още, че малчуганите са разгледали и организираните изложби с детски рисунки във фоайето на библиотеката. \r\nНатали СТЕФАНОВА", "date": "2019.07.30", "title": "Благоевград: В Детския отдел на Регионална библиотека „Димитър Талев“ се проведе екскурзия под надслов „С любов към книгата“"}
{"url": "http://www.focus-news.net/news/2019/07/30/2685399/zhivko-tabakov-kandidat-za-kmet-zadalzhitelno-e-izgrazhdaneto-na-oshte-parkingi-v-burgas.html", "text": "Кандидатът за кмет на Бургас Живко Табаков определи като задължително изграждането на още паркинги в Бургас. Това стана по време на поредното предаване, инициирано именно от него, свързано с темите, които вълнуват бургазлии,съобщиха от пресцентъра на  ПП ДБГ . Акцентът тази седмица бе транспорт. „Вярно е, че няма места за изграждане на големи общински такива, но администрацията трябва да се реабилитира по някакъв начин, защото през годините в градоустройството са допускани много грешки. Издавани са необмислени разрешителни за строителство и сега централната част на Бургас е толкова наситена, че се съмнявам вече да е възможно да открием нови терени за паркиране”, каза още кандидатът за кмет. Той припомни, че през 2015 година в предизборната програма на Димитър Николов е било заложено да бъдат изградени многоетажни паркинги, но до този момент това така и не се случило, като оправданията на Общината били основно липсата на средства и терени. „Като кандидат за кмет имам няколко предложения, които ще представя през септември”, сподели Табаков. Гости в предаването на Табаков тази седмица бях Манол Тодоров, национален координатор на сдружение „SOS-ПТП”, и Стоян Грозев, областен координатор на ДБГ. „С въвеждането на „Синята зона” се урегулира движението в централната част на Бургас. Според Закона за устройство на територията за строеж на всяка една сграда, всеки един апартамент трябва да бъде обезпечен с гараж. Виждам обаче, най-вече във „Възраждане”, че всеки един от тези гаражи е превърнат в магазин”, коментира Грозев. Тодоров допълни от своя страна, че паркирането в Бургас е сложна тема, която ставала все по-важна за бургазлии. „Синята зона” облекчи паркирането в централната част, но „Зелената” по никакъв начин не спомогна за урегулирането на нещата около Морската градина. Пример е паркингът до Северния плаж в Бургас, където да си намериш място през лятото е почти невъзможно”, допълни още Тодоров.", "date": "2019.07.30", "title": "Живко Табаков, кандидат за кмет: Задължително е изграждането на още паркинги в Бургас"}
{"url": "http://www.focus-news.net/news/2019/07/30/2685402/tass-rusiya-nyama-da-uchastva-v-konferentsiyata-za-venetsuela-koyato-shte-se-provede-v-lima.html", "text": "Русия е взела решение да не участва в конференцията, чиято главна тема е ситуацията във Венецуела, като посочената причина е формата на разговорите, които ще се проведат в Лима, съобщава  ТАСС . \r\nСпоред външното ведомство в Москва, страната е разгледала „подробно“ поканата на перуанското външно министерство за срещата, насрочена за шести август. Русия е взела под внимание възможните цели и задачи, които си поставят организаторите и резултат са се появили съмнения, посочват от агенцията, позовавайки се на официално съобщение.  \r\n„Преди всичко не сме убедени в правилността на подхода, при който обсъждането на „демократичния проблем“ във Венецуела ще може да бъде направено без венецуелци, представители на правителството на президента Николас Мадуро и други политически сили. Не сме уверени, че еднодневна среща, на която ще има около 100 делегации, придържащи се към различни позиции, ще успее да намери подход за решаването на сложните проблеми пред Венецуела“, коментираха от външното министерство.  \r\n : Цанко Цолов", "date": "2019.07.30", "title": "ТАСС: Русия няма да участва в конференцията за Венецуела, която ще се проведе в Лима"}
{"url": "http://www.focus-news.net/news/2019/07/30/2685406/plamena-ivanova-psiholog-prez-letniya-sezon-horata-stavat-po-razkontsetrirani-i-po-vyali-v-povedenieto-si.html", "text": "През летния сезон хората стават по-разконцетрирани и по-вяли в поведението си. Това каза в интервю за  Радио „Фокус“  – Варна  психологът Пламена Иванова във връзка с влиянието на високите температури върху поведението на хората. По думите й, топлината се отразява на психологическото състояние на хората, като ги прави по-отпуснати и по-лениви. „Нямат желание за работа и не случайно вече някои работодатели карат служителите си да излизат в годишна платена отпуска точно август месец, защото това е времето, когато служителите им са нетрудоспособни, така да се каже, заради жегите. Заради топлото време хората нямат желание за работа“, отбеляза психологът. На въпроса дали хората стават и по-раздразнителни на работното място, Пламена Иванова посочи, че това е възможно за хора, които обслужват клиенти. „Възможно е задълженията, които изпълняват всеки ден, вече да ги възприемат като нещо, което ги натоварва, нещо, което ги кара да се чувстват недобре. Но иначе през летния сезон по принцип хората, по мои наблюдения, се чувстват по-добре и ги няма тези конфликти, които иначе ги има есенно време или зимно време“, каза още психологът. По думите й, въпреки че много изследвания за връзката между прекомерната топлина и агресията показват, че те са в правопропорционална връзка, то според нея е точно обратното. Тя обясни, че през летния период хората дори стават по добронамерени един към друг, тъй като имат по-чести срещи с приятели и любими хора, имат време за пътувания, екскурзии и хобита, което ги прави по-щастливи и отворени към другите. Във връзка с концентрацията и шофирането през лятото, психологът обясни, че е препоръчително хората да са двойно по-внимателни, тъй като недостатъчно добрата концентрация може да доведе до пътен инцидент. „Също така искам да уточня, че лятно време се свиват кръвоносните съдове и недостига, при някои хора правя уточнението, не достига достатъчно кислород до мозъка, което е причина хората също да вземат неправилни решения, както е при шофирането или при изпълняване на ежедневните ангажименти – работни или др. Това се дължи на горещините. Но нека наистина хората бъдат по-предпазливи и по-внимателни“, заяви психологът. Тя даде и няколко съвета за това как да предпазим не само физическото си здраве през летния сезон, но и как да работим за подобряване на психическото такова. По думите й, освен пазенето от горещините и пиенето на достатъчно разхладителни напитки, които да ни предпазват от обезводняване, разходката край морето може да направи много за настроението и поведението на човек. „И също така е важно ходенето на плаж, защото е доказано, има такива изследвания, че ходенето на плаж, досека с морето подпомага хората в тяхното психологическо здраве и ги предпазва от раздразнение и конфликти“, посочи Пламена Иванова. \r\nБояна АТАНАСОВА", "date": "2019.07.30", "title": "Пламена Иванова, психолог: През летния сезон хората стават по-разконцетрирани и по-вяли в поведението си"}
{"url": "http://www.focus-news.net/news/2019/07/30/2685405/the-telegraph-zashto-protesti-obhvanaha-honkong-i-kak-shte-se-razviyat-tei.html", "text": "Хонконг е изправен пред най-голямата си политическа криза от 1997 г. насам, когато премина под опекунството на Китай, пише британският консервативен ежедневник  The Telegraph . Жителите на града излязоха за пръв път на улицата за да протестират срещу спорен законопроект, предлагащ обвиняемите да бъдат екстрадирани в Китай, където да се проведе техния процес, а комунистическата партия контролира съдилищата, коментира изданието.  \r\n \r\nСлед като управниците на града не успяха да намалят напрежението, полицията се опита да разпръсне митингите със сълзотворен газ, гумени куршуми и водни оръжия – сериозна ескалация на напрежението в град, който имаше славата на едно от най-безопасните места в света. Според протестиращите, законопроектът е просто отложен, а не премахнат, и при нужда може бързо да бъде прието отново. Техните искания са оставка на градоначалникът Кари Лам, съставяне на независима комисия за разследване на полицейските действия и политическа реформа, която ще позволи на жителите на града да изберат свой лидер.  \r\n \r\nВеликобритания призова Пекин да спазва международния договор за осигуряване на политически свободи в Хонконг, сключен между Лондон и китайското правителство след предаването на града. Споразумението е признато от ООН и юридически валидно и обвързващо. Но при проблема около Брекзит и нуждата от нови търговски партньорства, едва ли от „Даунинг стрийт 10“ ще предприемат сериозни стъпки срещу азиатската държава.  \r\n \r\nМеждувременно Хонконг навлиза в деветата си седмица на безредици. Движението, което към момента няма ясно изявен водач използва социалните медии за да организира събития в няколко квартала на града. И въпреки че нямат водач, протестите не изглежда да отслабват, дори напротив. Първоначалните лозунги „без екстрадиция към Китай“ бяха за менени от „да си върнем Хонконг“ и „време е за революция“. Според статията, това е показателно относно недоволството, което влиянието на Пекин в региона предизвиква. И макар през деня демонстрациите да са мирни, все по често те приключват със сблъсъци между носещи черно недоволни и жълтите шапки на полицията.  \r\n \r\nНедоволството от бруталните действия на полицията се покачва и протестиращите са все по-ядосани, че ръководството на града игнорира техните искания, а градоначалникът госпожа Лам е дала твърде малко изявление от началото на протестите. Демонстрантите са планирани да продължат поне до края на август или докато техните искания не бъдат изпълнени. В същото време се очаква полицията да втвърди още повече действията си – три буса, оборудвани с водни оръдия започнаха тестове тази седмица. Според изданието, местните власти се готвят да използват водните оръдия срещу протестиращите, като ги комбинират със сълзотворен газ.  \r\n \r\nКъм момента демонстрациите будят повече съмишленици, отколкото противници. Много хора предлагат убежище или превоз на бягащи от полицията протестиращи. Правоохранителните органи пък започнаха случайни проверки на багаж и документи по спирки на метрото, облаци от сълзотворен газ могат да се видят по улиците дори часове след края на протестите.   \r\n \r\nОт Пекин първоначално игнорираха протестите, после изразиха подкрепа за Кари Лам. От тамошното правителство също така предупредиха западните страни, включително САЩ и Великобритания да не се меша във вътрешнокитайски дела. Каквото и да предприеме Китайската комунистическа партия обаче, то не трябва да изглежда като показване на слабост – нещо нечувано в пропагандата на управляващата формация. ККП например никога не би си позволила да удовлетвори исканията на протестиращите в каквато и да е форма. А един висящ въпрос е дали на мястото ще бъдат изпратени военните – тема табу, след събитията на площада Тианънмън през 1989 г. \r\n \r\nСпоред експерти, това би било крайна мярка, но от Пекин предупредиха, че това остава като възможност. Но Пекин изглежда ще остави управителите на Хонконг да се опитат да се справят с хаоса, това би поставило обвинението именно върху тях. А ако те поискат пращането на китайската армия в Хонконг, градската управа ще бъде сочена като виновник за последващите събития.  \r\n \r\n : Цанко Цолов", "date": "2019.07.30", "title": "The Telegraph: Защо протести обхванаха Хонконг и как ще се развият те?"}
{"url": "http://www.focus-news.net/news/2019/07/30/2685408/futbol-zavarshiha-tri-macha-ot-vtoriya-predvaritelen-krag-na-shampionska-liga.html", "text": "Футбол: Завършиха три от срещите от втория предварителен кръг на Шампионска лига. АПОЕЛ се наложи с 3:0 над Сутиеска и продължава към третия квалификационен кръг, като негов противник ще е победителят от мача между Карабах и Дъндолк, който се играе утре. Селтик победи Нъме Калю също с 3:0 в реванша и ще играе срещу ЧФР Клуж, който се наложи с общ резултат от 3:2 над Макаби (Тел Авив).  \r\nЗавършиха и първите полувремена на още три мача: \r\nДинамо (Загреб) – Сабуртало 0:0 \r\nБазел – Псв 1:1 \r\nВалета – Фаренцварош – 1:0", "date": "2019.07.30", "title": "Футбол: Завършиха три мача от втория предварителен кръг на Шaмпионска лига"}
{"url": "http://www.focus-news.net/news/2019/07/30/2685404/smolyan-100-godishninata-ot-rozhdenieto-na-gaydarya-bay-dafo-trendafilov-shte-bade-otbelyazana-v-selo-gela-sled-natsionalno-gaydarsko-nadsvirvane-na-3-avgust.html", "text": "Национално гайдарско надсвирване ще се проведе в село Гела на 3 август. Това съобщи за  Радио „Фокус“ – Смолян  кметът на Широка лъка Васил Седянков. Мащабното събитие, което събира гости от цялата страна и чужбина всяка година в първата събота на август, се провежда за 17-та поредна година, поясни той. „След гайдарското надсвирване, тази година ще има тържествен концерт, по повод 100-годишнината от рождението на бай Дафо Трендафилов – гайдар и един от доайените на гайдата в Родопите. Той е бил и преподавател в Националното училище за фолклорни изкуства в Широка лъка и един от първите членове на журито на гайдарското надсвирване. Организацията на концерта е на Иван Балабанов – ръководител на гайдарски състав „Капитан Петко войвода“, който живее в София, но е от Гела. Кметството и община Смолян помагат логистично за концерта. Имаме уверението, че ще участват много гайдари от областта“, посочи Седянков. Той допълни, че концертът ще бъде от 19 часа  на 3 август, след приключване на надсвирването и преди народното веселие и ще се проведе на старата сцена пред параклиса „Св. Илия“, а самото надсвирване ще бъде на новата сцена, който бе построена преди година. По думите на Седянков, се очакват доста гости за събора, а призивът към тях е, предвид очакваните валежи, хората да не се паркират на неудобни места и да не изоставят колите в участъка от Широка лъка до разклона за събора в село Гела. „Автомобилите може да се оставят от едната страна на пътя след читалището в селото в Горно Гела, за да не се създават тапи и неудобства за пътуващите. От 10 дни работим за подобряване на инфраструктурата, за поредна година общината отпусна средства, за да се чакълира пътя към събора и да бъде по-комфортно за водачите. Ще има три автобуса от Гела до мястото на събора, за да превозват хората, които не искат да се качват с колите си до Илинденските поляни. Движението ще бъде еднопосочно“, обясни кметът Седянков. Той допълни, че хотелите и къщите за гости в Гела, Широка лъка и съседните населени места Стойките, Девин, Чепеларе, Смолян са резервирани за гайдарското надсвирване. Той ще започне на 3 август в 10:30 часа като записванията на участниците ще са на място и ще бъдат в три възрастови групи. Първа възрастова група – до 14 години, в която ще има изпълнение на свободна програма до 5 минути. Във групата от 15 до 20 години ще има задължително изпълнение на бавна и бърза мелодия до 6 минути, а в групата над 21 години – изпълнение на бавна и бърза мелодия до 7 минути. Председател на журито и тази година ще бъде проф. Милчо Василев – ректор на Пловдивската академия, а негови членове ще са Щильон Неделчев – преподавател в НУФИ, Тодор Кайков, който ръководи гайдари в Рудозем и Златоград и един от гайдарите на местния ансамбъл от Гела „Манол Радичев“, добави Васил Седянков. Съборът ще продължи и на следващия ден, 4 август с родови срещи на местните жители от Гела и с народно веселие, каза още той. \r\nНели ГЕРГЬОВСКА", "date": "2019.07.30", "title": "Смолян: 100-годишнината от рождението на гайдаря бай Дафо Трендафилов ще бъде отбелязана в село Гела след Национално гайдарско надсвирване на 3 август"}
{"url": "http://www.focus-news.net/news/2019/07/30/2685409/plovdiv-izlozhbata-v-taynstvoto-na-svetlinite-shte-bade-predstavena-na-1-avgust.html", "text": "Изложбата „В тайнството на светлините“ на Елена Парушева ще бъде представена в Пловдив на 1 август. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Официалното откриване на изложбата, която ще бъде експонирана в галерия „Виа Артис“, ще бъде от 18.00 часа. Тя е реализирана първо в Париж през 2018 година и е включена в програмата на Европейската година на културното наследство. Представена е през юни в родния град на Парушева – Ямбол, а от 1 август ще бъде експонирана в Пловдив. \r\nЕлена Парушва е родена на 10 август 1959 година. Завършила е „Изящни изкуства“ във Великотърновски университет  „Св. св. Кирил и Методий“ при проф. Станислав Памукчиев. Работи и живее във Франция от 1991 година. Нейните творби са ориентирани към „Изкуството и околната среда“, работи в областта на пластиката, инсталациите, акциите, живописта, фотографията, инфографията. Самостоятелни изложби, пърформанси и акции на Елена Парушева са организирани в Женева, Франкфурт, Париж, Мюнхен, Лисабон, Осло, Сантяго, Сеул.", "date": "2019.07.30", "title": "Пловдив: Изложбата „В тайнството на светлините“ ще бъде представена на 1 август"}
{"url": "http://www.focus-news.net/news/2019/07/30/2685394/the-independent-britanskata-morska-pehota-e-izpolzvala-sila-pri-zadarzhaneto-na-tanker-greys-1.html", "text": "Капитанът на задържания в началото на юли ирански танкер заяви, че британската морска пехота е използвала „груба сила“, когато се е качила на бора му за първи път на четвърти юли, пише вестник  Independent .  \r\n„Грейс-1“ бе задържан от властите в Гибралтар с помощта на британски сили по подозрение, че е пренасял повече от два милиона барела петрол за Сирия, в разрез със санкциите на ЕС> Капитанът на плавателния съд, който е индийски гражданин и е пожелал анонимност, разкри, че морската пехота е принудила хората му да коленичат под дулата на насочени оръжия след като са слезли на борда от хеликоптер.  \r\n„Нямаше никакви правила… ние бяхме 28 невъоръжени хора. Изпаднах в шок, мисля, че всички изпаднаха в шок“, каза капитанът.  „Как се качваш на кораб по такъв начин и използвайки въоръжени сили? С каква цел?“, добави още той. Данните на капитана влизат в противоречие с позицията на гибралтарските власти, които казаха, че е била използвана минимална показна сила.  \r\nОт министерството на отбраната в Лондон заявиха, че задържането на танкера е преминало „стандартно“, като то е извършено „при пълно спазване на международните правила“.  \r\n \r\nВ отговор на задържания танкер, Иран, който отрича обвиненията, постави под свой контрол британският съд Stena Impero, под предлог че се е сблъскал с риболовна лодка в Ормузкия проток. На фона на този инцидент, Лондон обяви, че смята да праща свои военни кораби за ескорт на своите съдове в региона на Персийския залив.  \r\n : Цанко Цолов", "date": "2019.07.30", "title": "The Independent: Британската морска пехота е използвала сила при задържането на танкер „Грейс-1“"}
{"url": "http://www.focus-news.net/news/2019/07/30/2685411/harvatskiyat-prezident-bosna-i-hertsegovina-e-darzhava-kontrolirana-ot-voeniziran-islyam.html", "text": "Президентът на Хърватия Колинда Грабар-Китарович заяви, че Босна и Херцеговина е нестабилна държава, която е под контрола на военизиран ислям, предава  “Макфакс“ . \r\nВ рамките на тридневно посещение в  Израел, тя изказа мнението, че Хърватия страда от мигрантски поток, който няма нищо общо с проблемите на Европа.  \r\nТя ясно заяви, че прави разлика между мигранти и бежанци и че страната е готова да даде убежище на бягащите от война, но мигрантите търсещи по-добър живот трябва да уважават международните граници.  \r\nВъпреки че официално се представят за сирийци, повече от мигрантите, според държавния глава, са от Африка или Пакистан, опитващи се да преминат нелегално през границата между Босна и Херцеговина и Хърватия.  \r\n„Тази страна (Босна и Херцеговина) днес се намира под контрола на военизиран ислям, който има главната роля при взимането на решения“, отбеляза тя.  \r\n : Цанко Цолов", "date": "2019.07.30", "title": "Хърватският президент: Босна и Херцеговина е държава, контролирана от военизиран ислям"}
{"url": "http://www.focus-news.net/news/2019/07/30/2685412/izvestiya-moskovskata-politsiya-prizova-grazhdanite-da-ne-uchastvat-v-nasrocheniya-za-treti-avgust-miting.html", "text": "Полицията в руската столица призова гражданите на не взимат участие в насрочения за трети август неразрешен митинг в града, пише  “Известия“ .  \r\n„В интернет се появиха призиви гражданите да вземат участие в масово мероприятие в централната част на столицата. Съобщаваме, че в органите на държавните власти в Москва не е постъпвало уведомление за такова публично събитие. Официално предупреждаваме, че мероприятието е незаконно“, заявиха в официално съобщение на своята интернет страница от полицията.  \r\n \r\nПравоохранителните органи призоваха организаторите на митинга и неговите потенциални участници да не нарушават закона и в частност да не използват пиротехника. „Столичната полиция ще отговори на всяко нарушение и ще предприеме всички необходими действия за подсигуряване на безопасността на гражданите“, казаха от руското МВР.  \r\n \r\nПо-рано стана ясно, че групата граждани има намерение да подкрепи нерегистрирани кандидати за кметските избори в Москва. Организаторите на протеста планират неговото провеждане на Лубянския площад. Несъгласувана с властите акция се проведе в центъра на руската столица и на 27 юли, а в нея по официални данни участваха 3,5 хил. души, макар организаторите и някои чужди медии да надхвърлят това число. В резултат бяха задържани най-малко хиляда души и бяха започнати три дела за упражняване на насилие спрямо представителите на властта.    \r\n : Цанко Цолов", "date": "2019.07.30", "title": "„Известия“: Московската полиция призова гражданите да не участват в насрочения за трети август митинг"}
{"url": "http://www.focus-news.net/news/2019/07/30/2685407/kyustendil-kmetstvoto-v-bobov-dol-osiguryava-po-grafik-meditsinsko-litse-v-malkite-naseleni-mesta.html", "text": "Кметството в Бобов дол осигурява по график медицинско лице в малките населени места. Това съобщиха за  Радио „Фокус” – Кюстендил  от Община Бобов дол. Медицинското лице обиколя по график със служебен автомобил 17-те села в общината. Поради факта, че не във всички села има помещение и кабинет, медицинската сестра преглежда в сградите на кметствата. Оказването на медицинска грижа става между 9.00 часа и 13.00 часа в съответното село. Медицинският специалист измерва кръвното налягане, помага за извършването на определени манипулации, провежда консултации с нуждаещите се. На територията на Община Бобов дол няма болница, работи филиал на Спешен център – Кюстендил, както и хоспис. \r\nВенцеслав ИЛЧЕВ", "date": "2019.07.30", "title": "Кюстендил: Кметството в Бобов дол осигурява по график медицинско лице в малките населени места"}
{"url": "http://www.focus-news.net/news/2019/07/30/2685410/kommersant-iranskiyat-atom-e-sdarzhan-samo-ot-pet-darzhavi.html", "text": "За нежеланието в Техеран да се срещнат с американския държавен секретар Майк Помпео съобщи говорителят на иранското външно министерство Абас Мусави, пише руският вестник  “Коммерсант“ . \r\nТой назова предложението на Помпео да говори по иранска телевизия като част от продължаващата психологическа война, като напомни, че ирански журналист не бе допуснат по-рано да интервюира държавния секретар, а и като цяло, според Мусави, в Техеран не вярват на американската искреност. А що се отнася до диалогът със САЩ, след като Вашингтон едностранно се оттегли от ядреното споразумение и наложи санкции срещу Иран, близкоизточната страна ще започне преговори с Белия дом само ако от тях има някаква практическа полза, смятат от редакцията на вестника.  \r\n \r\nВ интервю за CNN иранският външен министър Мохамад Джавад Зариф бе пределно ясен – всеки вид преговори, в които САЩ искат ново ядреното споразумение по техните условия са невъзможни. Вместо това Техеран призовава Вашингтон да се върнат към старите договорки, които бяха постигнати през 2015 г. между Иран от една страна, а от друга САЩ, Великобритания, Франция , Германия, Русия и Китай. \r\n \r\nМного показателно е как Иран, отказвайки да говори със САЩ, показва желание за разговори с Великобритания, която все още спазва сделката от 2015 г., отбелязва изданието. \r\nВъпреки напрежението между двете страни, в Техеран все пак заявиха, че разговори с Лондон са нужни.  \r\n \r\nМиналата седмица, без участието на САЩ, Иран и останалите пет страни по споразумението проведоха преговори за неговото запазване. А дали ще успеят в това начинание ще покаже следващия месец и половина, посочват от изданието. Руският представител на тази среща Сергей Рябков обърна внимание на факта, че на 4 и 5 септември иранската страна ще предприеме последната, трета стъпка за премахване на ангажиментите си от 2015 г. Първото такова действие бе премахването на капацитета от 300 килограма обогатен уран, който бе наложен на Иран. Вторият бе обогатяването на радиоактивния елемент до стойност над 3,67, което е друго постановление на сделката. Това обаче не са толкова ключови точки. В началото на септември Иран заплашва да премина граница, след която няма връщане назад, напомня изданието.  \r\n : Цанко Цолов", "date": "2019.07.30", "title": "„Коммерсант“: Иранският атом е сдържан само от пет държави"}
