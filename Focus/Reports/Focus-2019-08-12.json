{"url": "http://www.focus-news.net/news/2019/08/12/2688837/sport-neymar-mozhe-da-stane-igrach-na-barselona-otnovo.html", "text": "Футбол: Юристът, който се занимаваше с трансфера на Неймар в Пари Сен Жермен през 2017 година е бил видян в офисите на Барселона. Именно през 2017 година той се занимаваше с трансфера, което породи спекулации относно евентуалното завръщане на Неймар в Барса. Самият той отказа да коментира причината за посещението си в офисите на клуба. Пари Сен Жермен ще получи 50 милиона евро за играча, а също така и полузащитника Филипе Коутиньо, както и бранителя Нелсон Семедо, според запознати с преговорите.", "date": "2019.08.12", "title": "Спорт: Неймар може да стане играч на Барселона отново"}
{"url": "http://www.focus-news.net/news/2019/08/12/2688834/nimh-39-gradusa-v-sandanski-e-nay-visokata-maksimalna-temperatura-izmerena-v-stranata.html", "text": "39 градуса в Сандански е най-високата максимална температура измерена в страната. Това съобщиха за  Агенция „Фокус“  от  Националния институт по метеорология и хидрология (НИМХ) . 38 градуса са измерени в Свищов, 37 градуса в Оряхово. 33 градуса е максималната температура измерена в столицата. В по-голямата част от Северна България максималните температури са между 35-37 градуса, а в Южна България от 33 до 35 градуса. По Черноморското крайбрежие термометрите са показали 28-30 градуса, заради вятър от изток-североизток. Не са регистрирани валежи. \r\nВиолета СИМЕОНОВА", "date": "2019.08.12", "title": "НИМХ: 39 градуса в Сандански е най-високата максимална температура измерена в страната"}
{"url": "http://www.focus-news.net/news/2019/08/12/2688836/plovdiv-13-akta-za-ustanoveni-administrativni-narusheniya-e-izdala-baseynova-direktsiya-iztochnobelomorski-rayon-pri-izvarsheni-346-proverki.html", "text": "13 акта за установени административни нарушения е издала Басейнова дирекция „Източнобеломорски район“ в Пловдив при извършени 346 проверки. 60% от тях са по издадени разрешителни. Това съобщи за  Радио „Фокус”- Пловдив  директорът на дирекцията инж. Цветелина Кънева. В резултат на осъществения контрол, който се проведе на територията на 63 общини в 10 области са дадени 33 предписания, като по-голямата част от тях са за извършване на метрологична проверка на измервателни устройства и предприемане да действия по осигуряване на проводимост на речното легло. За водовземане без издадено разрешително съгласно Закона за водите  са съставени 10 акта на юридически и физически лица. Това са “Комплексна опитна станция Ямбол“; “Станев Консерв“ ЕООД; “Автокристал“ ЕООД; “Сортови семена и растителна защита“ ЕООД; “Верди Логистикс“ ЕООД; “Милки Груп Био“ ЕАД; Земеделски производител П.Н. и  “Биосет“ ЕООД. Един акт е съставен за  неспазване на условията в издаденото разрешително на община Хисаря и един акт за заустване на отпадъчни води без издадено разрешително  съгласно Закона за водите на “МЦД 02“ ЕООД. \r\nЦветана ТОНЧЕВА", "date": "2019.08.12", "title": "Пловдив: 13 акта за установени административни нарушения е издала Басейнова дирекция „Източнобеломорски район“ при извършени 346 проверки"}
{"url": "http://www.focus-news.net/news/2019/08/12/2688839/pazardzhik-folkloren-tantsov-sastav-tangra-kam-sdruzhenie-na-orishteto-v-s-popi-ntsi-be-udostoen-s-diplom-za-uchastieto-si-v-mezhdunarodniya-mladezhki-tantsov-festival-pastar-svyat.html", "text": "Танцьорите от Представителен фолклорен танцов състав „Тангра“ към Сдружение „На орището“ в с. Попинци бяха удостоени с диплом за участието си в шестото издание на Международния младежки танцов фестивал „Пъстър свят”. Това съобщи за  Радио „Фокус“ – Пазарджик  Радка Костуркова, експерт в средногорската община. Дипломите бяха връчени от председателят на организационния комитет Галина Матанова – заместник-кмет „Хуманитарни дейности“ в община Панагюрище. „По време на трите концертни вечери, домакин на фестивала и представляващ българското участие беше Представителен фолклорен танцов състав „Тангра“ към Сдружение „На орището“, с. Попинци, с художествен ръководител Мария Шангова. През годините „Тангра“ се превърна във фолклорната емблема на община Панагюрище и стана неделима част от нейния празничен календар. Достойно защити името си и родния си край на редица фестивали и конкурси в България, Черна гора, Северна Македония, Румъния и Гърция. По стар български обичай гостите бяха посрещнати за „Добре дошли“ с хляб и сол от гиздави панагюрски моми, пременени в народни носии. Това бяха Неди Цуцекова, Цветина Лискова, Иванина Дупелова, София Пашова, Ивелина Стойковска и Дженифър Михайлова“, уточни Костуркова. Тя допълни, че носиите са осигурени с любезното съдействие на г-жа Донка Шопова – секретар на НЧ „Искра-1872”, село Попинци. Пъстрият блок на децата от ДГ „Първи юни”, ДГ „Пролет”, ДГ „Райна Княгиня”, ДГ „Звънче” и ДГ „Брезичка” създадоха  празнично и ведро настроение, символизирайки пъстротата на света, вярата, надеждата и чистота на мисълта и духа. Организационният комитет на Международния младежки танцов фестивал „Пъстър свят” благодари на всички участници и институции, които допринесоха за големия интерес и организация и оказаха съдействие и помощ за провеждането на най-мащабното международно събитие в общината. \r\nАлбена ЖИЛЕКОВА", "date": "2019.08.12", "title": "Пазарджик: Фолклорен танцов състав „Тангра“ към Сдружение „На орището“ в с. Попи нци бе удостоен с диплом за участието си в Международния младежки танцов фестивал „Пъстър свят”"}
{"url": "http://www.focus-news.net/news/2019/08/12/2688833/veliko-tarnovo-edu-viko-sekstet-iznasyat-kontsert-pod-nadslov-tayna-strast-v-grada.html", "text": "Еду Вико Секстет изнасят концерт под надслов „Тайна страст“ в старата столица. Това съобщиха от пресцентъра на  Община Велико Търново . Групата е водена от младия и талантлив китарист Еду Вико. Изпълнителите ще гостуват в града по покана на кмета Даниел Панов, а концертът ще бъде от 21.00 часа на сцената „Арт лято“ в парк „Асеневци“ до Художествена галерия „Борис Денев“. Входът е свободен. Еду Вико ще си партнира с Рамон Тато – вокал, Мануел Перес Ернаис – флейта, Серхио ди Фидицио – бас китара, Анхел Дорао – перкуии. С техните изпълнения жителите и гостите на Велико Търново ще се потопят в красивия свят на фламенкото. За да бъде стилът максимално автентичен, музикантите и певците ще излязат на сцената заедно с известните танцьори Виолета Барио – прима от Националния испански балет и Педро Перес. Талантливият Еду Вико показва музикална зрялост на много ранна възраст. Той е възпитаник на Conservatorio Superior de Guitarra Flamenca del Liceu и Taller de Musics в Барселона. Еду израства под попечителството на фламенко легенди като Хуан Гомес „Чикуело“ и Диего Кортез, които го тласкат на сцената на крехката възраст от 15 години, която става негов втори дом. Точно там той развива своята уникална техника, похват към ритъма и усет за мелодията. През 2012 г. издава първия си албум „Notas al Aire“, с който печели голяма популярност в цял свят. Виолета Барио е прима от Националния балет на Испания. От успеха ѝ като финалистка на конкурса по танци Convocatoria Nacional de Baile в град Кастейон (Испания) тя не е спряла да танцува. Виолета изучава испански танци в Професионална консерватория за танц в Барселона. Жаждата ѝ да се потопи още по-дълбоко в стила я води в различни краища на Испания, където попива от знанията и различните интерпретации на фламенкото. Серхио ди Финицио е изучавал пиано, бас китара, хармония и импровизация в елитни училища в Италия, Испания, Аржентина и САЩ. От 2003 г. насам той се посвещава на фламенкото. Негов учител е маестро Карлос Бенавент, който е работил с музиканти като Пако Де Лусия, Чик Кърия, Майлс Дейвис и др. Мануел Перез Ернаис (флейта) е композитор, продуцент и ненадминат флейтист с голям опит във фламенкото и фламенко-фюжъна. През 2010 година създава Flamencodelia – една нова концепция за разпространението на стила по света, като го смесва с пънк, психаделика, и електронна музика. Рамон Тато (вокал) се потапя в света на фламенкото на 9-годишна възраст, за да го обвърже трайно с начина си на живот. Работи с музикантите Алберто Понс, Оскар Пуиг, Серджио Муньоз, Виолета Баррио, Хуан Роман и други. Анхел Дорао (перкусии) работи и като музикален продуцент, натрупал е опит в областта на озвучаването, с тясна специалност фламенко. Като перкусонист е споделял сцената с артисти като Ла Тана (част от екипа на Пако Де Лусия), Мигел Толео, Хуан Абичуела Нието и много други.", "date": "2019.08.12", "title": "Велико Търново: Еду Вико Секстет изнасят концерт под надслов „Тайна страст“ в града"}
{"url": "http://www.focus-news.net/news/2019/08/12/2688835/moskovskiy-komsomolets-kakvo-sa-izpitvali-na-poligona-v-severnodvinsk.html", "text": "Какво са изпитвали на полигона в Севернодвинск, коментира руският вестник  “Московский Комсомолец“ . \r\nПетимата служители на Общоруския изследователски институт за експериментална физика, които починаха на 8 август в Северодвинск, бяха погребани в понеделник с всички отличия в Саров. В затворения град е обявен двудневен траур. Учените изпълняваха задача от национално значение: тестваха двигател с течно гориво с радиоизотопен източник на енергия. В един момент стана експлозия с пожар, в резултат на което петима ядрени физици загинаха, а трима бяха ранени, припомня изданието \r\nПочти веднага след трагедията се разпространяват слухове за нов Чернобил - взривен ядрен реактор и заплаха за населението на близките райони. В понеделник служителите и „Росатом“ разказаха на МК за случилото се. \r\nИ така, както стана известно, трагедията е станала в близост до село Ненокса от Архангелска област, не на брега на депото, както по-рано твърдеше Министерството на отбраната, а в Бяло море, на морска платформа. Провеждан е тест  на нови оръжия, подготовката за който е продължила повече от година. \r\nСпоред научния директор на центъра за ядрени изследвания Вячеслав Соловьов, изследователският център е провеждал изследвания и разработки в полза на Министерството на отбраната като част от научната програма на ядрения център „Саров“. „Едно от направленията е създаването на малки по размер енергийни източници, използващи радиоактивни материали“, каза той в официално видео съобщение на центъра. Той отбеляза също, че в чужбина се извършват подобни разработки: „Американски учени тестваха малък по размер ядрен реактор с капацитет от няколко киловата“. \r\nВсъщност думите му за реактора бяха причината за последвалата паника в социалните мрежи. По същество става дума за тестване на твърдо-ракетни двигатели и реактивни двигатели за нова военна ракета. Инсталацията не може да се нарече реактор, тъй като основната й енергия е електрическа, която се подава само от топлината на радиоизотопния източник. С него ракетата може остане във въздуха дълго време. Най-вероятно става дума за създаване на междуконтинентална ракета с неограничен обсег, която беше спомената от Министерството на отбраната миналото лято. \r\nЗа факта, че все пак е имало краткотраен скок на радиацията, местните власти информираха жителите на околните села в първите часове след трагедията. Същото потвърди и заместник-директорът на центъра, член-кореспондентът  на Руската академия на науките Александър Чернишев, като добави, че е забелязан скок в радиационния фон в Северодвинск, разположен на 30 км от мястото на произшествието. „Установено е чрез директни измервания в Севмаш (корабостроителен комплекс. – ред.), че увеличението на радиационния фон е било двукратно  и е продължило не повече от час. Нито собствени експерти, нито външните експерти са регистрирали остатъчно радиоактивно замърсяване “, успокои ученият. \r\nРадиационният фон е на много ниско ниво и се увеличава леко,  става дума за 1 микросиверт. Тази стойност е хиляда пъти по-малка от една милисиверта, което е равно на допустимото ниво на експозиция на населението през годината. Дозата, получена от рентгенови лъчи при стандартна рентгенография, е много по-голяма. Отчетената стойност е сто пъти по-малка от радиацията, която човек получава, когато лети в самолет. \r\nЯсно е, че когато се появи информация с думите „радиация“, „увеличен фон“, хората започват да се притесняват, купуват йодни таблетки… Но „мини-Чернобил“ в този случай няма и йодът не е необходим. \r\n \r\n \r\n \r\n \r\n \r\n  Юлиян Марков", "date": "2019.08.12", "title": "„Московский Комсомолец“: Какво са изпитвали на полигона в Севернодвинск"}
{"url": "http://www.focus-news.net/news/2019/08/12/2688840/stolichna-obshtina-vavezhda-se-vremenna-organizatsiya-na-dvizhenieto-za-zasnemane-na-televizionen-serial.html", "text": "Въвежда се временна организация на движението за заснемане на телевизионния сериал \"Пътят на честта\". Това съобщиха от пресцентъра на  Столична община .От 09.00 до 17.00 часа на 13 август 2019 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- на ул. „Врабча“, между ул. „Париж“ и ул. „11-ти август“;  \r\n- на ул. „Дунав“ между ул. „Московска“ и ул. „Оборище“.", "date": "2019.08.12", "title": "Столична община: Въвежда се временна организация на движението за заснемане на телевизионен сериал"}
{"url": "http://www.focus-news.net/news/2019/08/12/2688844/", "text": "Кметът на Видин Огнян Ценков подпомогна лечението на 50-годишен мъж с тежко заболяване, съобщиха за  Радио „Фокус“ – Видин  от общината. Той посети благотворителния базар, организиран в неделния ден във фоайето на Симфониета – Видин с цел набиране на средства за Галин Пеков, който е с онкологично заболяване. Сумата от 37 000 лв., необходима за извършване на операция в клиника в Истанбул, е непосилна за семейството. Видинският кмет подпомогна каузата, като връчи лично дарение на съпругата на болния човек – Диляна Пекова. Той изрази надежда, че необходимите пари ще бъдат осигурени и й вдъхна кураж за благополучното завършване на лечението. След това се обърна с призив към гражданите на Видин също да дарят според възможностите си, за да се пребори Галин с коварната болест. Диляна благодари на Огнян Ценков за жеста и каза, че хора като него ще помогнат съпруга й да бъде спасен. Кметът на Община Видин прави поредното си месечно дарение, като отделя средства от своето трудово възнаграждение, изпълнявайки ангажимента си от началото на четиригодишния мандат. През този период той е помогнал на много деца, младежи, семейства, училища, детски градини, спортни клубове в името на различни благородни каузи.", "date": "2019.08.12", "title": "Кметът на Видин Огнян Ценков подпомогна лечението на 50-годишен мъж с тежко заболяване"}
{"url": "http://www.focus-news.net/news/2019/08/12/2688842/sakam-da-kazham-makedoniya-izbuhna-golyam-pozhar-v-rayona-na-gara-kumanovo.html", "text": "Голям пожар избухна около 17 ч. Близо до жп гара Куманово. Пожарната служба в Куманово казва, че по време на реконструкцията на железопътната линия са отстранени голямо количество стари траверси, които са покрити с битум и при запалване развиват висока температура и отделят черен дим, пише македонското електронно издание  ”Сакам да кажам” . \r\nНа терена са изпратени три противопожарни автомобила с 9 пожарникари, които гасят огъня. Пожарът е под контрол и няма опасност да засегне  други съоръжения, твърдят пожарникарите. Прекъснат е железопътния трафик към Сърбия. \r\nОблакът от черен дим може да се види от целия град , като от горящия битум се носи неприятна миризма, която също достига до пределите на града. \r\nНе се привеждат информации за пострадали от пожара или обгазени хора. \r\n \r\n  Юлиян Марков", "date": "2019.08.12", "title": "„Сакам да кажам“ (Македония): Избухна голям пожар в района на гара Куманово"}
{"url": "http://www.focus-news.net/news/2019/08/12/2688843/sport-radu-albot-otstrani-marin-chilich-na-turnira-v-sinsinati.html", "text": "Тенис: Молдовецът Раду Албот отстрани Марин Чилич с 2:0 сета (6:4, 7:6) на турнира от сериите „Мастърс“ в Синсинати за един час и 11 минути. В следващия кръг Албот ще играе с победителя от мача между Ласло Джере и Диего Шварцман. Адриан Манарино победи Кристиан Гарин също с 2:0 сета.", "date": "2019.08.12", "title": "Спорт: Раду Албот отстрани Марин Чилич на турнира в Синсинати"}
{"url": "http://www.focus-news.net/news/2019/08/12/2688845/pazardzhik-zdravnata-inspektsiya-v-grada-startira-antispin-kampaniya-na-15-avgust.html", "text": "Здравната инспекция в Пазарджик стартира АНТИСПИН кампания на 15 август, съобщиха от Пресцентъра на  РЗИ-Пазарджик . Периодът от 15 август  до 15 септември 2019 г. е Месец за безплатно и анонимно изследване с бързи тестове за ХИВ/СПИН. Всеки желаещ може да провери своя ХИВ-статус от 9.00 ч. до 16.00 ч. в здравната инспекция. Служители на отдел „Профилактика на болестите и промоция на здравето“ са планирали поредица обучения на тема: „Сексуално предавани инфекции – как да се предпазим!“ съвместно със здравните медиатори от област Пазарджик.", "date": "2019.08.12", "title": "Пазарджик: Здравната инспекция в града стартира АНТИСПИН кампания на 15 август"}
{"url": "http://www.focus-news.net/news/2019/08/12/2688841/inzh-tsvetelina-kaneva-direktor-bdibr-31-signala-za-narushenie-na-zakona-za-vodite-proverihme-samo-prez-mesets-yuli.html", "text": "През юли са предприети действия по 31 сигнала за нарушение на Закона за водите. Това съобщи за  Радио „Фокус”- Пловдив  директорът на Басейнова дирекция „Източнобеломорски район“ инж. Цветелина Кънева.   Проверен е земеделски производител, който напоява земеделски култури в землището на град Раковски. При проверката е констатирано наличие на изградено и оборудвано водовземно съоръжение за което няма издадено разрешително. За констатираното нарушение е открита процедура за административнонаказателно производство. Извършена е проверка за нерегламентирано водовземане от подземни води в общински терен на гр. Пловдив. „Помпеното оборудване бе демонтирано и възможността за нерегламентирано водовземане преустановено“, каза Кънева. Тя добави, че във връзка с постъпила жалба за нерегламентирано заустване на отпадъчни води в р. Пясъчник, от обект „База-паркинг за цистерни камиони“ е извършена проверка на място. Даденото предписание да се затвори отвора на тръбата, чрез която се извършва нерегламентираното заустване е изпълнено. „Експерти на  БД ИБР провериха сигнал за изграждане на нерегламентирано сметище в коритото на р. Марица в близост до сепарация за инертни материали съвместно с РИОСВ-Пловдив и община Марица. При огледа бе установено, че на територията на площадката за третиране на неопасни строителни отпадъци, разположена непосредствено до левия бряг на р. Марица, стопанисвана от „Вис строй 1“ЕООД няма наличие на замърсяване от строителни и битови отпадъци, както и замърсяване на речното корито и лявата заливаема тераса на р. Марица. Дружеството има право да извършва дейност, чрез обособени клетки за временно съхранение на отпадъците. Част от сигналите обаче не се потвърдиха“, добави Цветелина Кънева. \r\nПрез месец юли е бил звършен последващ контрол на дадените предписания за осигуряване на проводимост на речните легла на река „Дюлева река“-община Сливен и участъци след язовирните стени на яз. Искра 2 и яз. Искра 5А намиращи се в землището на с. Искра, община Първомай, както и на яз. Върбен 4, намиращ се в землището на с. Върбен, община Брезово, яз. Марково намиращ се в землището на с. Марково, община Родопи. При всичките проверки е констатирано изпълнение на дадените предписания. \r\nЦветана ТОНЧЕВА", "date": "2019.08.12", "title": "Инж. Цветелина Кънева, директор БДИБР: 31 сигнала за нарушение на Закона за водите проверихме само през месец юли"}
{"url": "http://www.focus-news.net/news/2019/08/12/2688846/voennoe-obozrenie-sarbiya-myastoto-na-sblasak-mezhdu-rusiya-i-sasht-na-balkanite.html", "text": "В материал озаглавен „Сърбия – мястото на сблъсък между Русия и САЩ на Балканите“ руското издание  “Военное обозрение“  анализира противопоставянето между двете супер-сили на Балканите и избирането на Сърбия като арена и инструмент на това противопоставяне в  материал,  представен без редакторска намеса \r\nСръбската преса съобщава, че САЩ значително засилват конфронтацията с Русия в Балканския регион. В същото време те са избрали Сърбия за основен инструмент за постигане на целите си. Русия от своя страна е заинтересована да гарантира, че Сърбия ще остане неутрална към различните остри геополитически процеси, протичащи между САЩ и Русия. Фактът, че Сърбия е мястото на сблъсък между Москва и Вашингтон, се потвърждава от активизирането на западните и руските представители на политическия елит в страната. \r\nТе често повдигат въпроса колко важна е Сърбия на Балканите. Ясно е, че САЩ с помощта на Сърбия се опитват да разширят сферата на влияние на военния блок на НАТО. Основните им цели са откриването на нов фронт на Студената война срещу Русия и окончателното решение на косовския въпрос. Русия от своя страна се опитва да предотврати действията на САЩ, като предприеме ответни мерки за противодействие. \r\nВашингтон и Москва изпратиха опитни представители на дипломацията в Сърбия с цел да лобират успешно за техните интереси. Александър Боцан-Харченко и Антъни Годфри вече са започнали кореспондентски спор. Годфри твърди, че Съединените щати трябва да помогнат на Балканите за заобикаляне на \"корумпиращо влияние\" на Москва, а според руския дипломат Русия трябва активно да търси сближаване със Сърбия и да предотврати втора военна кампания на НАТО срещу страната. \r\n„Задачите на САЩ на Балканите са противоположни на задачите на Русия, но са идентични със задачите на Сърбия, която бързо се интегрира със Запада. Ние подкрепяме стремежа на Сърбия в нейното желание да се интегрира със Запада и в желанието за нормализиране на отношенията с Косово “, цитират думите на Годфри сръбските медии. \r\nДали Белград наистина иска да се присъедини към НАТО и да сложи край на нормализирането на отношенията с Косово е много спорен въпрос. Боцан-Харченко подчерта, че  Сърбия трябва да не позволява да се превърне в бойно поле, където ще се случи сблъсък със Запада. Самата страна трябва да избере собствената си съдба и да поддържа неутралитет, заключава руският дипломат. \r\nЗа Русия е важно международното право да бъде основата в решаването на международни проблеми в региона. По-специално това се отнася до въпроса за Косово, който не е решен вече второ десетилетие. Тук интересите на Сърбия и Русия съвпадат, което не може да се каже за Съединените щати. Белият дом никога не е криел факта, че подкрепят независимо Косово. Също така САЩ винаги са били лоялни към Албания. Струва си да се отбележи, че Джон Радклиф, който е кандидат за поста на директор на Националната разузнавателна агенция   на САЩ, според някои доклади, има тесни отношения с албанската диаспора в Америка. Той дори беше забелязан веднъж да изобразява с ръце двуглавия орел - символ на „Велика Албания“. \r\nТова са двойни стандарти, когато САЩ активно подкрепят Косово и Албания, а Донбас, чието население не иска да живее като част от Украйна, те отказват да подкрепят, коментира изданието. \r\n \r\n  Юлиян Марков", "date": "2019.08.12", "title": "„Военное обозрение“: Сърбия – мястото на сблъсък между Русия и САЩ на Балканите"}
{"url": "http://www.focus-news.net/news/2019/08/12/2688847/plovdiv-baseynova-direktsiya-e-izdala-142-akta-za-ustanovyavane-na-publichni-darzhavni-vzemaniya-na-obshta-stoynost-10-875-717-lv-za-mesets-yuli.html", "text": "Басейнова дирекция Пловдив е издала 142 акта за установяване на публични държавни вземания на обща стойност 10 875 717 лв., за месец юли, като всички са по издадени разрешителни на ВиК Сливен и ВиК Пловдив. Това съобщи за  Радио „Фокус”- Пловдив  директорът на дирекцията инж. Цветелина Кънева. Басейнова дирекция напомня на всички свои водоползватели, че следва да заплатят  дължимите такси по Закона за водите, при отказ ще им бъде съставен Акт за установяване на публични държавни вземания по Закона за административните наказания. \r\nОт началото на годината са извършени 1975 проверки, а постъпилите суми, представляващи събрани такси по Закона за водите са над 11 милиона лева. Издадени са 124 наказателни постановления на обща стойност 77600 лв. 225 са издадените Актове за установяване на публични държавни вземания на стойност над 13 милиона. \r\nЦветана ТОНЧЕВА", "date": "2019.08.12", "title": "Пловдив: Басейнова дирекция е издала 142 акта за установяване на публични държавни вземания на обща стойност 10 875 717 лв. за месец юли"}
{"url": "http://www.focus-news.net/news/2019/08/12/2688529/pregled-na-osnovnite-temi-v-svetovniya-pechat-agentsiya-fokus.html", "text": "Проблемът на Пакистан с подкрепяните от страната джихадисти в Кашмир и сложните взаимоотношения между \"Хамас\", Иран и Израел на фона на дългоочаквания мирен план на администрацията на Доналд Тръмп, наричан от него \"Сделката на века\". \r\n*** \r\n \r\n Решението на Индия да отнеме автономията на Кашмир оставя ръководството на Пакистан да реши как да се справи с джихадистките групировки, които военните на Пакистан отглеждат, за да действат в спорната зона, пише американският вестник  The Wall Street Journal . \r\nИсламабад е под международен натиск да противодейства на екстремистите или да се изправи пред финансови санкции. Най-лошото е, че нападенията на тези войнствени групировки могат да разпалят въоръжен конфликт между Индия и Пакистан. \r\nНо правителството също е под натиск от обществеността на страната да се противопостави на хода на Индия в регион, който Пакистан разглежда като неразделна част от своята идентичност, превръщайки тези екстремистки групи в забранено изкушение. Сега, след  решението на Индия, експертите твърдят, че Пакистан едва ли ще продължи  да демонтира своята джихадистка инфраструктура. \r\n \r\nДокато в Индия, в която преобладават хиндуистите отдавна разглежда Джаму и Кашмир като един от своите щати, досега тя бе предоставила на мюсюлманското мнозинство необичайна степен на автономия. Индия счита решението си от миналата седмица като чисто вътрешен въпрос, докато Пакистан го разглежда като анексиране на оспорваната територия. \r\nПоследното развитие постави на ръба и без това вече изострените отношения между двете държави, разполагащи с ядрено оръжие над планинския граничен регион между тях. \r\nИндия, която има стотици хиляди войници там, наложи почти цялостна военна блокада и прекрати почти всички телефонни услуги в Джаму и Кашмир. Въпреки това през уикенда избухнаха протести, като местните жители, хвърлящи камъни, бяха посрещнати със сълзотворен газ и гумени куршуми от силите за сигурност. \r\nВ отговор Пакистан прекрати търговията с Индия, експулсира индийския посланик в Исламабад и призова ООН да се заеме с проблема. Опозиционните пакистански политици притискат премиера Имран Хан за повече действия. Военачалникът на пакистанската армия генерал Камар Байва заяви, че военните „биха направили всичко за Кашмир, без да обяснява какво означава това. \r\n„Или Пакистан трябва да направи нещо, или, ако не, военните рискуват да станат много непопулярни“, казва Айеша Сидика, автор на „Military Inc.“ - книга за финансите на пакистанската армия. „Ще има и невъобразим натиск от страна на ястребите в институцията.“ \r\nХодът на Индия дойде след неотдавнашното преизбиране на министър-председателя Нарендра Моди, чиято кариера се корени в хиндуистко националистическо движение, което предизвика напрежение с мюсюлманското малцинство в страната. \r\nСлед като Пакистан беше отделен от Индия през 1947 г. като родина за мюсюлманите от Южна Азия от оттеглящата се Британска империя, Исламабад претендира за Кашмир, но също така и Индия. Всяка държава администрира части от региона. \r\n \r\nВлиятелните пакистански военни създадоха джихадистките групировки през 90-те години, за да организират атаки срещу индийските сили в Кашмир, и да вреди напротивника си без пълномащабна война. И обратно, Исламабад обвинява Индия, че спонсорира бунтовниците в Пакистан. И двете страни отричат да използват групировките. \r\nПакистан периодично е казвал, че е разпуснал екстремистките групировки, но главно ги е оставил да действат свободно. Този път акцията изглежда по-съгласувана, твърдят чуждестранни наблюдатели, въпреки че американски представители отбелязват, че предприетите досега стъпки са обратими. През последните месеци Пакистан започна да изземва активите на бойци, превзе техните училища, затвориха някои учебни лагери и арестуваха някои от водещите им членове, твърдят местни и чуждестранни служители. \r\n \r\n \r\nНякои експерти казват, че Пакистан не би рискувал да използва бойците сега, след като Индия показа по-рано тази година, че ще отмъсти. Дори сред пакистанските военни има известно признание, че джихадистите са нанесли вреди на Кашмир, като са позволили на Индия да отклони вниманието от местната борба за правата на човека там към трансграничния тероризъм. \r\nНо войнствените групи могат да действат сами и всяка атака, която Ню Делхи свързва с пакистанска екстремистка група, може да предизвика репресия. През февруари Индия бомбардира Пакистан, след като базираната в Пакистан група пое отговорност за бомбения атентат в Кашмир, въпреки че самият извършител беше местен човек от Кашмир. \r\nПакистан е изправен и пред други опасности при разпускането на екстремистките групировки. Изоставените антииндийски екстремисти могат да гравитират към транснационални джихадистки групи като Ал Кайда и Ислямска държава, които вече се заемат с кашмирската кауза. \r\n\"Кашмир е предаден от Индия на „Ислямска държава\", заяви човек, тясно свързан с пакистанска групировка, „Младежта сега не гледа към пакистанските войнствени групировки. Те търсят „Ал Кайда“ и „Ислямска държава“.\" \r\n*** \r\n \r\n  Радикалното палестинско движение „Хамас“ се дистанцира от опита за нахлуване в Израел от ивицата Газа с аргумента, че четиримата бойци, които бяха убити от силите за сигурност на Тел Авив, са действали независимо, пише израелския вестник The Jerusalem Post. \r\nЗа втори път през последните 10 дни „Хамас“ се дистанцира от провокация по границата между Ивицата Газа и Израел. Разграничвайки се от последните конфликти, Хамас сигнализира, че държи да запази примирието, постигнато с Израел по-рано тази година под егидата на Египет и ООН, обясниха палестински политически анализатори. \r\nВ събота Хамас отново заяви, че четиримата въоръжени мжъе, които бяха убити от граничните сили на Израел, не действат по указания на военното крило на движението. Съобщението на Хамас се разглежда като усилие за предотвратяване на израелска ответна атака срещу тях в ивицата Газа. \r\nПредставители на радикалното движение информираха и Египет, че нямат общо с провокацията. \r\n„Хамас изпрати съобщение до Египет, че не иска ескалация и че няма нищо общо с операцията в събота“, казва източник на палестинската организация. \r\n*** \r\n \r\n  Върховният лидер на Иран аятолах Али Хаменей осъди плана на САЩ за прекратяване на конфликта между Израел и палестинците и призова мюсюлманите да му се противопоставят, пише турският вестник  Yeni Safa , позовавайки се на ирански държавни медии. \r\n„Трикът, наречен \"Сделката на века\", който потисническа Америка и нейните спътници предатели се опитват да прокарат, е престъпление срещу човешкото общество,  не само срещу палестинския народ\", каза Хаменей в съобщение до мюсюлманите поклонници, които  изпълняват годишния хадж в Саудитска Арабия. \r\n\"Призоваваме всички да вземат активно участие за победата над тази измама на врага\", добави Хаменей.", "date": "2019.08.12", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/12/2688531/balgariya-s-interes-da-investira-v-reditsa-sferi-v-turkmenistan-obzor.html", "text": "Българската страна има интерес да инвестира в Туркменистан в редица сфери. Това заяви министър-председателят  Бойко Борисов , който присъства на откриването на Международната каспийската изложба за иновативни технологии в Туркменбаши.  „Навлизат български компании, има вече подписани договори, мисля, че ще има и други, защото действително има гаранции за техния бизнес“, изтъкна премиерът Борисов. Българският министър-председател акцентира върху сферата на строителството, където компании преговарят за сключването на сделки за безизкопни технологии. „Голям интерес има в машиностроенето към нас“, добави още Борисов. Министър-председателят посочи, че Туркменистан разполага с големи газови находища. „Най-вече им е интересно дали можем да захраним газовия хъб „Балкан“, това може да стане само съвместно с руската страна“, заяви премиерът Борисов. „Целта е нашият газов хъб „Балкан“, да намерим, и утре на срещата с Медведев това ще говорим, дали, тъй като всички тръби от Туркменистан минават през Русия, към днешна дата, дали не може да се направят суапови сделки“, каза още българският премиер.  Хъб „Балкан“ коментира министър-председателят Бойко Борисов и при срещата си с президента на Туркменистан Гурбангули Бердимухамедов.  \r\nТой отчете, че отношенията между България и Туркменистан са важни и перспективни.“ Убеден съм, че двустранният диалог на най-високо ниво ще отвори нови възможности за сътрудничество от взаимен интерес“, каза още Борисов. Премиерът Борисов изтъкна потенциала на сътрудничеството между България и Туркменистан относно енергийната сигурност и диверсификацията на източниците и маршрутите на доставките на природен газ от Каспийския регион към Европа. Българският министър-председател акцентира върху стремежа на страната ни да запази ролята си на стратегически газоразпределителен център и посочи сериозната работа на правителството по изграждането на необходимата инфраструктура. Според премиера Борисов, газът от Туркменистан е потенциален източник за захранване на газоразпределителния център „Балкан” на територията на България.  \r\nМинистър-председателят Борисов изрази готовност страната ни да развива диалог с Туркменистан и относно възможностите за взаимодействие по транспортната свързаност в направлението „Запад – Изток“ и „Запад – Юг“ през Югоизточна Европа и Черно море. Като друга перспективна сфера за сътрудничество между България и Туркменистан премиерът Борисов посочи инфраструктурата. По думите му би било полезно и за двете страни, ако обменят повече информация за инвестиционния климат и намеренията в тази област. В рамките на разговора министър-председателят Бойко Борисов благодари на президента на Туркменистан за отправената покана за участие в Първия каспийски икономически форум. Българският премиер поздрави Бердимухамедов за инициативата за провеждане и за успешната организация на това значимо и първо по рода си събитие. Министър-председателят Борисов отправи покана към президента на Туркменистан да посети България. Премиерът Борисов изтъкна желанието на нашата страна да развива всестранно, дългосрочно и взаимноизгодно партньорство с Туркменистан в редица области като търговия, строителство, енергетика и туризъм. \r\nВ присъствието на министър-председателя Бойко Борисов бяха подписани двустранни документи за сътрудничество между България и Туркменистан в сферите на транспорта, инвестициите, младежта и спорта и външните работи.  \r\nНастоящата визита в Туркменистан е втора за премиера Борисов. В рамките на втория му мандат като министър-председател, през 2015 година той направи официално посещение в Ашхабад, с което беше реализирана важна стъпка за възстановяване на двустранния диалог на най-високо и високо равнище. Тогава беше подписано Съвместно заявление на министър-председателя Бойко Борисов и президента на Туркменистан Гурбангули Бердимухамедов, в което бяха набелязани основните области на двустранното сътрудничество. Като потвърждение на конструктивния характер на отношенията между двете страни, в рамките на настоящото посещение се предвижда допълнително да бъде разширена двустранната договорно-правна база и да се постигнат нови конкретни договорености.  \r\nЗа България Туркменистан е важен партньор в Централна Азия и в района на Каспийско море. Двете страни поддържат традиционно добри и приятелски отношения. Като цяло, регионът на Каспийско море е ключов за търговията и свързаността на Европа с Централна Азия, Средния и Далечния Изток. В този смисъл българската страна неведнъж е изразявала интереса си относно транспортната и енергийна свързаност в региона и разглежда предстоящия икономически форум като подходяща възможност за диалог по темите от взаимен интерес.  \r\nМинистър-председателят Бойко Борисов беше поканен лично от президента на Туркменистан Гурбангули Бердимухамедов да вземе участие в Първия каспийски икономически форум. Събитието събира държавните и правителствените ръководители на каспийските държави, лидери на заинтересовани страни, близки до Каспийския регион, както и представители на международни икономически, финансови, транспортни, екологични и други организации. \r\nВ делегацията, водена от премиера Бойко Борисов в Туркменистан, ще бъдат министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, министърът на икономиката Емил Караниколов и министърът на енергетиката Теменужка Петкова.  \r\nМинистърът на икономиката Емил Караниколов посочи, че Българската страна е готова да окаже подкрепа на туркменистански фирми, които желаят да инвестират в България в сектори, в които имаме традиционни предимства и такива, които осигуряват висока добавена стойност и повишена конкурентоспособност на икономиката. Министърът взе участие в откриването на Българо- туркменистански бизнес форум.", "date": "2019.08.12", "title": "България с интерес да инвестира в редица сфери в Туркменистан (ОБЗОР)"}
{"url": "http://www.focus-news.net/news/2019/08/12/2688528/predstoyashti-sabitiya-v-stranata-za-12-avgust-agentsiya-fokus.html", "text": "*** \r\n \r\nПродължава визитата на министър-председателя Бойко Борисов в Туркменистан. \r\n \r\n*** \r\n \r\nОт 11.00 проф. Николай Овчаров ще даде пресконференция за последните уникални находки от разкопките на Перперикон. \r\n \r\n*** \r\n \r\nОт 10.00 ч. в хотел Sense ще се проведе бизнес закуска на Асоциацията на българските застрахователи, на която ще бъде представен проект на методика за определяне размера на обезщетенията за имуществени и неимуществени вреди вследствие на телесно увреждане на пострадало лице и на увредено лице вследствие смъртта на пострадало лице. \r\n \r\n*** \r\n \r\nОт 11.00 ч. на Терминал 2 ще бъде посрещнат българския бегач Тодор Димитров.  \r\n \r\n*** \r\n \r\nОт 16.00 ч. в Нова конферентна зала на Софийския университет „Св. Климент Охридски“ (II етаж, Северно крило, Ректорат на СУ), Фонд „Научни изследвания“ (ФНИ) ще представи насоките за конкурсите на Фонда за 2019 г. \r\n \r\n*** \r\n \r\nОт 19.00 на паркинга на Т-маркет, бул. Възкресение 85, сдружение с нестопанска цел в обществена полза „Бъдеще за Красна поляна“ организира протест с цел събиране на подписи с искане пред Столичен общински съвет за възлагане и изготвяне на подробен устройствен план на кв. „Факултета“ в район „Красна поляна“, който предвижда функционираща канализация на територията на квартала. \r\n \r\n*** \r\n \r\nОт 9.00 часа до 12.00 часа по железопътната линия и гарите в Бургас третиране с хербициди против нежелана растителност. \r\n \r\n*** \r\n \r\nОт 17.00 часа пред Пантеона в Морската градина ще се проведе младежко изложение по повод Международния ден на младежта. Събитието ще продължи от 20.00 часа с „Фестивал на цветовете“. \r\n \r\n*** \r\n \r\nОт 19.30 часа ще бъде отбелязан рожденият ден на Атанасовското езеро в района на „симБиотично“. \r\n \r\n*** \r\n \r\n От 19.30 ч. в Кукления театър в бургаския поет и драматург Недялко Йорданов ще представи три премиери от различни области на изкуството, събрани в едно. \r\n \r\n*** \r\n \r\nОт 20.30 часа пред читалище „Съгласие 1905“ в град Българово ще отбележи Световния ден на младежта с нощен поход и наблюдение на звездното небе с телескопи или невъоръжено око. \r\n \r\n*** \r\n   \r\nОт  16.00 ч. в Археологическия музей - Варна ще бъде направена прожекция на филма \"Отечествената история\". \r\n \r\n*** \r\n   \r\nОт 21.00 ч. на сцената на „Арт лято“ в парк „Асеневци“ ще бъде открит концертът „Тайна страст“ на Еду Вико Секстет  \r\n \r\n*** \r\n   \r\nОт 14.00 ч. в заседателната зала на 6 етаж в сградата на Общината ще бъдат сключени договори за възлагане на обществена поръчка с предмет „Изпълнение на инженеринг – проектиране, упражняване на авторски надзор и  изпълнение на СМР във връзка с реализацията на Националната програма за енергийна ефективност на многофамилни жилищни сгради на територията на Община Видин по четири обособени позиции”. \r\n  \r\n*** \r\n   \r\nОт 17.30 ч. в крепостта „Баба Вида“ кметът Огнян Ценков ще приветства участниците в ТИД 2019 г. \r\n \r\n*** \r\n \r\nОт 9.00 ч. ще бъде открита Международната лятна академия в заседателната зала на ОИЦ – Видин. \r\n \r\n*** \r\n   \r\nОт 9.30 ч. ще се проведе  демонстрационен футболен турнир на игрището в двора на СУ „Козма Тричков“.  \r\n \r\n*** \r\n   \r\nОт 09.30 часа в двора на Общностния център ще бъде отбелязана 30-годишнината от създаването на Конвенцията за правата на детето. \r\n \r\n*** \r\n   \r\nОт 9.00 до 17.00 ч. в Народно читалище „Добрич – 2017“ ще се проведе детска академия Джуниър – тематични занимания и игри.  \r\n \r\n*** \r\n   \r\nОт 10.30 до 11.30 ч. в Художествената галерия ще се проведе лятна работилника за въоръжение за деца. \r\n \r\n*** \r\n   \r\nОт 17.00 до 19.00 ч. в Градския парк „Свети Георги“ ще се проведе инициатива по повод Международиня ден на младежта.  \r\n \r\n*** \r\n \r\nОт 17.00 ч. на площад „Екзарх Йосиф I“ ще бъде отбелязан Международния ден на младежта. \r\n \r\n*** \r\n   \r\nОт 18.00 ч. в Централния градски парк, на „Кестеновата“ мраморна алея ще бъде отбелязан Международния ден на младежта. \r\n \r\n*** \r\n \r\nОт 12.30 ч. лидерът на АБВ Румен Петков съвместно с Областната структура на партията в Плевен ще дадат пресконференция в БТА.  \r\n \r\n*** \r\n   \r\nОт 9.00 ч. в зала 1 на Окръжен съд – Пловдив ще се проведе дело НОХД №1239/2019 г. \r\n \r\n*** \r\n   \r\nОт 13.30 ч. и в 16.00 ч. на Мемориалния комплекс „Създатели на българската държава“ под формата на беседи служители от ОП „Туризъм, публични прояви и атракции“ ще запознаят младежите с интересни факти по изграждането на монумента. В 14.30 часа в Информационния център към комплекса ще бъде прожектиран филм, който разказва за историята на паметника.  \r\n   \r\n*** \r\n   \r\nОт 10.00 до 15.00 часа в Астрономическата обсерватория ще бъде обявен ден на отворените врати по повод Международния ден на младежта.  \r\n   \r\n*** \r\n   \r\nОт 15.00 часа в зала 2 на областна администрация ще се проведе заседание на Областната епизоотична комисия.- отразява Ивелина.  \r\n   \r\n*** \r\n   \r\nВ 18.00 часа в младежката сфера, разположена в парка пред „Безистена“ ще гостуват дизайнерите Михаел Върбанов и Емил Личев. Те ще се срещнат и разговарят с младите хора за това как се създава успешен бизнес в Шумен. В 20.00 часа в парка между общината и Регионалната библиотека започва концертът на танцовите формации „Емоушън“, „Танцувалня“ и „WoW“. Гост – изпълнители ще бъдат младите певци Ивайло Иванов – Играта и Денислава Сашова – Диона.", "date": "2019.08.12", "title": "Предстоящи събития в страната за 12 август (Агенция „Фокус“)"}
{"url": "http://www.focus-news.net/news/2019/08/12/2688533/institutsiite-pozdraviha-myusyulmanite-po-sluchay-praznika-kurban-bayram-obzor.html", "text": "В деня, в който мюсюлманите отбелязван своя празник Курбан Байрам, представителите на най-висше държавно ниво отправиха своя поздрав към тях.   Президентът Румен Радев  отправи своите благопожелания за здраве и щастие към представителите на мюсюлманската общност в България по повод празника Курбан Байрам. „Свещените за мюсюлманите дни напомнят на цялото общество за голямото значение и сила на традициите, изградени върху стремежа за човешко разбирателство, съпричастност и духовно израстване”, заявява държавният глава в своя поздравителен адрес. Президентът подчертава, че когато искрено вярваме и следваме автентични и сплотяващи добродетели, устояли на историческите превратности и доказали жизнеността си, укрепваме възможностите си за по-добър и достоен живот.  Министър-председателят Бойко Борисов  поздрави най-сърдечно мюсюлманите с настъпването на големия празник Курбан Байрам. \"Нека дните на всички са изпълнени с радост и щастие за семействата и близките Ви, да има мир, разбирателство и взаимно уважение!\", пише още премиерът Борисов. Мюсюлманите поздрави и  председателят на 44-ото Народно събрание Цвета Караянчева . Своя поздрав тя отправи в социалната мрежа „Фейсбук“. „Честит Курбан Байрам на всички мюсюлмани. Нека е светло в домовете Ви! Да са благи мислите и добротворни сърцата Ви. Бъдете здрави като камъка, пречистени като водата и помнете, че в живота е важно не колко си пожънал, а какво си посял! Честит празник!\", пише още Караянчева. \r\nДеница КИТАНОВА", "date": "2019.08.12", "title": "Институциите поздравиха мюсюлманите по случай празника Курбан Байрам (ОБЗОР)"}
{"url": "http://www.focus-news.net/news/2019/08/12/2688838/telma-makedoniya-makedoniya-zabrani-vnosa-na-svinsko-meso-ot-sarbiya-zaradi-afrikanska-chuma-po-svinete.html", "text": "Македония забрани вноса на свинско месо от Сърбия заради Африканска чума по свинете, информира македонският телевизионен канал  “Телма“ . \r\nВ Белград и Смедерево ветеринарните лекари са диагностицирали болестта у  местни прасета. В Македония няма регистрирани случаи на заболяването. Разпореден е превантивен отстрел на диви свине откъм границата със Сърбия. \r\nЗабраната за внос на свинско месо от Сърбия няма да се отрази на македонския пазар, защото според експерти страната произвежда достатъчно. \r\n„Телма“ припомня, че преди пет дни бе потвърдено за наличието на антракс в 9 овце във ферма в Кичево. Има опасност от заболяването в 22 населени места в община Заяс. \r\n \r\n  Юлиян Марков", "date": "2019.08.12", "title": "„Телма“ (Македония): Македония забрани вноса на свинско месо от Сърбия заради Африканска чума по свинете"}
{"url": "http://www.focus-news.net/news/2019/08/12/2688530/dogovor-za-korabite-za-flota-dokraya-na-godinatai-obzor.html", "text": "Договор за корабите за флота ще бъде сключен докрая на годината. Условието е всичко да върви нормално. Това обяви  министърът на отбраната Красимир Каракачанов във Варна .   Той посочи, че процедурата за закупуване на два многофункционални кораби за Военноморските сили няма да бъде прекратена по никакъв начин. Министърът поясни, че Министерството на отбраната ще даде срок за изправяне на офертите. „Ако всичко върви нормално, до края на годината трябва да има сключен договор с една от трите фирми, които са участвали“, каза Каракачанов.  Министърът уточни, че сред фирмите са една българска, една немска и една италианска. Той припомни, че финансирането е в размер на 820 млн. лв. без ДДС. По отношение на проекта за Сухопътните сили, той увери, че са разписани писмата до четирите фирми, които са проявили интерес. По думите му оттук нататък те трябва да ги проучат, да изпратят офертите. \"Ако ги подредим по време - проектът за изтребителите беше реализиран. На второ място, като скорост, се движи проектът за флота. И проектът за бронираната машина може да бъде финализиран, според мен, през март, април\", обобщи министърът. Междувременно стана ясно, че в момента се обсъждат възможностите за придобиване на още два минни ловци втора ръка, като \"Цибър\", който вече е в състава на флота. Информацията даде пред журналисти  командирът на  ВМС контраадмирал Кирил Михайлов . \r\nВъв Варна министърът на отбраната участва в честванията за 140-тата годишнина на ВМС, които съвпаднаха и с връчването на първи офицерски звания на 16 курсанти от Випуск \"Княз Александър Първи\". Сред тях има и пет жени. Министър Каракачанов връчи пагони и диплома на първенеца на випуска лейтенант Петър Генов. Министърът награди и част от останалите бъдещи офицери. Стотици летовници, жители и гости на Варна наблюдаваха преди обед зрелищния „Парад 2019”, посветен на 140-тата годишнина на Военноморските сили. Учението започна от 11.00 часа в Акваторията на централен плаж Варна и външен рейд, като беше наблюдавано и от министъра на отбраната. Парадът започна с поздрав от командира на Военноморските сили на корабите на външен рейд - Варна. Продължи с демонстрация по задържане на плавателен съд с криминално проявени лица, заподозрени в незаконен трафик на оръжие. След това се проведе демонстрация на действия при неутрализиране на терористи подготвящи терористични дейности на територията на Република България. Учението завърши с въздушна демонстрация на маневрените характеристики на вертолет „Panther” и Парад на военни кораби. Строят бе воден от редови буксир \"Христо Ботев\", най-старият плавателен съд, с който разполага българският флот. смята се, че е произведен в Унгария през 30-те години на миналия век. Първоначално е включен в Дунавската флотилия, а от 40-те години до днес служи на море. Той бе следван от представители на патрулните сили с фрегатата \"Дръзки\". В парада се включиха също корветът \"Бодри\", представители на противоминните сили, начело с минен ловец \"Цибър\". В парада се включиха също вертолети от Авиобаза \"Чайка\", учебни кораби и патрулни лодки.", "date": "2019.08.12", "title": "Договор за корабите за флота докрая на годината? (ОБЗОР)"}
{"url": "http://www.focus-news.net/news/2019/08/12/2688856/the-herald-nikola-stardzhan-e-gotova-da-se-prisaedini-kam-iztsyalo-zhenski-kabinet-za-spirane-na-brekzit-bez-sdelka.html", "text": "Първият министър на Шотландия Никола Стърджън заяви, че би се радвала да се присъедини към изцяло женски кабинет за спиране на Брекзит без сделка, когато беше попитана за предложението на Карълайн Лукас за сформиране на само женски лидерски екип, противопоставящ се на хаотичен Брекзит, пише шотландския вестник  The Herald . \r\nКарълайн Лукас предложи да се сформира кабинет от жени – лидери или заместници в своите партии, ако парламентът гласува вот на недоверие на правителството на Борис Джонсън, за да призове за втори референдум за напускане на ЕС. \r\nНикола Стърджън каза: „Щастлива съм, да работя с всеки - мъж или жена, трябва да кажа - да се опитам да спра Брекзит, по-специално да се опитам да избегна Брекзит без споразумение, който смятам, че би бил наистина, наистина вреден. \r\n„Аз съм като цяло за повече жени в политиката, мисля, че можем да внесем различна перспектива. \r\nПредложението на Карълайн Лукас предизвика известна реакция заради невключването в този хипотетичен кабинет на представителки на етнически малцинства. \r\nЛукас отговори на обвинението в социалната мрежа „Туитър“, казвайки: „Списъкът на жените е създаден, като включва ръководители / заместник-ръководители на съответните партии / групи и нации на Обединеното кралство. \r\n \r\n  Юлиян Марков", "date": "2019.08.12", "title": "The Herald: Никола Стърджън е готова да се присъедини към изцяло женски кабинет за спиране на Брекзит без сделка"}
{"url": "http://www.focus-news.net/news/2019/08/12/2688532/the-guardian-izlizaneto-bez-sdelka-e-bedstvie-za-edinstvoto-na-velikobritaniya-smyata-gordan-braun.html", "text": "Ръководителят на лейбъристката партия и бивш министър-председател на Великобритания, Гордън Браун, заяви че Брекзит без сделка би бил бедствие за единството на страната, пише британският вестник  The Guardian , позоваващ се на информация на The Observer. \r\nНарастващият национализъм разделя Обединеното кралство, води го към безпрецедентно икономическо бедствие и отприщва най-сериозната конституционна криза от 17-ти век насам, предупреди Гордън Браун. \r\nБившият премиер заяви, че Англия, Шотландия, Уелс и Северна Ирландия са “лишени от обединяваща цел“. \r\nЕдинството на страната, според Браун, „върви насън към забвение“, което е подхранвано от „разрушителната, популистка, националистическа идеология“, наложена от новият министър-председател на Великобритания Борис Джонсън. Той се присъедини към изявленията на други лейбъристи и призова за действия срещу излизането от ЕС без сделка.  \r\n„Ако искаме да разберем защо сме изправени пред не само най-сериозната си конституционна криза от 17-ти век, но в същото време и безпрецедентна икономическа катастрофа, породена от излизането от ЕС без сделка, трябва да признаем, че национализмът в момента движи Британската политика ”, пише той.  \r\n„От това следва, че само по този начин, като гледащи напред, толерантни, справедливи и прагматични хора, Великобритания може да възстанови единството и общата си цел. Тези скъпоценни идеали не биха могли да преживеят разделението и хаоса на Брекзит без сделка. За да се предотврати възходът на нефукнционалния национализъм, първата стъпка е да се спре излизането от ЕС без сделка.“, продължава Браун. \r\nТой също така обвини Джонсън в това, че превръща Консервативната партия в партия за Брекзит. \r\n  Теодор Пенев", "date": "2019.08.12", "title": "The Guardian: Излизането без сделка е бедствие за единството на Великобритания, смята Гордън Браун"}
{"url": "http://www.focus-news.net/news/2019/08/12/2688536/lokalno-makedoniya-sabotniyat-protest-v-belgrad-zavarshi-s-intsident-pred-prezidentstvoto-snimka-protest-v-belgrad-10-avgust-2019.html", "text": "В събота вечерта в Белград се проведе 36-ия протест на гражданите \"1 от 5 милиона\", в края на който възникна инцидент пред сградата на Президентството, когато малка група протестиращи се опита да премахне оградата пред съоръжението да остави списък на исканията на протестиращите, информира македонското електронно издание  “Локално“ . \r\nКакто съобщава кореспондент на Македонската информационна агенция (МИА), протестиращите са били изтласкани от охранители в цивилни дрехи, които не са допускали нарушаване на периметъра, а един от организаторите на протеста пострада и бе закаран  в Спешния център. \r\nЕдин от организаторите на протеста Сърджан Маркович заяви, че е била постигната договореност, за да се позволи на представители на протестиращите да оставят лист с искания за честни избори. След като обаче са били спрени, протестиращите са се опитали да премахнат оградата около сградата на Президентството. \r\nМаркович е успял да прескочи оградата и със списък с искания в ръце се е опитал да изтича до входа на сградата, но няколко охранители са го върнали от другата страна на оградата с помощта на физическа сила. \r\nСлед това на представители на протестиращите е било разрешено да стигнат до сградата на Президентството и да оставят списък с искания - документ, съдържащ 42 точки от екипа на експертите на протестиращите, червена линия, без чието прилагане до 1 септември, няма да има избори. \r\nСъюзът за Сърбия (СзС) днес категорично осъди инцидента и поиска незабавното идентифициране на онези, които са нападнали протестиращите , които съгласно споразумение с полицията са искали да оставят исканията пред сградата на Президентството. \r\n„Ако става дума за цивилни полицаи, те знаят, че юмруците не са законно средство за защита на периметъра около сградата на Президентството. Юмруците се използват от престъпници и хулигани, в каквито по този начин са се превърнали в хората, сблъскали се с протестиращите, се казва в изявление на СзС. \r\n„Въпросът е колко далеч сме от сценария на (Слободан) Милошевич за изпращане на танкове срещу гражданите, демонстриращи за свобода и демокрация. Обществеността има право да бъде информирана за лицата, които бият протестиращите, и да предприеме законови мерки срещу тях, казаха от опозиционната партия.  \r\n \r\n  Юлиян Марков", "date": "2019.08.12", "title": "„Локално“ (Македония): Съботният протест в Белград завърши с инцидент пред Президентството Снимка: Протест в Белград. 10 август 2019"}
{"url": "http://www.focus-news.net/news/2019/08/12/2688534/zhegite-prodalzhavat-obzor.html", "text": "От четвъртък насам в голяма част от страна важи жълт код за високи температури. Предупреждението в неделя важи за областите Видин, Монтана, Враца, Плевен, Ловеч, Габрово, Велико Търново, Русе, Сливен, Стара Загора, Пловдив, Пазарджик, Благоевград, Кюстендил, Хасково и Ямбол. В тези райони се очаква след обяд температурите да надвишават 35 градуса. При тези температури са възможни здравни проблеми за чувствителни и болни хора, възрастни и деца. Очаква се в понеделник жълтият код да обхване почти цялата страна. Оранжев  код ще бъде в сила за област Благоевград. Изключение от жегите ще правят областите Смолян, Бургас и Варна. Към обяд най-високата температура бе измерена в Русе. Термометрите там показваха 34 градуса. Към този час 32 градуса бяха измерени в Сандански, Стара Загора и Ловеч. В Плевен, Велико Търново и Кнежа термометрите са показали 31 градуса. В столицата са измерени 28 градуса.  \r\nДеница КИТАНОВА", "date": "2019.08.12", "title": "Жегите продължават (ОБЗОР)"}
{"url": "http://www.focus-news.net/news/2019/08/12/2688535/irish-independent-boris-dzhonsan-shte-se-sreshtne-s-irlandskiya-premier-leo-varadkar-za-da-obsadyat-brekzit.html", "text": "Британският министър-председател Борис Джонсън ще се срещне с ирландския си колега за да обсъдят Брекзит и клаузата за ирландската граница, пише ирландският вестник  Irish Independent  като се позовава на информация на The Sunday Telegraph.  \r\nВеликобритания прие предложението на Варадкар за преговори и в момента разглеждаме възможните дати за нея, съобщават британски източници. \r\nПо-рано Джонсън заяви, че няма смисъл от подновяване на преговорите с Европейския съюз, ако Брюксел не се съгласи да се откаже от клаузата за запазване на ирландската граница. \r\nОт своя страна съюза заяви, че не е готов да води преговори, свързани с клаузата, чиято цел е да запази границата между Северна Ирландия и Република Ирландия отворена след Брекзит. \r\nПо-рано британския премиер заяви, че Лондон ще се оттегли от ЕС на 31 октомври със или без сделка. \r\n \r\n  Теодор Пенев", "date": "2019.08.12", "title": "Irish Independent: Борис Джонсън ще се срещне с ирландския премиер Лео Варадкар за да обсъдят Брекзит"}
{"url": "http://www.focus-news.net/news/2019/08/12/2688538/sitel-makedoniya-reaktsiite-v-makedoniya-vav-vrazka-s-aferata-reket-ne-zatihvat.html", "text": "Реакциите в Македония във връзка с аферата „Рекет“ не затихват, коментира македонският телевизионен канал  “Сител“ . \r\nБезотговорно е правителството да действа като опозиция и да призовава за разследване на аферата „Рекет“ и да не прави нищо. Това е реакцията на Демократическия съюз на Павле Траянов, иначе управляващ коалиционен партньор на СДСМ, на скандала. От там казват, че цялата страна е парализирана и че е недопустимо, когато държавата е разтърсена от политическо земетресение, \"всички\", отговорни да почиват. \r\n„Ваканцията“ даде реална възможност да се унищожат доказателства, да се повлияе на свидетели, да се изнесат парите от изнудването в чужбина, а Македония да бъде обявена за мафиотска държава ... Неописуемо и безотговорно е правителството да призовава за задълбочено разследване (сякаш е в опозиция) и да не се прави нищо и да се позволи на медиите да \"ръководят\" разследването, се казва в изявление на партията на Траянов. \r\nТе смятат, че досега парламентът трябваше да проведе извънредно заседание, за да освободи специалния прокурор Катица Янева и да реши статута на Специализираната прокуратура (СП) , а правителството чрез МВР, финансовата полиция и новата Агенция за национална сигурност трябва да съдейства на прокуратурата при провеждането на задълбочено разследване на случая. \r\nРеакции на публикувани кадри, в които освен заподозрения Боки 13 и бизнесмена Камчев, може да бъде чута и Янева се коментират и  от бивши членове на ръководството на СДСМ. Професорът по криминалистика и право Ана Павлова Данева написа в социалната мрежа „Фейсбук“: \r\n„Няма по-голяма обида за правната система на държавата, от това тя се управлява от Боки 13!“ \r\nОт друга страна, опозицията отговаря, че прокуратурата не е активна  в разследването на „Рекет“ и по този начин помага на правителството. \r\nСДСМ, от своя страна, настоява, че публикуването на кадрите представлява заплаха за правовата държава, зад която стои ВМРО-ДПМНЕ, но и че всеки трябва да отговаря за стореното от него. \r\nТова работи в полза на олигарсите от предишната власт и обвинени престъпници, надявайки се да подкопае върховенството на закона, да не бъде приет нов закон за СП, за да не стане страната кандидат-член на ЕС и да се спасят истинските престъпници и да бъдат представени като жертви. \r\nАдвокатът Сузана Йошевска Анастасовска, която беше категоричен привърженик на СП, заяви пред Press 24 обаче, че участието на Янева в случая е очевидно. Недопустимо е поведението на прокуратурата, която не е предприела никакви мерки срещу Специалния прокурор. \r\nВсеки друг човек, ако не беше поста й, досега щеше да е в ареста, гарантирам от предишен опит и процедури, коментира адвокатът. \r\nТя казва, че доверието в СП може да бъде възстановено само чрез работата й, като според нея новият закон е решението на проблема. \r\n \r\n  Юлиян Марков", "date": "2019.08.12", "title": "„Сител“ (Македония): Реакциите в Македония във връзка с аферата „Рекет“ не затихват"}
{"url": "http://www.focus-news.net/news/2019/08/12/2688540/sitel-makedoniya-italianskiyat-vestnik-la-verita-tvardi-che-pritezhava-oshte-zapisi-polucheni-ot-darzhavni-sluzhiteli.html", "text": "Италианският вестник La Verita твърди, че притежава още записи, получени от държавни служители, цитира изданието македонският телевизионен канал  “Сител“ . \r\nЗагрижени служители от македонската администрация предадоха видео и аудио записи по случая \"Рекет\" на италианския вестник La Verita, който през последните четири дни публикува истории и материали за скандала, разтърсил страната. Това заяви самият автор Ларис Гейсер в неделното издание на вестника. Той казва, че разполага с още аудио и видео записи, както и преписки, но в момента се консултират с юристи относно публикуването им. \r\nОт  ЕС са длъжни да отговорят, особено на тези в македонската администрация, които са рискували живота си през последните месеци, за да ни помогнат да публикуваме материала, убедени, че все още е възможно да има истинска демокрация, основана на информирано обществено мнение и контрол върху политиците. Що се отнася до нас, ние продължаваме да оценяваме спецификата и правната приложимост на потенциално публикуването на други аудио материали. \r\nНезависимо от лятото, хиляди служители на ЕС по вътрешните работи, от които 220 в делегацията в Скопие, не успяха да представят институционални доклади с надеждата да се изяснят бързо фактите. Заповедта на Брюксел да се  мълчи и да избегне по-нататъшно увреждане на имиджа му сигурно е била предадена по кристално ясен начин. \r\nЕдинствено комисарят по разширяването Йоханес Хан отговори категорично, че борбата с корупцията по високите етажи трябва да продължава непрекъснато. \r\nЩо се отнася до последните разкрития, важно е да се установи юридическа отговорност за всички престъпления, включително и за тези, произтичащи от и около незаконни подслушвания ... Никой не е над закона и не може да има безнаказаност. Всички престъпления трябва да бъдат разследвани от компетентните органи, без каквато и да било намеса и извършителите, изправени пред съда, пише еврокомисарят. \r\nЗадълбочено разследване поиска и Пол Маккарти, директор на Европа в Републиканския институт: \r\nМного ни притеснява , ако е истина. Съдебните институции в С. Македония трябва да завършат разследването, тъй като това е много важно за присъединяването на страната към ЕС. \r\nСръбският президент Александър Вучич също говори за „Рекет“. \r\nДоколкото знам, от добре информирани италиански източници ще има още изненади около този случай и вярвам, че сега Зоран Заев разбира какво му казах за контактите с определени хора, коментира Вучич. \r\nРазпространените досега кадри показват заподозрените Боки 13 и Зоки Кицец, както и бизнесмена Йордан Камчев, последвани от разговори със специалния прокурор Катица Янева, като премиерът Зоран Заев многократно се споменава. \r\n \r\n  Юлиян Марков", "date": "2019.08.12", "title": "„Сител“ (Македония): Италианският вестник La Verita твърди, че притежава още записи, получени от държавни служители"}
{"url": "http://www.focus-news.net/news/2019/08/12/2688537/ea-daily-rusiya-italianskata-politicheska-kriza-e-blestyashta-rabota-na-mateo-salvini.html", "text": "EA Daily (Русия): Италианската политическа криза е блестяща работа на Матео Салвини \r\nИталианската политическа криза е блестяща работа на Матео Салвини, пише руската агенция  EA Daily  в материал, представен без редакторска намеса. \r\nВ последните дни най-популярната дума в европейските медии беше „криза“: западните политически експерти анализират ситуацията, не криейки нито радостта, нито тъгата. Фактът е, че на 8 август вечерта правителствената коалиция („Лига“ плюс Движение „Пет звезди“) се разпадна, за което вицепремиерът Матео Салвини незабавно уведоми премиера Джузепе Конте \r\nРазпадна се - това изобщо не е новина за онези, които наблюдават политическия живот в Италия. Ако не днес, то утре трябваше да се разпадне. За краткото време, малко повече от година, лидерите на сегашното правителство на Апенинската държава, Салвини и Луиджи Ди Майо (лидер на Движението „Пет Звезди“) се карат повече от веднъж. И всеки път елитът на Европейския съюз замираше с надежда: най-накрая! Сега тези популисти ще изоставят кормилото, ще се проведат нови избори и Италия ще се върне към нормалното. В смисъл онези кръгове, които предполагат пълното съгласие на ръководството на страната с политиките на Брюксел (финансова, външна и особено миграционна). \r\nНедоразуменията и търканията обаче не траеха дълго, споровете се уреждаха - кога под патронажа на премиера Конте, кога без него - и Италия продължи да живее собствения си живот. С една малка промяна: анкетите, проведени след подобни караници, веднага показаха, че „рейтингът на Матео и неговата партия нараства“. \r\n \r\n Нагоре по стълбите на общественото доверие \r\n \r\nПрез март 2018 г. „Лига“ влезе в парламента с малко повече от 17% от гласовете. Резултатът  \"Пет звезди\" беше почти два пъти по-висок (32.66%). Партийните лидери - Салвини и Ди Майо - братски разделиха помежду си двата портфейла на вицепремиерите и ... Това беше последният успех на Ди Майо - единствено лицето на Салвини грееше в политическите новини, упорито спазвайки обещанията си от предизборните кампании и не се страхуваше да участва в тежки битки с ръководството на Европейския съюз. Матео блокира пътя към италианските пристанища за кораби на НПО, превозващи нелегални имигранти, качили се в Средиземно море, и отказа да намали бюджетния дефицит на страната, тъй като това щеше се отрази на благосъстоянието на населението му. \r\nРезултатът не се забави: вече на изборите за Европейски парламент през май 2019 г. „Лига“ събра 34% от гласовете, като победи всички в Италия. Европейските вестници се изпълниха с думата „криза“ и се настроиха помежду си да практикуват конкурса „познайте датата на новите общи италиански избори“. Никой не позна - Салвини отказа да провокира оставката на правителството. \r\nМесец по-късно Матео, който също заема поста министър на вътрешните работи в правителството, настоява за приемането на указ за налагане на глоби за незаконно довеждане на нелегални мигранти в Италия. И потвърди, че пристанищата за кораби на различни НПО с „търсещи европейско щастие“ са затворени „завинаги и тази информация е вярна“. Той добави 4% към рейтинга си. Политолозите решиха: „Е, сега определено е време“, казвайки, че „такова превъзходство над останалите Салвини е достатъчно, за да се постигне абсолютно мнозинство в парламента и да се сформира еднопартийно правителство“. Но министърът на вътрешните работи отново не тръгна по предвидения начин, а заглади някои противоречия с Ди Майо и позволи на кабинета да продължи да работи. \r\nАко народа харесват грижите, които вицепремиерът полага за него, защо да не надградим тази вълна с предимство? „Главното е да се включите в битката, после ще видим“ - не става въпрос за Матео. Той не играе рулетка - независимо дали има късмет или не - действа на сигурно. Когато е сигурен, че победата ще бъде негова. В крайна сметка той не напразно е наричан в Европа „приятел на Путин“ - с кого се водиш на него ще заприличаш. Той притежава и стратегическата мъдрост и тактическите умения, необходими за постигане на целите. \r\nПреди седмица Салвини настоя за превръщането на гореспоменатия указ в закон за противодействие на незаконния трафик. С увеличаване на размера на глобите за нарушители (собственици на кораби и техните капитани) само за влизане в териториалните води на Италия до един милион евро, а в случай на нерегламентирано акостиране в италианското пристанище, също с перспективата за конфискация на кораба от властите. \r\n \r\nРейтингът на Дон Матео надхвърля 40%. Според експерти, това е повече от достатъчно, за да спечелите изборите. Остава да намери подходящо извинение за „разпускане“ на правителственото мнозинство и уведомяване на премиера за ситуацията, който от своя страна ще трябва да ходатайства пред президента Серджо Матарела да направи настоящия кабинет „служебен“ и да се свикат нови избори. \r\n \r\n „Нещо се счупи. Нека бързо да дадем думата на италианците!\" \r\n \r\nВъзможността за разваляне на коалицията се предостави бързо: тази седмица италианският парламент обсъжда проект на закон за изграждането на високоскоростната железопътна линия Торино-Лион. Движение „Пет звезди“ искат да спрат изпълнението на проекта, „Лига“ се изказа в полза на неговото изпълнение, като се присъедини към опозицията по този въпрос. \r\n„От единадесет месеца работим по закони, които служат на благото на италианците. Но нещо се е счупило през последните два-три месеца “, каза Салвини на митинг в Сабаудия. - Информирах Джузепе Конте, че сега правителството няма подкрепа за парламентарното мнозинство. И той предложи: да отидем направо в парламента, за да оправим ситуацията и бързо да дадем думата на италианците. “ \r\nАко някой след всичко това каже, че в Италия има правителствена криза, това означава, че той е много мързелив да анализира ситуацията и обича да използва обичайните силни термини, за да гарантира, че текстът ще привлича вниманието. Или може би просто се опитва да  представи ситуацията като нещо, възникнало „случайно“, и не иска да да види гигантската работа, която лидерът на „Лига“ свърши тази година от нищото. \r\n \r\nСалвини създаде ситуация за себе си и постигна решение на задачата. Хората, вдъхновени от подвизите на министъра на вътрешните работи, борещ се срещу нахлуването в Италия от Близкия изток и от Африка, до последната капка кръв, са готови да гласуват за него с ръце и крака. \r\n \r\nСитуацията е такава, че дори темата „за това как Русия финансира „Лига“ с 49 милиона евро“, която се коментира в медиите, не е в състояние да понижи рейтинга на „приятеля на Путин“. Върховният касационен съд на Италия миналия вторник одобри окончателното решение по това скандално дело и реши да възстанови същите средства на крайнодясната партия. Но подкрепата за „Лига“ дори не показа намек за намаление. Това позволява както на вътрешни, така и на международни политически експерти да заключат, че Салвини и „Лига“ ще спечелят предстоящите избори. \r\nЕто защо петъчните доклади на западните вестници съдържат „както радост, така и тъга“, както беше казано в началото на този материал. Злобното изявление на факта, че \"популисткото правителство на Италия диша с хриле\" е придружено с печалното \", но този път „Лига“ ще спечели отново и то вече съкрушително.\" \r\n \r\nНяма съмнение относно точността на крайния извод. Както показват практиката и историята, либералите са политическа категория хора, които не искат да научат нищо. И според мнението на група специалисти, те са просто необучаеми. Салвини успя да покаже на жителите на своята страна, че разбира техните проблеми и знае как да намери решения, насочени към улесняване на живота на населението. Противодействието на миграционните политики, провеждани от ЕС, е само един, най-яркият пример за това. Либералите, със значително количество снобизъм, насочен към италианското общество, не се стремят да задълбават в проблемите му. За тях има една трудност не уцелиха на народ. И се опитват да го преквалифицират, обяснявайки, че целият проблем е, че италианският избирател не гласува за тях и не разбира нищо от голямата политика. Оттук следва и резултатът. \r\n \r\n Ами „Русия“? \r\n \r\nТака… „Лига“ ще спечели, а Матео Салвини ще стане премиер. Дали „приятелят на Путин“ ще започне да укрепва отношенията с Русия, ще отиде ли по-далеч срещу Европейския съюз, преминавайки от думите „антируските санкции са неефективни, ефективно е да се премахнат и да се работи за взаимно удоволствие и просперитет“ към реални действия? В крайна сметка, ако някой се изплюе върху санкционната политика на „Общността на 27-те“ това ще е  нечувана обида към ЕС, и загуба на имиджа на Брюксел. \r\nНяма категоричен отговор на тези въпроси. И не може да има по дефиниция. Това е политика, в която няма приятели, но има само такива, с които в момента сте на един път. Ако евро лидерите продължат финансовия си натиск върху Италия, като искат да я накарат да намали разходите си за социални програми (медицината и образованието са на преден план, но да плащат социални програми на имигранти не им пречи), а на Италия бъдат отказани средства от бюджета на ЕС, Салвини няма да се пречупи. Той ще намери необходимите пари. \r\nИма два възможни кредитора - това са Русия и Китай. Матео работи с двете страни в това отношение от няколко месеца. Засега вярно, без голям успех, но това е единствено защото, както каза О. Бендер, „за всеки витамин, с който ви храня, Шура, ще изисквам много малки услуги от вас,“ обсъждането на което влияе негативно на кредитирането. Въпреки това, докато Салвини беше „част от” в коалиционното правителство, той не акцентираше особено върху темата: след като се споразумее с една от двете страни по-горе, той все пак ще трябва да пробие в Брюксел съгласието си да кредитира Италия извън ЕС. Положителното решение на този въпрос на европейско ниво не изглежда гарантирано на лидера на Лигата. Много по-добре и по-надеждно е, когато си сам господар. И някои предварителни индикации за получаване на финансова помощ вече са разработени. \r\nЩе изостави ли Италия европейските санкции срещу Русия? Също така не е сигурно. Може да има разговор между Матео Салвини и Владимир Путин за „витамините“, но в друга посока. Италианецът никого няма да притисне - той много добре знае, че подобни неща не работят с Владимир Владимирович. Преговаряйте само на взаимно изгодна основа. Може би отново по темата за кредитирането на Рим. \r\n \r\nЕдно е сигурно: с Матео Салвини няма да е по-лошо за Русия. \r\n \r\n  Юлиян Марков", "date": "2019.08.12", "title": "EA Daily (Русия): Италианската политическа криза е блестяща работа на Матео Салвини"}
{"url": "http://www.focus-news.net/news/2019/08/12/2688539/pregled-na-osnovnite-temi-v-britanskiya-pechat-agentsiya-fokus.html", "text": "Твърдата позиция на Ирландия в полза на предпазния механизъм, като част от споразумението за оттегляне на Великобритания от ЕС, разследване на най-голямото прекъсване на електрозахранването в Обединеното кралство през последното десетилетие, засегнало включително столицата Лондон и окончателното връщане на всички британски военнослужещи от Германия са сред темите на британския печат.  \r\n*** \r\n \r\n Застоят за Брекзит изглежда ще продължи, след като ирландското правителство заяви, че предпазният механизъм за ирландската граница не подлежи на предоговаряне на планираната среща между премиерите на двете страни Борис Джонсън и Лео Варадкар, пише британският вестник  The Guardian . \r\nДвамата премиери ще се срещнат в началото на следващия месец, но говорител на Варадкар заяви, че няма перспектива за преразглеждане на най-спорната част от споразумението за оттегляне на Великобритания от ЕС. \r\nДжонсън е поканен от Варадкар в Дъблин на среща без предварителни условия, но ирландското правителство има желание да избегне всякакви неясноти. \r\nСрещата ще се състои в решаващ момент, когато депутати, които искат да избегнат напускане без сделка, ще се опитат да изградят коалиция в парламента, която да блокира правителството по този път. \r\nГоворител на ирландското правителство каза: „(Разговорите) ще дадат възможност на двете страни да получат по-голяма яснота по съответните си позиции. Както многократно стана ясно, споразумението за оттегляне и предпазния механизъм не подлежат на преговори. “ \r\nЕС заяви, че няма да се откаже от предпазния механизъм, застрахователна полица, която ще задържи Северна Ирландия в единния пазар и цяла Великобритания в митнически съюз с блока, за да се избегне твърда граница на остров Ирландия. \r\nИзточници от британското правителство настояват, че Даунинг стрийт иска да сключи споразумение с Брюксел преди 31 октомври, въпреки скорошните обвинения от ЕС, че Джонсън не предлага основания за нови преговори. \r\nГлавният съветник на Джонсън за Европа Дейвид Фрост се очаква да посети Брюксел отново през следващите дни. Първото му посещение преди две седмици накара служителите на ЕС да заключат, че Брекзит без споразумение е „централният сценарий“ на новото британско правителство, твърдение, отхвърлено от Даунинг Стрийт. \r\nИзточници на Обединеното кралство настояват, че именно непримиримостта на ЕС увеличава риска от Брекзит без сделка. Притесненията от позицията на британското правителство обаче се отразиха на активността в социалните медии от страна на ключови представители на ЕС през последните дни. \r\nБившият заместник-главен преговарящ за блока, Сабине Уайанд, „хареса“ туит, който твърди, че „добросъвестният преговарящ, който иска да замени предварително съгласуван правен текст, на този етап ще представи допълнителен текст, излагащ с точност измененията, за които настоява\". \r\nЩефаан де Ринк, помощник на главния преговарящ на ЕС, Мишел Барние, сподели публикацията, че британските фермери ще трябва да участват в масово избиване на добитък в случай на Брекзит без сделка. Той пише: „Може да вярвате на тази история или не. Но е ясно, Брекзит означава адаптация за икономиката на Обединеното кралство. Брекзит прекъсва всичко. ЕС се съгласи с Обединеното кралство да поиска преходен период в споразумението за оттегляне, което облекчава адаптирането. С други думи, „негъвкавият“ ЕС се съгласи в споразумение за оттегляне, за да помогне за смекчаване на отрицателното въздействие на Брекзит върху Обединеното кралство. \r\nДжонсън ще се срещне за първи път с председателя на Европейската комисия Жан-Клод Юнкер на среща на Г7 в Биариц в края на този месец. В интервю за австрийски вестник през уикенда Юнкер заяви, че „британците ще бъдат големите губещи“ в Брекзит без споразумение. „Преструват се, че не е така, но ще бъде“. \r\n*** \r\n \r\n Правителството започна разследване за най-голямото спиране на тока от десетилетие, което остави милиони домове и фирми в Англия и Уелс без ток, пише британският вестник  The Independent . \r\nГолямото прекъсване в петък, което спря светофарите, наруши обществения транспорт в цялата страна и засегна жизненоважни болнични услуги, ще бъде предмет на разследване от правителствен комитет. \r\n\"Огромният срив\" е причинен от инцидент, заяви Андреа Лийдсъм, министър на бизнеса. \r\n„Националната мрежа трябва спешно да прегледа и да докладва на регулатора“, каза тя. „Също така ще възложим на правителствения изпълнителен комитет за спешни случаи да разгледа проблема.“ \r\nДиректорът на националните операции на електроснабдителната компания Дънкан Бърт настоя, че спирането на електричеството е „невероятно рядко събитие“ и бързо отхвърли опасенията, че вината е във възобновяемите източници, по-конкретно вятърната енергия. \r\nИнцидентът е станал, след като две електроцентрали са спрели работа „почти едновременно“, каза той пред BBC. \r\nАвтоматичните процеси, предизвикани от загубата на двете мощности, временно прекъснаха потреблението на електричество в страната, за да „помогнат за запазване на останалата част от системата“, каза Бърт. \r\nТова доведе до „апокалиптични“ сцени в Лондон, тъй като пътуващите бяха принудени да се придвижват по тъмните транспортни станции, използвайки светлините на своите телефони, докато отменените влакове натрупаха закъснения до осем часа. \r\nСпряха системите в болници и се наложи включването на генератори. Трафикът се затрудни без светофари, спря работата и на някои летища.  \r\n*** \r\n \r\n Британската армия ще върне във Великобритания повече от 11 000 мъже, жени и деца обратно от Германия, пише британският вестник  The Daily Express . \r\nОперация „Фаран”, която има за цел да върне войниците, държавните служители и семействата в Обединеното кралство за началото на новата учебна година следващия месец, беше обявена за „най-голямото предислоциране в съвременната история на Обединеното кралство”. \r\nМежду 50 и 150 семейства седмично пътуват към дома от юни. \r\nПреместването е част от план за изтегляне на 20 000 британски войски от Германия, заложен от Дейвид Камерън през 2010 г. \r\nНаети са влакове за превоз на бронирани превозни средства обратно до Обединеното кралство, а фериботите също са резервирани за превоз на семейства в разгара на летните празници. \r\nПовечето ще бъдат репатрирани в равнината Солсбъри във Уилтшир и базирани в трите гарнизонни града Булфорд, Тидуърт и Лархил, където за последните четири години са построени стотици нови домове за завръщащите се семейства. \r\nБританските сили са базирани в Германия от 1945 г. След падането на Съветския съюз през 1993 г. броят на войниците там е съкратен от 53 000 на 25 000. \r\nНо през 2010 г. правителството постанови, че всички сили ще бъдат върнати от Германия до 2020 г. \r\nТова означава, че с изключение на 250 служители, които ще останат в Германия, британската армия ще бъде изцяло базирана във Великобритания за първи път от десетилетия. \r\nГоворител на Министерството на отбраната заяви, че ведомството е „инвестирало близо 2 милиарда британски лири“ в подкрепа на преместването, „изграждайки над 1000 нови жилища и осигурявайки нови съоръжения за кетъринг, настаняване и спорт“.", "date": "2019.08.12", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/08/12/2688541/pregled-na-osnovnite-temi-v-ruskiya-pechat-agentsiya-fokus.html", "text": "Заявеното намерение на Китай да се присъедини към американската мисия за гарантиране на свободното корабоплаване в Персийския залив, практиките на други страни за регулиране на митингите и събранията на фона на случващото се в Русия и искането на руския интернет регулатор към \"Гугъл\" да спре рекламите в \"ЮТюб\" на неразрешени мероприятия и разглеждането на тези действия като намеса в руските избори са сред темите на руския печат. \r\n*** \r\n \r\n Пекин за първи път в историята обяви възможното си участие във военноморската коалиция, планирана от САЩ. Някои политици смятат това за дипломатически игри. Ако обаче Пекин изпрати корабите си в залива, тогава това ще му позволи да промени военноморския си статус в света в съвсем близко бъдеще, пише руският вестник  ”Взгляд“ . \r\nКитайският посланик в ОАЕ Ни Джиан заяви, че китайският флот може да се присъедини към коалицията на Персийския залив, за да гарантира безопасността на корабоплаването. „Ще разгледаме въпроса за нашия флот, придружаващ нашите търговски кораби. Ние изучаваме предложението на САЩ за механизми за подкрепа в Персийския залив “, каза той. \r\nВеликобритания, както знаете, вече се съгласи да се присъедини към коалицията, но Франция и Германия отказаха. САЩ призоваха за създаването на подобна мисия в Персийския залив след задържането на танкера, плаващ под британски флаг „Стена Имперо“. \r\nВ последните дни стана известно, че Пекин продължава активно да купува ирански петрол, противно на забраната на Вашингтон. През юли Китай е внесъл от 4,4 до 11 милиона барела ирански нефт. Тази информация се предоставя от сайт, която следи движението на танкерите. Както отбелязва британският вестник Financial Times, петролът не се доставя от посредници, а от съдове, които официално са собственост на китайската държавна компания CNPC. Вярно е, че количествата са спаднали рязко в сравнение с миналата година, когато американската забрана все още не беше в сила. \r\nПредседателят на Комисията по външни работи на Съвета на Федерацията Константин Косачов не изключва възможността китайските военни кораби да стигнат до Персийския залив. „Теоретично това е възможно. Китай е суверенна държава като всяка друга. Тя има както интереси, така и възможности да реализира своя морски потенциал в различни части на света. Но ще съм много изненадан, ако Китай се присъедини към американската коалиция“, каза пред вестник „Взгляд“ Косачов. „Идеята за нейното създаване е изключително съмнителна. Както разбирам, дори сред съюзниците на Съединените щати има объркване и колебание в това отношение. Да предположим, че китайците ще участват в този вид взаимодействие със САЩ, който е политически съперник или дори противник? Изключително малко вероятно е. \" \r\nОбединяването на сили със САЩ в Персийския залив ще означава много сериозен обрат в политиките на Китай, заяви военният анализатор Александър Голц. \r\n„Най-вероятно това е дипломатически трик. Тогава китайците ще кажат, че са изучавали американските предложения и не са ги приели. От доста време не сме чували да се говори за партньорството между Китай и Съединените щати във военната сфера, каза Голц пред вестника. „От друга страна, за да се установят в Персийския залив, китайците трябва да имат свои военноморски бази. В Африка те вече имат военно присъствие, но в Персийския залив Китай няма бази. Да използва чуждестранни бази, да речем, американски - това не означава сериозно да се установи там.\" \r\nМеждувременно американските политици, напротив, засилват враждебната реторика срещу Поднебесната империя. Така новият министър на отбраната на САЩ Марк Еспър в сряда, срещайки се в Токио с японския премиер Шиндзо Абе, си позволи почти обиден тон. \"Военната дейност на Китай и неговите хищнически и протекционистки икономически политики представляват заплаха за международното право, което ние се опитваме да защитим\", каза Еспър. \r\n*** \r\n \r\n Под заглавието „Митингът като средство на изразяване или на постигане на политически цели“ руският вестник  “Независимая газета”  публикува авторски материал на журналиста Олег Никифоров, представен без редакторска намеса. \r\n \r\nНаблюдавайки на неотдавнашни митинги в Москва (както разрешени, така и неразрешени) някои млади хора със сини книги с руската конституция, цитират на органите на реда член 31 от Конституцията на Руската федерация, се зачудих как законодателите действат в този случай в страни с развити демокрация. Конституцията на Руската федерация постановява, че едно от общопризнатите средства за пряко участие на хората в упражняването на властта е свободата на събранията. Член 31 от Конституцията на Руската федерация гласи: „Гражданите на Руската федерация имат право да се събират мирно, без оръжие, да провеждат събрания, митинги и демонстрации, маршове и протести.“ \r\n \r\nСред многобройните дискусии по тази тема в социалните мрежи попаднах на мнението на някой си Джордж Бронкс от Вашингтон, което дори цитирах. Ето какво пише този американец, който реши да участва в руската дискусия: „Всичко е вярно за уведомителния режим, но не е толкова просто. По-конкретно, във Вашингтон, на Националната алея, се изисква разрешение за всякакви действия за повече от 25 души. На повечето други места във Вашингтон е необходимо разрешение за мероприятия от над 100 души и те трябва да спазват определени правила (например може само да ходят или просто да стоят неподвижно, оставяйки място за автомобили и пешеходци). В зависимост от мястото, трябва да се взаимодейства  с три различни институции: американската паркова полиция (федерална), полицията в Капитолия (федерална), полицията във Вашингтон (градска), може да се наложи да говорите със Сикрит Сървис (също федерална). Не се нуждаете от разрешение само за изказвания в близост до Върховния съд - там също има уведомителен режим, но не можете да се приближите до сградата и да застанете на нейните стъпала – не може да ограничавате движението по тях, подлежите на арест. Именно пред Върховния съд през юни 2018 г. бяха задържани 575 души заради отказ да се разпръснат. И това не е изключение: масовите задържания по време на мирни демонстрации в САЩ продължават, конкретно във Вашингтон - всеки месец. Има и други държави, които могат да бъдат посочени като пример, но Америка е лош пример. \" \r\n \r\nРеших да разгледам как се регулират събранията и шествията в Германия. В член 8 от Конституцията се казва, че „всички германци имат право да се съберат мирно и без оръжие без предварително уведомление или разрешение. Това основно право позволява на гражданите активно да участват в процеса на политическо изразяване на волята. \" \r\nНа практика руската конституция повтаря тези основни разпоредби. Но по-нататък в германската конституция има ограничения. В него се казва буквално: \"За събирания на открито това право може да бъде ограничено от закон или разпоредба.\" Освен това Конституцията се позовава на тези, които се интересуват от така наречения закон за събранията, за прилагането на който отговарят провинциалните власти. В провинциите Бавария, Берлин, Долна Саксония, Саксония, Саксония-Анхалт и Шлезвиг-Холщайн се прилагат техните собствени закони за събиране, в останалата част - федерален закон. \r\nФедералният закон предвижда уведомяването за събиране да бъде подадено най-късно 48 часа преди самото събиране. Това се прави с цел да се предотврати възможното въздействие на срещата (или шествия) върху трети страни, като трафика например. Вярно, законът споменава спонтанни събрания, които се случват въз основа на актуално събитие. В този случай предварително известие не е необходимо. \r\nПо-нататък в закона са описани възможните ограничения. Отбелязва се, че в случай на непосредствена заплаха за обществената безопасност (тази концепция не е оповестена), събирането, съгласно параграф 15 от закона за събранията, може да бъде забранено, преди да започне или да се разпръсне, след като започне. Нарушаването на забраните може да бъде преследвано като престъпление или административно нарушение. \r\n \r\nЗаконът съдържа концепцията за така наречените мирни зони (Befriedeter Bezirk), където провеждането на митинги на открито е забранено по принцип. Това се отнася за конституционните органи: парламента (Бундестага или долната камара и Бундесрата - горната камара) и Конституционния съд. \r\n \r\nЗа какво могат да свидетелстват дадените примери? На първо място, те говорят за несъвършенството на руската конституция, което може да бъде съвсем разбираемо, основано на младостта на руската демокрация. \r\n*** \r\n \r\n „Роскомнадзор“ поиска „Гугъл“ да спре да използва ЮТюб за реклама на незаконни масови събития, пише руският вестник  “Российская газета“ \r\nКакто бе отбелязано в „Роскомнадзор“, редица структури, които имат свои собствени канали в „ЮТюб“, придобиват рекламни инструменти от сайта за видео хостинг, например непоискани известия. С тяхна помощ се разпространява информация за неразрешени масови събития, включително такива, насочени към нарушаване на изборите с федерално и регионално значение. Получават се известия, включително за потребители, които не са абонирани за каналите в „ЮТюб“ на тези структури, се посочва в съобщението на„Роскомнадзор“. \r\nПисмо с искане за прекратяване на подобна практика беше изпратено до компанията „Гугъл“, която е собственик на видео хостинга. \r\nВ случай, че „Гугъл“ не предприеме съответните действия, Руската федерация ще счита това за намеса в суверенните дела на държавата, както и за враждебно влияние и възпрепятстване на провеждането на демократични избори в Русия, оставяйки си правото на адекватна реакция, се подчертава в писмото.", "date": "2019.08.12", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/08/12/2688543/gd-granichna-politsiya-intenziven-e-trafikat-na-vhod-za-leki-avtomobili-na-gkpp-dunav-most-i-gkpp-durankulak.html", "text": "Интензивен е трафикът на вход за леки автомобили на ГКПП „Дунав мост“ - Русе и ГКПП „Дуранкулак“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.08.12", "title": "ГД „Гранична полиция“: Интензивен е трафикът на вход за леки автомобили на ГКПП „Дунав мост“ и ГКПП „Дуранкулак“"}
{"url": "http://www.focus-news.net/news/2019/08/12/2688545/predstoyashti-sabitiya-v-stranata-za-12-avgust-agentsiya-fokus.html", "text": "*** \r\n \r\nОт 11.00 проф. Николай Овчаров ще даде пресконференция за последните уникални находки от разкопките на Перперикон. \r\n \r\n*** \r\n \r\nОт 10.00 часа в хотел Sense ще се проведе бизнес закуска на Асоциацията на българските застрахователи, на която ще бъде представен проект на методика за определяне размера на обезщетенията за имуществени и неимуществени вреди вследствие на телесно увреждане на пострадало лице и на увредено лице вследствие смъртта на пострадало лице. \r\n \r\n*** \r\n \r\nОт 11.00 часа на Терминал 2 на летище „София\" ще бъде посрещнат българския бегач Тодор Димитров.  \r\n \r\n*** \r\n \r\nОт 16.00 часа в Нова конферентна зала на Софийския университет „Св. Климент Охридски“ (II етаж, Северно крило, Ректорат на СУ) Фонд „Научни изследвания“ (ФНИ) ще представи насоките за конкурсите на Фонда за 2019 г. \r\n \r\n*** \r\n \r\nОт 19.00 часа на паркинга на Т-маркет, бул. „Възкресение 85\", сдружение с нестопанска цел в обществена полза „Бъдеще за Красна поляна“ организира протест с цел събиране на подписи с искане пред Столичен общински съвет за възлагане и изготвяне на подробен устройствен план на кв. „Факултета“ в район „Красна поляна“, който предвижда функционираща канализация на територията на квартала. \r\n \r\n*** \r\n \r\nОт 9.00 часа до 12.00 часа по железопътната линия и гарите в Бургас третиране с хербициди против нежелана растителност. \r\n \r\n*** \r\n \r\nОт 17.00 часа пред Пантеона в Морската градина ще се проведе младежко изложение по повод Международния ден на младежта. Събитието ще продължи от 20.00 часа с „Фестивал на цветовете“. \r\n \r\n*** \r\n \r\nОт 19.30 часа ще бъде отбелязан рожденият ден на Атанасовското езеро в района на „симБиотично“. \r\n \r\n*** \r\n \r\n От 19.30 часа в Кукления театър в бургаския поет и драматург Недялко Йорданов ще представи три премиери от различни области на изкуството, събрани в едно. \r\n \r\n*** \r\n \r\nОт 20.30 часа пред читалище „Съгласие 1905“ в град Българово ще отбележи Световният ден на младежта с нощен поход и наблюдение на звездното небе с телескопи или невъоръжено око. \r\n \r\n*** \r\n   \r\nОт  16.00 часа в Археологическия музей - Варна ще бъде направена прожекция на филма \"Отечествената история\". \r\n \r\n*** \r\n   \r\nОт 21.00 часа на сцената на „Арт лято“ в парк „Асеневци“ ще бъде открит концертът „Тайна страст“ на Еду Вико Секстет  \r\n \r\n*** \r\n   \r\nОт 14.00 часа в заседателната зала на 6 етаж в сградата на Общината ще бъдат сключени договори за възлагане на обществена поръчка с предмет „Изпълнение на инженеринг – проектиране, упражняване на авторски надзор и  изпълнение на СМР във връзка с реализацията на Националната програма за енергийна ефективност на многофамилни жилищни сгради на територията на Община Видин по четири обособени позиции”. \r\n  \r\n*** \r\n   \r\nОт 17.30 часа в крепостта „Баба Вида“ кметът Огнян Ценков ще приветства участниците в ТИД 2019 г. \r\n \r\n*** \r\n \r\nОт 9.00 часа ще бъде открита Международната лятна академия в заседателната зала на ОИЦ – Видин. \r\n \r\n*** \r\n   \r\nОт 9.30 часа ще се проведе демонстрационен футболен турнир на игрището в двора на СУ „Козма Тричков“.  \r\n \r\n*** \r\n   \r\nОт 09.30 часа в двора на Общностния център ще бъде отбелязана 30-годишнината от създаването на Конвенцията за правата на детето. \r\n \r\n*** \r\n   \r\nОт 9.00 часа до 17.00 часа в Народно читалище „Добрич – 2017“ ще се проведе детска академия Джуниър – тематични занимания и игри.  \r\n \r\n*** \r\n   \r\nОт 10.30 часа до 11.30 часа в Художествената галерия ще се проведе лятна работилница за въоръжение за деца. \r\n \r\n*** \r\n   \r\nОт 17.00 часа до 19.00 часа в Градския парк „Свети Георги“ ще се проведе инициатива по повод Международиня ден на младежта.  \r\n \r\n*** \r\n \r\nОт 17.00 часа на площад „Екзарх Йосиф I“ ще бъде отбелязан Международният ден на младежта. \r\n \r\n*** \r\n   \r\nОт 18.00 часа в Централния градски парк на „Кестеновата“ мраморна алея ще бъде отбелязан Международният ден на младежта. \r\n \r\n*** \r\n \r\nОт 12.30 часа лидерът на АБВ Румен Петков съвместно с областната структура на партията в Плевен ще дадат пресконференция в БТА.  \r\n \r\n*** \r\n   \r\nОт 9.00 часа в зала 1 на Окръжен съд – Пловдив ще се проведе дело НОХД №1239/2019 г. \r\n \r\n*** \r\n   \r\nОт 13.30 часа и в 16.00 часа на Мемориалния комплекс „Създатели на българската държава“ под формата на беседи служители от ОП „Туризъм, публични прояви и атракции“ ще запознаят младежите с интересни факти по изграждането на монумента. В 14.30 часа в Информационния център към комплекса ще бъде прожектиран филм, който разказва за историята на паметника.  \r\n   \r\n*** \r\n   \r\nОт 10.00 до 15.00 часа в Астрономическата обсерватория ще бъде обявен ден на отворените врати по повод Международния ден на младежта.  \r\n   \r\n*** \r\n   \r\nОт 15.00 часа в зала 2 на Областна администрация ще се проведе заседание на Областната епизоотична комисия. \r\n   \r\n*** \r\n   \r\nВ 18.00 часа в младежката сфера в парка пред „Безистена“ ще гостуват дизайнерите Михаел Върбанов и Емил Личев. Те ще се срещнат и разговарят с младите хора за това как се създава успешен бизнес в Шумен. В 20.00 часа в парка между общината и Регионалната библиотека започва концертът на танцовите формации „Емоушън“, „Танцувалня“ и „WoW“. Гост – изпълнители ще бъдат младите певци Ивайло Иванов – Играта и Денислава Сашова – Диона.", "date": "2019.08.12", "title": "Предстоящи събития в страната за 12 август (Агенция „Фокус“)"}
{"url": "http://www.focus-news.net/news/2019/08/12/2688542/pregled-na-mezhdunarodnite-novini-do-6-chasa-agentsiya-fokus.html", "text": "Работата на службите на либийското летище Митига в близост до столицата Триполи беше прекратена в неделя, след като няколко снаряда паднаха на територията му. Това съобщиха от администрацията на летището, цитирани от  TACC . \r\nСпоред летищните власти „в неделя летището е било атакувано със снаряди“. „Въздушният трафик е преустановен до по-нататъшно предизвестие“, заявиха от администрацията. \r\nСпоред информационния портал Afrigatenews няколко снаряда, изстреляни от една от въоръжените групировки, действащи в района, са паднали в техническата зона на Митига. Няма данни за пострадали при нападението или материални щети. \r\nТова летище  започна да се използва като международно, след като международното летище в Триполи беше унищожено през 2014 година. \r\n*** \r\n \r\n  Президентът на Йемен Абд Рабо Мансур Хади обвини Иран в разрушителни действия срещу Йемен и подкопаване на стабилността в южните и северните райони на страната. Тази гледна точка, както съобщава телевизионният канал Al Arabiya, той изрази по време на преговорите с краля на Саудитска Арабия Салман, които се състояха в неделя в Рияд, предава  TACC . \r\nСпоред президента \"целта на иранския проект e в северната и южната част на страната е да се подкопае сигурността както в Йемен, така и в региона.\" В същото време Хади отбеляза, че сътрудничеството със Саудитска Арабия помага на йеменските власти да „устоят на тези планове на Техеран“. \r\nВ момента северозападните провинции на Йемен са под контрола на бунтовническото движение Ансар Аллах (на хусите), подкрепяно от Иран. Конфронтацията на въоръжените хуси с правителствените сили продължава от август 2014 г. и навлезе в най-активната фаза с нахлуването през март 2015 г. на коалиция, ръководена от Саудитска Арабия. \r\nПреди няколко дни в икономическата столица Аден в Южен Йемен избухнаха въоръжени сблъсъци между привърженици на сепаратисткия Южен преходен съвет (ЮПС) и проправителствени сили. Водят се ожесточени битки с танкове и тежки оръдия. ЮПС поиска президентът на Йемен да бъде отстранен от властта, като го нарече протеже на ислямистката партия Ал-Ислям, йеменския клон на Асоциацията на мюсюлманското братство. Арабската коалиция поиска прекратяване на огъня, а Саудитска Арабия заплаши да използва военна сила. \r\nПо предварителни данни на ООН в резултат на сблъсъците, започнали в Аден на 8 август, около 40 души са убити, а над 260 са ранени. \r\n*** \r\n \r\n Огромен пожар, бушуващ на испанския ваканционен остров Гран Канария, предизвика евакуацията на стотици хора, предава  AFP \r\nДосега около 1000 хектара са унищожени при пожара, който избухна в събота в западната община Артенара близо до столицата на провинцията Лас Палмас. \r\nОколо 1000 жители, евакуирани за една нощ, все още не могат да се върнат по домовете си, се казва в изявление в неделя. \r\nПолицията заяви, че са задържали мъж за това, че предизвикал пожара, използвайки заваръчна техника. \r\nОгнеборците, имаха превъзходство до събота вечерта, но промяна в посоката на вятъра влоши ситуацията за една нощ, заяви президентът на Канарските острови Анхел Виктор Торес пред испанското радио COPE в неделя. \r\nПовече от 200 пожарникари, включително военни части, се опитват да поставят ситуацията под контрол, добави той. \r\nВ гасенето на пожара участват и десет самолета и хеликоптери, като противопожарните служби се надяват да овладеят огъня  преди да задухат отново неблагоприятни ветрове. \r\n*** \r\n \r\n „Роскомнадзор“ поиска „Гугъл“ да спре да използва ЮТюб за реклама на незаконни масови събития, пише руският вестник  “Российская газета“ \r\nКакто бе отбелязано в „Роскомнадзор“, редица структури, които имат свои собствени канали в „ЮТюб“, придобиват рекламни инструменти от сайта за видео хостинг, например непоискани известия. С тяхна помощ се разпространява информация за неразрешени масови събития, включително такива, насочени към нарушаване на изборите с федерално и регионално значение. Получават се известия, включително за потребители, които не са абонирани за каналите в „ЮТюб“ на тези структури, се посочва в съобщението на„Роскомнадзор“. \r\nПисмо с искане за прекратяване на подобна практика беше изпратено до компанията „Гугъл“, която е собственик на видео хостинга. \r\nВ случай, че „Гугъл“ не предприеме съответните действия, Руската федерация ще счита това за намеса в суверенните дела на държавата, както и за враждебно влияние и възпрепятстване на провеждането на демократични избори в Русия, оставяйки си правото на адекватна реакция, се подчертава в писмото. \r\n*** \r\n \r\n „Роскомнадзор“ поиска „Гугъл“ да спре да използва ЮТюб за реклама на незаконни масови събития, пише руският вестник  “Российская газета“ \r\nКакто бе отбелязано в „Роскомнадзор“, редица структури, които имат свои собствени канали в „ЮТюб“, придобиват рекламни инструменти от сайта за видео хостинг, например непоискани известия. С тяхна помощ се разпространява информация за неразрешени масови събития, включително такива, насочени към нарушаване на изборите с федерално и регионално значение. Получават се известия, включително за потребители, които не са абонирани за каналите в „ЮТюб“ на тези структури, се посочва в съобщението на„Роскомнадзор“. \r\nПисмо с искане за прекратяване на подобна практика беше изпратено до компанията „Гугъл“, която е собственик на видео хостинга. \r\nВ случай, че „Гугъл“ не предприеме съответните действия, Руската федерация ще счита това за намеса в суверенните дела на държавата, както и за враждебно влияние и възпрепятстване на провеждането на демократични избори в Русия, оставяйки си правото на адекватна реакция, се подчертава в писмото. \r\n*** \r\n \r\n Къмпинг на остров Елафонисос, в Южна Гърция, е евакуиран за втори пореден ден, след като пожар, който избухна в събота сутринта на близкото сметище, отново се засили заради ветровете, пише електронното издание на гръцкия вестник  Kathimerini . \r\nКметът на острова също нареди евакуация на близките къщи. \r\nВластите обявиха пожара за „поставен под контрол\" в събота, но вятърът се засили. \r\nОбщо 90 пожарникари се опитват да овладеят огъня, подпомагани от 6 самолета и 3 хеликоптера. \r\nВетровете и високите температури допринесоха за избухването на десетки пожари от петък насам в цяла Гърция. \r\nЕлафонисос, остров с площ от 19 квадратни километра, известен със своите пясъчни плажове, има население от около 350 души, но се посещава от над 3000 туристи всеки ден през лятото. \r\n*** \r\n \r\n Системите за противовъздушна отбрана в руската въздушна база Хмеймим са свалили шест маневриращи дрона на бунтовниците. Това се посочва в съобщението на Министерството на отбраната на Руската федерация, разпространено в неделя, цитирано от TACC. \r\nСпоред агенцията, на 11 август около 20:10 часа московско време (съвпада с българското) системите за контрол на въздушна база Хмеймим „откриха шест маневриращи безпилотни летателни апарата, приближаващи се от северозападната посока към авиобазата“. \"Със стандартните противовъздушни огнестрелни оръжия на руската въздушна база всичките шест терористични безпилотни летателни апарати бяха унищожени на безопасно разстояние\", се казва в съобщението. \r\nМинистерството на отбраната уточни, че в авиационната база няма жертви или материални щети и тя продължава да функционира по план. \r\nТерористите изработват дроновете в занаятчийски условия. По-рано ведомството многократно съобщи за унищожаване на терористични складове с резервни части за безпилотни летателни апарати от самолети на руските военно-космически сили. \r\n***", "date": "2019.08.12", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/12/2688547/predstoyashti-mezhdunarodni-sabitiya-za-12-avgust-agentsiya-fokus.html", "text": "***  \r\n  Каспийски икономически форум \r\n \r\n*** \r\n  Насрочване на дата за дебат по искането на вот на недоверие на правителството \r\n \r\n*** \r\n  70 години от приемане на Женевската конвенция за закрила на цивилните по време на война \r\n \r\n*** \r\n  Стачка на превозвачите на горива", "date": "2019.08.12", "title": "Предстоящи международни събития за 12 август  (Агенция \"Фокус\")"}
{"url": "http://www.focus-news.net/news/2019/08/12/2688546/nimh-dnes-shte-e-slanchevo-s-maksimalni-temperaturi-mezhdu-33-i-38.html", "text": "Днес ще е слънчево, около и след обяд –  горещо. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще духа слаб до умерен вятър от изток-североизток. Максималните температури ще бъдат между 33° и 38°, по-ниски по морския бряг. Атмосферното налягане е по-високо от средното за месеца и слабо ще се понижи.  \r\nПо Черноморието ще е слънчево. Ще духа слаб до умерен вятър от изток-североизток. Максимални температури на въздуха: 28°-30°. Температурата на морската вода е 26°-28°. Вълнението на морето ще е 2-3 бала. \r\nНад планините ще е слънчево. Ще духа слаб до умерен вятър от изток-югоизток. Топло време с максимална температура на височина 1200 метра – около 28°, на 2000 метра – около 21°.", "date": "2019.08.12", "title": "НИМХ: Днес ще е слънчево с максимални температури между 33° и 38°"}
{"url": "http://www.focus-news.net/news/2019/08/12/2688544/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ \r\n Метеорологична обстановка: \r\nПрез нощта ще бъде ясно и тихо. На 12.08.2019 г. ще е слънчево, около и след обяд – горещо. Ще продължи да духа слаб, в източната половина от страната до умерен вятър от изток. Максималните температури ще бъдат между 33° и 38°, по-ниски – около 30°, по Черноморието. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижение в участъка с. Омарчево – с. Биково от км 250+000 до км 255+000 посока Бургас се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 12.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\nОбласт Пазарджик: \r\nДвижението на АМ \"Тракия\" се извършва в една лента от км 69+167 до км 70+500 посока София, поради рязане и извозване на храсти в средна разделителна ивица. Ограничено движението в изпреварващата лента. Движението се извършва в активната лента и се регулира с пътни знаци. Срок 12.08.2019 г. от 09:00ч. до 17:00ч. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукти при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 20.08.2019 г.; \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\nДвижението в участъка Русе – Разград от км 5+300 до км 8+266 при км 7+845 се осъществява двупосочно в платното Дунав – Русе поради изграждането на надлез между кв. „Родина 3“ и кв. „Чародейка“. Участъкът е сигнализиран с пътни знаци. Срок до 15.08.2019 г. \r\nОбласт Шумен:  \r\nДвижение с повишено внимание по път І-2 разклон Калугерица – граница с ОПУ Варна от км 130+400 до км 146+770 поради ръчно косене на тревни площи и вертикална маркировка. Срок до 16.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – В.Търново в участъка на ремонта от км 0+000 до км 1+620 движението се осъществява двупосочно в платното в посока В.Търново. Участъка е сигнализиран с пътни знаци и указателни табели. Ограничение на скоростта 20 км/ч. Срок до15.08.2019 г.  \r\nОбласт Велико Търново: \r\nДвижението в участъка Полски Тръмбеш – с. Соколово от км 65+200 до км 115+300 се осъществява в една лента поради частични ремонтни дейности на асфалтовата настилка. Участъкът се регулира с пътни знаци. Срок до 16.08.2019 г. \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІІ-198: Движението по път IІІ-198 Петрич – Първомай- граница Северна Македония на км 86+400, се осъществява в една лента поради ремонт на автоматично устройство, записващо пътния трафик. Водачите да се движат с повишено внимание и съобразена скорост, съобразно създадената организация на движение. Срок до 13.08.2019г. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 в участъка се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 16.08.2019 г.; \r\n Път II-99: Движението по път II-99 Бургас – Царево от км 03+000 до км 10+000 в района на надлеза на м. Ченгене скеле се извършва с повишено внимание поради поставяне на мрежа. Участъка е сигнализиран с пътни знаци. Водачите да се движат с повишено внимание. Срок до 16.08.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок  до 31.12.2019 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът ІІI-357: Движението по път ІІІ-357 Орешак – Беров мост в участъка от км 8+000 до км 14+900 се осъществява с повишено внимание поради машинно косене по банкети. Водачите да се движат със съобразена скорост. Срок до 15.08.2019 г. \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\nПът ІІІ-3082: Движението по път ІІІ-3082 Роман – Брестница от км 2+971 до км 19+900 се осъществява с повишено внимание поради частични ремонтни дейности на асфалтовата настилката. Участъкът е сигнализиран с пътни знаци. Срок до 17.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 12.08.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n- при СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- при СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г. \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.08.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – Гара Лакатник от км 32+200 до км 33+200 се осъществява в една лента поради опасност от падащи камъни. Движението се регулира от светофарна уредба. Срок до 12.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява в една лента поради ремонтни дейности на подпорни стени. Движението се регулира от светофарна уредба. Срок 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 с. Зетьово – с. Целина от км 7+200 до км 10+620 е ограничено за всички МПС поради ремонтни дейности.  \r\nОбходен маршрут: Път II-66 –с. Ценово - / път III-663/. Срок до 16.08.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-701: Движение с повишено внимание по път ІІІ-701 Дойранци – Жилино от км 21+881 до км 48+350 поради поставяне на вертикална маркировка и стоманени предпазни огради. Срок до 16.08.2019 г.  \r\nПът ІІІ-2006: Движение с повишено внимание по път ІІІ-2006 Мадара – Каспичан: от км 4+843 до км 8+586 поради рязане на храсти и ръчно косене на тревни площи. Срок до 16:08.2019 г. \r\nПът ІІІ-2075: Движение с повишено внимание Цани Гинчево – Никола Козлево: от км 8+932 до км 16+967 посока Никола Козлево поради ремонтни работи по асфалтовата настилка. Срок 16.08.2019 г. \r\nПът ІІІ-7003: Движение с повишено внимание път ІІІ-7003 Лятно – Долина: от км 13+000 до км 14+000 в района на Долина поради ремонтни работи по асфалтовата настилка. Срок до 16.08.2019 г. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента, поради изсичане на храсти. Движението се регулира чрез пътни знаци. Срок до 17.08.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.12", "title": "Актуална пътна обстановка"}
{"url": "http://www.focus-news.net/news/2019/08/12/2688549/vav-vsichki-eparhii-na-balgarskata-pravoslavna-tsarkva-shte-bade-otsluzhena-vechernya-s-moleben-kanon-na-presveta-bogoroditsa.html", "text": "На днешния ден от Богородичния пост вечерта във всички епархии на Българската православна църква се отслужва Вечерня с Молебен канон на Пресвета Богородица, предаде репортер на  Агенция „Фокус“ . \r\nВ храм „Рождество Богородично“ на ул. „Балканджи Йово“ в София светата богослужба ще бъде отслужена с благословението на Светейшия Български патрирх и Софийски митрополит Неофит. Вечернята ще се състои от 18.00 часа и ще бъде оглавена от Негово преосвещенство Белоградчишкия епископ Поликарп - викарий на Софийския митрополит. \r\nНикола ПЕТКОВ", "date": "2019.08.12", "title": "Във всички епархии на Българската православна църква ще бъде отслужена Вечерня с Молебен канон на Пресвета Богородица"}
{"url": "http://www.focus-news.net/news/2019/08/12/2688551/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята е от 17.00 часа.  \r\nНикола ПЕТКОВ", "date": "2019.08.12", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/08/12/2688552/tass-alehandro-dzhamatey-specheli-prezidentskite-izbori-v-gvatemala.html", "text": "Алехандро Джаматей, кандидат от дясноцентристката партия „Напред“, спечели втория тур на президентските избори в Гватемала. Резултатите от вота в неделя бяха обявени от Върховния избирателен трибунал на централноамериканската република, предава  TACC . \r\nДжаматей е получил 58,4% от гласовете след обработка на 98% от бюлетините. Съперницата му Сандра Торес от социалдемократическата партия „Национален съюз на надеждата“ си осигури подкрепата на около 41% от избирателите и призна поражението си. Малко над осем милиона души бяха включени в избирателните списъци, избирателната активност е била около 40%. \r\nДжаматей, лекар по образование и баща на три деца,  се кандидатира за четвърти път за президентския пост. За първи път участва в гласуването през 2007 г., завършвайки на трето място. През 2011 г. и 2015 г. той също бе участник в президентската надпревара, но и в двата случая постигна много слаби резултати. През 2017 г. политикът основа своя собствена партия „Напред\", която зае второ място на парламентарните избори през юни тази година, като спечели 16 от 160 места. \r\n \r\n Тереза Герова", "date": "2019.08.12", "title": "ТАСС: Алехандро Джаматей спечели президентските избори в Гватемала"}
{"url": "http://www.focus-news.net/news/2019/08/12/2688553/sport-nadal-specheli-turnira-v-kanada.html", "text": "Рафаел Надал защити титлата си от турнира от сериите „Мастърс“ в Канада и спечели пета купа от надпреварата. На финала топ поставеният в Монреал испанец надигра Даниил Медведев с 6:3, 6:0 в двубой на централния корт, продължил малко над час. \r\nНадал вдигна рекордна 35-а титла от турнири от сериите „Мастърс“ – с две повече от Новак Джокови и седем от Роджър Федерер. Това е трето отличие за испанеца тази година след победите в Рим и на Ролан Гарос.", "date": "2019.08.12", "title": "Спорт: Надал спечели турнира в Канада"}
{"url": "http://www.focus-news.net/news/2019/08/12/2688548/ministar-predsedatelyat-boyko-borisov-uchastva-v-parviya-kaspiyski-ikonomicheski-forum-v-turkmenistan.html", "text": "Продължава визитата на министър-председателя Бойко Борисов в Туркменистан. Това съобщиха от  правителствената информационна служба . Настоящата визита в Туркменистан е втора за премиера Борисов. В рамките на втория му мандат като министър-председател, през 2015 година той направи официално посещение в Ашхабад, с което беше реализирана важна стъпка за възстановяване на двустранния диалог на най-високо и високо равнище. \r\nЗа България Туркменистан е важен партньор в Централна Азия и в района на Каспийско море. Двете страни поддържат традиционно добри и приятелски отношения. Като цяло регионът на Каспийско море е ключов за търговията и свързаността на Европа с Централна Азия, Средния и Далечния Изток. В този смисъл българската страна неведнъж е изразявала интереса си относно транспортната и енергийна свързаност в региона и разглежда предстоящия икономически форум като подходяща възможност за диалог по темите от взаимен интерес.  \r\nМинистър-председателят Бойко Борисов беше поканен лично от президента на Туркменистан Гурбангули Бердимухамедов да вземе участие в Първия каспийски икономически форум. Събитието, което започна на 11 август и продължава и днес в националната туристическа зона „Аваза“, събира държавните и правителствените ръководители на каспийските държави, лидери на заинтересовани страни, близки до Каспийския регион, както и представители на международни икономически, финансови, транспортни, екологични и други организации.  \r\nФокус на дискусиите са развитието на икономическото сътрудничество в Каспийския регион и създаването на условия за големи проекти. Дискутира се и ролята на каспийската икономика в глобален контекст, инвестиционната привлекателност в петролната и газовата промишленост, в електроенергията, транспорта, търговията, агроиндустрията, туризма и други сфери от общ интерес за участниците. \r\nВ делегацията, водена от премиера Бойко Борисов в Туркменистан, са министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, министърът на икономиката Емил Караниколов и министърът на енергетиката Теменужка Петкова.", "date": "2019.08.12", "title": "Министър-председателят Бойко Борисов участва в Първия каспийски икономически форум в Туркменистан"}
{"url": "http://www.focus-news.net/news/2019/08/12/2688550/gazeta-express-kosovo-predsrochnite-izbori-v-kosovo-shte-se-provedat-na-septemvri.html", "text": "Източници на прищинския вестник  Gazeta Express  разкриват, че предсрочните парламентарни избори в Косово ще се проведат на 29 септември. Очаква се държавният глава Хашим Тачи да обяви датата, веднага след като парламентът бъде разпуснат и политическите партии проведат срещи. \r\nЗаконодателният орган в Прищина най-вероятно ще бъде разпуснат на 22 август, след като премиерът Рамуш Харадинай подаде оставка и позицията на ръководител на правителството остана вакантна. \r\nХарадинай подаде оставка, без да са минали и две години от мандата му. Той мотивира решението си с призовката от Специализирания съд в Хага, която получи по обвинения в извършване на военни престъпления. Министър-председателят на най-младата държава на Балканите влоши и отношенията си с лидера на Демократическата партия на Косово (ДПК) Кадри Весели, коалиционен партньор в правителството в Прищина. Така дойде и призивът за извънредни избори, които подкрепи и опозицията.  \r\nОчаква се президентът да призове политическите партии да се консултират по два варианта: създаване на ново правителство или предсрочни избори. На практика има само един вариант, тъй като нито една партия няма необходимата подкрепа за създаване на ново правителство. Причината е, че нито една политическа сила не може да разчита на гласовете на „Сръбска листа“, която излезе от коалицията миналата година, след въвеждането на 100-процентовите мита за внос на сръбски стоки в страната.  \r\nРамуш Харадинай е шестият премиер на Косово след Байрам Реджепи, Баджрам Косуми, Агим Чеку, Хашим Тачи и Иса Мустафа. Харадинай ръководи правителството на Косово в продължение на 100 дни, когато през март 2005 г. бе принуден да подаде оставка, за да се яви в Хага като обвиняем за военни престъпления. Там той беше два пъти оправдан. Никой от следвоенните ръководители на правителства не е изпълнил конституционния си мандат. От войната насам са проведени шест национални избори. \r\n \r\n Тереза Герова", "date": "2019.08.12", "title": "Gazeta Express (Косово): Предсрочните избори в Косово ще се проведат на септември"}
{"url": "http://www.focus-news.net/news/2019/08/12/2688556/dobrich-prodalzhava-remontat-na-chast-ot-patya-dobrich-s-balik-dvizhenieto-tryabva-da-se-izvarshva-s-povisheno-vnimanie.html", "text": "Продължава ремонтът на част от пътя Добрич – с. Балик, движението на автомобили се извършва с повишено внимание, предаде кореспондент на  Радио „Фокус” – Варна . До 15 август е удължен срокът за ремонт пътната отсечка, където се извършват ремонтни дейности на асфалтовата настилка. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич продължава ремонтът по част от бул. „Добруджа“ в участъка от кръстовището на бензиностанцията в посока кв. „Рилци“. Временната организация на движение на автомобили важи до приключване на планираните дейности.  \r\nЖулиета НИКОЛОВА", "date": "2019.08.12", "title": "Добрич: Продължава ремонтът на част от пътя Добрич – с. Балик, движението трябва да се извършва с повишено внимание"}
{"url": "http://www.focus-news.net/news/2019/08/12/2688554/denyat-12-avgust-v-balgarskata-istoriya.html", "text": "На 12 август 1875 г. на заседание на Българския революционен централен комитет е взето решение за организиране и избухване на Старозагорското въстание. През май 1875 г. избухва въстание в Босна и Херцеговина, което поставя началото на Източната криза. БРЦК преценява, че е настъпил благоприятен моментът за общо въстание в България. \r\nСлед превратът на 8 срещу 9 август, извършен от група офицери русофили, недоволни от външнополитическия курс на княз Александър I Батенберг, на 12 август 1886 г. е съставено княжеско наместничество в състав: Стефан Стамболов, Петко Рачов Славейков и Георги Странски.  1860 г. Във Варна е открито българско училище. За учител e поканен Константин Арабаджиев от Търново .  \r\n \r\n \r\n2008 г. \r\nПрезидентът на Република България връчва Орден „Стара планина“ първа степен на Борис Цветков „за големите му заслуги към Република България и българската дипломатическа служба и по повод 90 години от рождението му“. \r\n \r\n \r\n2006 г. \r\nОткрива се Роженският събор. \r\nСъборът се организира от община Смолян със съдействието на Министерство на културата. Според министър Стефан Данаилов това е най-голямото и най-значимо събитие в националния културен календар за България, грижата е то да бъде за автентичната българска народна песен и фолклорно изкуство. \r\nВ продължение на 2 дни на трите сцени ще се изявяват танцови състави и оркестри, групи за фолклор и народни обичаи, индивидуални певци, игрохорци, разказвачи, гайдари, кавалджии и гъдулари. \r\nБлизо 6 000 изпълнители ще участват в националното надпяване и надсвирване на Роженските поляни на 12 и 13 август. Заявки за участие са подадени от всички фолклорни области на страната, има и групи от чужбина. Според правилата на фолклорната проява чуждестранните изпълнители могат да се състезават само, ако изпълняват автентичен български фолклор. \r\nРоженският събор има над сто годишна традиция. Началото е поставено през 1898 г. Тогава границата на България и Турската империя е минава през връх Рожен и спонтанно родовете от двете страни на границата се събрали на върха. \r\nНа събора през 1961 година изгрява \"Чудото на Рожен\" - самобитният гайдарски оркестър \"Сто каба гайди\". От тук излита и песента \"Излел е Дельо хайдутин\" в изпълнение на Валя Балканска. \r\nИстинското началото на Роженския събор е поставено далеч във времето и се дължи на силната и здрава традиция в Родопите да се почитат оброчищата. Празниците им обикновено са през летните месеци, когато мъжете се прибират по домовете. През останалото време на годината те са на “гурбет” по далечни чужди места. \r\nНа Роженските поляни са почитани стари черковища, свързани с християнски светци, чиито празници са в рамките на 2 месеца, юли и август. Макар и на близки дати в календара, те били редовно посещавани от жителите на с. Соколовци, в чиито землище са. Празничният ден започвал с молебен, но основно място в него било отредено на веселбите, песните и хората. Изпълнявали се съборянските песни. \r\nСелището Соколовци остава в пределите на Османската империя, а най-хубавите му пасища - в Източна Румелия. До 1885 г. и Съединението границата е формална и постовете не създават проблеми за преминаване през нея. Петте параклиса на Рожен са почитани, съборите на тях се посещавали и от други селища, особено този на св. Пантелеймон. \r\nПроблемите за преминаване през границата се засилват след 1892 г. и създаването на с. Проглед от изселници от Соколовци. Това затруднява честия достъп до параклисите на Рожен. Отец Ангел Инджов, свещеник в с. Соколовци, дава идея за общ събор, като през 1898 г. призовава енориашите си да почетат всички светии на роженските параклиси в деня на св. Пантелеймон, но на параклиса “Св. Кирик и Юлита”, където и до днес се провежда съборът. \r\nВ този период, края на ХIХ и първото десетилетие на ХХ в. Роженският събор придобива нов смисъл. Той е масово посещаван от българите от двете страни на граничната линия. За три дни на роженските поляни се стичат родопчани от Ахъчелебийско, Чепеларско и Широколъшко, разделени от българо-турската граница. Рожен става мястото, където роднини и близки се срещат веднъж в годината, разменят новини и най-вече веселят се заедно. Рожен става символ на свободата и българското единство. \r\nПрез 1908 г. съборът протича особено тържествено. В Османската империя е започнала младотурската революция, дадена е “свобода и опрощение” за българските поборници-илинденци. Чепеларският граничен пост и тамошната интелигенция отправят специална покана към турския щаб в Смолян да гостуват на събора на Пантелей. Турските офицери приемат поканата и оповестяват опрощението за родопските комити. На събора присъстват известните в целия район освен като комити и като прочути гайдарджии Хвойню от Левочево, Лакудата от Чокманово и Лютата от Смолян. \r\nСлед 1912 г. Роженският събор губи политическото си значение, придобито по стечение на обстоятелствата във връзка с граничната линия. Но запазва духа на традицията, времето и мястото на провеждането, ролята на средище за хората от Среднородопието. На Рожен се правят все повече родови и дружески срещи на изселени във вътрешността на страната родопчани. \r\nСъздаването на Смолянски окръг дава нова насока в развитието на Роженския събор. През август 1961 г. е проведен тридневен събор- надпяване, организиран от Министерството на просветата и културата, Управлението за радиоинформация и телевизия, Дома на народното творчество - София, и Окръжен народен съвет - Смолян. Това е третият за страната събор-надпяване след Граматиково и Тервел и е обявен от специалистите за най-значимото фолклорно събитие на годината. На Рожен вземат участие над 500 самодейци певци и инструменталисти. Възторжено ги аплодира 60-хилядна публика, твърде разнолика по състав родопчани и представители на родопските дружби, видни български писатели, музикални дейци, журналисти, фолклористи, много туристи и курортисти, почитатели на родопската музика. За специалистите по фолклор и за радиожурналистите “Рожен 61” е изключително успешен - представена е цялата Среднородопска област, изслушани и записани са над 1500 автентични песни, открити са нови гласове и майстори свирачи. Жури и публика имат шанса да се срещнат с феномени като най-стария изпълнител дядо Стоян Делигегов, на 91 г., родом от Чокманово, навремето тежък кехая, с репертоар от над 600 песни. \r\nСледват години, през които Роженският събор търси социалната си значимост чрез национални събори на туристи, автомобилисти, на българо-съветската дружба или на единните родословни корени. Важно е, че не губи същността си като сцена на родопския фолклор. \r\nВръх в развитието на събора през тези години е “Рожен 72”. Изявяват се 3500 самодейци. Гайдарите са 300, представени от оркестъра за възрастни и детско-юношеския и от свирачи от различни селища. Публиката достига 150 хиляди души. \r\nПрез 1993 г. за първи път съборът на Рожен е национален. Поканени са и участват състави и индивидуални народни изпълнители от цялата страна и е представено разнообразното и невероятно богато фолклорно наследство на България. \r\nВ своята над стогодишна история Роженският събор носи най-големите ценности и отлики на българския народностен дух, почитане на традициите, на семейството и родовите корени; поклонение пред светците-покровители, завещани от дедите; воля за свобода, неподвластна на разделяне от държавни граници; простор и триумф на родопския фолклор. Рожен и съборът са едно наследство, в което намираме идентичността си като българи. \r\n \r\n \r\n1994 г. \r\nУчреден е “Съюз за отечеството”. Регистриран е през септември същата година. Председател е Гиньо Ганев. Други по-видни дейци: Кольо Георгиев, Румен Статков, Румен Скорчев и др. \r\nГиньо Ганев е юрист, политически и държавен деец. Роден е в Бургас на 2 март 1928 г. Завършва право в Софийския университет \"Св. Климент Охридски\". Главен юрисконсулт и главен секретар е на Министерството на енергетиката. Включва се в обществено-политическия живот на страната. Секретар, заместник-председател и председател е на Отечествения фронт (преобразуван по-късно в Отечествен съюз). Заместник-председател е на VII Велико народно събрание и е депутат в ХХXVIII и ХХXIX Народно събрание. Бил е председател на Агенцията за българите в чужбина. \r\n \r\n \r\n1992 г. \r\nС размяна на ноти е постигнато споразумение за откриване на генерални консулства в София и в Скопие. \r\nДипломатическите отношения между двете държави водят началото си от 12 септември 1992 г., когато са открити генерални консулства, съответно в Скопие и в София. Българското генерално консулство в Скопие започна да функционира от октомври 1992 г. \r\nНа 21 декември 1993 г. България и Република Македония установяват дипломатически отношения на равнище посолства. \r\nи авторско право, мита, текстил, товарни автомобилни превози. \r\n \r\n \r\n1974 г. \r\nПодписана е дългосрочна спогодба за икономическо, промишлено и научно-техническо сътрудничество между България и Финландия. \r\n \r\n \r\n1965 г. \r\nВ периода 12–15 август в Копривщица се провежда Първият национален събор на народното творчество. \r\nНадпяването става на 7 естради в местността “Войводенец” близо до Копривщица. Участниците са 4 000 души – народни певци, свирци, танцьори, разказвачи на приказки и легенди от цялата страна. Показани са много народни носии и народни художествени занаяти. Първият събор определя облика на следващите събори. Наградите са 100 златни, 160 сребърни, 190 бронзови медали и 1 144 грамоти. \r\n \r\n \r\n1965 г.  \r\nВ периода 12–16 август се водят преговори в Москва за икономическо сътрудничество между СССР и България за периода 1966-1970. \r\n \r\n \r\n1944 г. \r\nСССР изпраща нота до българското правителство, с която настоява за скъсване на съюза с Германия. \r\n \r\n \r\n1941 г. \r\nС министерско постановление еврейските трудови групи преминават от Министерството на войната към Министерство на общите сгради, пътищата и благоустройството. \r\nЕврейски въпрос е условно обозначение на расовата и етническата дискриминация спрямо еврейското население в Европа в навечерието и по време на Втората световна война (1939–1945 г.). Проповядвана най-открито от немските националсоциалисти. След идването на А. Хитлер на власт в Германия (1933 г.) става и официална държавна доктрина. \r\nПод натиска на Берлин антиеврейската политика се възприема и от редица европейски държави, сред които и България. На 24 декември 1940 г. правителственото мнозинство в XXV Народно събрание гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт (1 март 1941 г.), тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на 20 000 д.уши в лагерите на смъртта. Междувременно в столицата и други градове на страната непрестанно се предприемат нападения и погроми над еврейски домове и цели махали. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци – Янко Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др. При тази обстановка цар Борис III и тогавашното правителство на проф. Богдан Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България 11 836 души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още 8 560 души евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Димитър Пешев, подпредседател на Народното събрание, и др. Те обаче набързо са свалени от заеманите от тях постове. Друг съществен фактор, който попречва за изпращането на новата група български евреи към Полша, е настъпилият обрат в хода на Втората световна война. Войските на Вермахта през 1943 г. и 1944 г. търпят тежки поражения не само на Източния, но и по другите фронтове. Между стъпките, които предприема дошлото на власт в началото на септември 1944 г. правителство на Константин Муравиев, е и отмяната на антисемитското законодателство в страната. На практика обаче действителното възстановяване на гражданските и политическите права на еврейското население в България настъпва след политическата промяна на 9 септември  \r\n1920 г. \r\nВ периода 12 - 20 август Българска църковна делегация, състояща се от архимандрит Стефан и протопрезвитер професор Стефан Цанков участва в подготвителната конференция в Женева на икуменическото движение \"Единство на църквите\". \r\n \r\n \r\n1906 г. \r\nВ периода 12 - 15 август в София се провежда Първият учредителен конгрес на Радикалдемократическата партия. Изработва се устав и програма на партията. За председател е избран Найчо Цанов (на снимката). \r\nРадикалдемократическа партия е основана през юли 1905 г. от Найчо Цанов, Тодор Генчов Влайков, Ил. Георгов и др. дейци, които дотогава членуват в Демократическата партия. През 1901 г. те обособяват крило в Демократическата партия под името \"млади демократи\", което не одобрява провежданата от тогавашния коалиционен кабинет на Петко Каравелов външна и по-специално финансова политика и със своя вот против искането му за сключване на външен държавен заем от френски банки срещу залагането на тютюневия монопол допринасят за падането на това правителство. От края на 1902 г. започват да издават свой печатен орган – списание \"Демократически преглед\". След обособяването им като самостоятелна политическа формация провеждат конгрес през август 1906 г., на който се приемат програмата и уставът на партията. Макар и малочислена, партията се опитва да играе активна роля в политическия живот на страната. Обявява се против личния режим на княз (цар) Фердинанд I, не одобрява разрешаването на българския национален въпрос чрез война. За пръв път е привлечена в управлението на страната през юни 1918 г. в коалиционното правителство на Александър Малинов и носи отговорност за катастрофалното излизане на България от Първата световна война (1914–1918 г.). След края на световната война запазва самостоятелното си съществуване, но от 1922 г. се преименува на Радикална партия. През юли същата година влиза в Конституционния блок при запазване на самостоятелността си и заедно с Обединената народнопрогресивна и Демократическата партия предприема борба за събаряне на правителството на БЗНС от власт. След неуспеха на първата по-значителна акция на Конституционния блок в Търново (17 септември 1922 г.) лидерите й са арестувани и хвърлени в затвор, за да бъдат съдени като виновници за втората национална катастрофа. Чрез отделни свои представители Радикалната партия участва в подготовката и извършването на държавния преврат на 9 юни 1923 г. и след успеха на акцията един от тях е привлечен в кабинета на Александър Цанков. Скоро след преврата са пуснати на свобода затворените й лидери. Към тях е отправен апел да дадат съгласието си партията да се влее в проектираната политическа формация – Демократическият сговор. Повечето от тях приемат, с изключение на Стоян Костурков, който по онова време е секретар на партията. През февруари 1924 г. по негова инициатива част от членовете напускат Демократическия сговор и възобновяват самостоятелното съществуване на партията. През целия период на сговористкия режим партията е в лагера на неговата легална опозиция. През пролетта на 1931 г. влиза в коалицията Народен блок и след нейната изборна победа в парламентарните избори през юни същата година участва с един свой представител в новия кабинет на страната. Опитът на партията да получи повече министерски места до 1934 г. не дава резултат. Вместо това в началото на май 1934 г. Стоян Костурков е бламиран като министър. Това довежда до разцепление в редовете на партията, като част от членската и маса начело с проф. П. Генов продължава да държи на блоковата коалиция. След държавния преврат на 19 май 1934 г. Радикалната партия води полулегален живот, от лидерите й по-активна дейност разгръща проф. П. Генов, който влиза във формираната през 1936 г. организационна групировка \"Петорка\". По време на Втората световна война (1939–1945 г.) някои дейци на партията влизат в Отечествения фронт и след политическата промяна на 9 септември 1944 г. участват в неговото правителство. От края на септември 1945 г. в кабинета е привлечен и Стоян Костурков. \r\n \r\n \r\n1886 г. \r\nСлед превратът на 8 срещу 9 август извършен от група офицери русофили, недоволни от външнополитическия курс на княз Александър I Батенберг, на 12 август 1886 г. е съставено княжеско наместничество в състав: Стефан Стамболов (на снимката), Петко Рачов Славейков и Георги Странски. Кабинетът на митрополит Климент подава оставка. Новият кабинет е образуван от представители на различни политически сили, обединени около идеята за предотвратяване на гражданска война и политическата криза. Правителството е назначено с прокламация “Към българския народ” от 12 август 1886 г. За министър- председател е назначен Петко Каравелов. Два дни по-късно, след като е предотвратена опасността от гражданска война Стефан Стамболов изпраща телеграма до княз Батенберг, намиращ се по това време в Австро-Унгария, с която го кани отново да заеме престола. Част от войсковите единици, които участват в бунта, са разформировани, а офицерите са разжалвани или дадени под съд. Поради разногласия при оценката на вътрешнополитическото положение между ръководителите на контрапреврата и правителството Каравелов подава оставка на 16 август 1886 г. \r\n \r\n \r\n1879 г. \r\nСъздаден е Българският военен флот, т. нар. Портово капитанство. \r\n \r\n \r\n1875 г. \r\nНа заседание на Българския революционен централен комитет е взето решение за организиране и избухване на Старозагорското въстание (1875 г.). През май 1875 г. избухва въстание в Босна и Херцеговина, което поставя началото на Източната криза. БРЦК преценява, че е настъпил благоприятен моментът за общо въстание в България. \r\nСтарозагорското въстание (1875 г.) е с център Стара Загора и има за цел освобождение на България от османско иго. \r\nВ плана на въстанието Българският революционен централен комитет набелязва главните райони за действие, а така също и комитетите, които ще ги ръководят. Определени са и главните апостоли: Никола Обретенов - за района на Русе, Шумен, Варна и Разград; Михаил Сарафов - в Търновско; Панйот Волов - в Троянско; Ст. Драгнев - в Ловеч; Стефан Стамболов - в Старозагорско; Т. Стоянов и С. Танасов - в Сливенско. Заедно с тях в подготовката на въстанието вземат участие и други революционни дейци като Иларион Драгостинов, Ив. Хаджидимитров, Георги Икономов, братя Жекови и пр. Планът на Българския революционен централен комитет предвижда въстанието да бъде подкрепено с чети отвън, да се подпали Цариград от група, ръководена от Стоян Заимов и Георги Бенковски. \r\nСтарозагорското въстание завършва с поражение. Причините за това са от най-различно естество: краткото време, с което разполага Българският революционен централен комитет, не му позволява да извърши необходимата подготовка. Не са без значение и предателствата, извършени от някои местни чорбаджии, и пр. \r\nНеуспехът на въстанието предизвиква остра криза в Българския революционен централен комитет. Христо Ботев се оттегля от него и не много след това комитетът на практика престава да съществува. Въпреки поражението му обаче Старозагорското въстание изиграва не малка роля за засилване на общия революционен подем сред българския народ. То показва нарасналото национално и политическо съзнание на населението и заедно с това допринася за задълбочаване на общата криза в Османската империя. \r\n \r\n \r\n1860 г. \r\nВъв Варна е открито българско училище. За учител e поканен Константин Арабаджиев от Търново. Година по-късно започва строежът на нова двуетажна училищна сграда. Това начинание среща съпротива от страна на гръцката и гагаузката общност, затова се налага да се потърси влиянието на Иларион Макариополски (на снимката). След неговото застъпничество българите във Варна получават султански ферман, който им разрешава да построят свое училище. То е открито на 25 юли 1862 г. \r\n \r\n \r\n На тази дата са родени: \r\n1967 г. \r\nРоден е Емил Костадинов - български футболист, нападател. Юноша е на “ЦСКА”, на 17 години дебютира в мъжкия състав. В “ЦСКА” Костадинов печели 3 шампионски титли (1987 г., 1989 г. и 1990 г.) и 3 национални купи. От 1990 г., в продължение на 4 години, е състезател на португалския “Порто”, след това на испанската “Ла Коруня”, а в сезона 1995/1996 г. облича фланелката на “Байерн”, с който печели и Купата на УЕФА, като във втората финална среща срещу “Бордо” отбелязва и гол. На 17 ноември 1993 г. на стадион “Парк де Пренс” Емил Костадинов отбелязва двата най-важни гола в кариерата си и класира България за световните финали в САЩ. Той е титуляр в единадесеторката, постигнала най-големия връх в българския футбол - четвърто място в света в САЩ-94. Участник е на Европейското първенство в Англия’96 и Световното първенство във Франция’98. Костадинов е Футболист № 1 и Спортист № 2 на България за 1993 г. \r\n \r\n \r\n1961 г. \r\nРоден е Красимир Чолаков – български състезател по бокс на “ЦСКА”. Многократен републикански шампион, балкански шампион. Носител на Световната купа в категория до 48 кг. през 1985 г. Има участия и на професионалния ринг \r\n \r\n \r\n1944 г. \r\nРоден е Димитър Якимов – български футболист, нападател. \r\nИграч е на “Септември” (1955-1960 г.) и “ЦСКА” (1960-1974 г.). Шампион е на страната (1961 г., 1962 г., 1966 г., 1969 г., 1971 г., 1972 г., 1973 г.) и е носител на купата (1960 г., 1961 г., 1965 г., 1969 г.). Има 308 мача и 151 гола в групата на майсторите. Голмайстор е през 1971 г. с 26 гола. \r\nВ националния отбор има 60 мача с 8 гола. Дебютът му в националния отбор е на 6 декември 1959 г. срещу Дания (2:1), последният му мач е на 11 юни 1970 г. срещу Мароко (1:1). Участник е в 3 Световни първенства (1962 г., 1966 г., 1970 г.). Причисляван е към най-добрите български футболисти. \r\n \r\n \r\n1940 г. \r\nРоден е Александър Йосифов - български композитор. Израства в семейство със солидни музикални традиции. Учи в БДК при проф. П. Владигеров. Занимава се активно с обществена и организационна музикална дейност. Автор е на симфонии, симфонични пиеси, инструментални концерти, вокално-инструментални творби, песни, музикално-сценични произведения, твори в областта на музикалния театър (радиооперата \"Завръщане към началото\", мюзикъла \"Моряшка чест\", балетните сцени \"Партизанката\", \"Криле на дружбата\" и др.). През 1979 г. завършва операта \"Хан Крум Ювиги\" (либрето - Банчо Банов, поставена на софийска сцена през 1981 г.). Автор на операта за деца \"Тошко Африкански\" (по едноименната повест на А. Каралийчев) и оперетата \"Златното копие\". \r\n \r\n \r\n1901 г. \r\nРоден е Асен Вапорджиев – български контрабасист виртуоз. Завършва Софийската музикална академия и Парижката консерватория. През 1927-1929 г. е солист на различни оркестри в Берлин, Брюксел, Лондон и други европейски градове. През 1929-1944 г. е преподавател в Музикалната академия в София. Вапорджиев е контрабасист със съвършена техника, красив и изразителен тон. Притежава богат репертоар, обхващащ както пиеси за контрабас, така и транскрипции за пиеси за виолончело и цигулка. \r\n \r\n \r\n1853 г. \r\nРоден е Стоян Стоянов Заимов – български възрожденец, революционер, просветен деец, общественик и писател. Роден е в Чирпан. Първоначално учи в с. Рупките, Старозагорско, а след това и в родния си град. През 1867 г. продължава образованието си в класното училище в Стара Загора, където се включва и в революционната борба. Изпълнява куриерска служба между Стара Загора и Чирпан. Дейността му не остава скрита от местните османски власти и това го принуждава през 1870 г. да се прехвърли в Пловдив, където завършва едногодишен педагогически курс. През 1871 г. е учител в Хасково и участва в организирането на местния революционен комитет. През 1871 г., заедно с А. Узунов, П. Берковски и други революционни дейци, взема участие в покушението на местния чорбаджия и предател хаджи Ставри Примо (т. нар. Хасковско съзаклятие). Заловен е и осъден на \"вечно заточение\" в Диарбекир. През следващата година успява да избяга и се прехвърля в Румъния, където попада в средата на българската революционна емиграция. Установява контакти с Любен Каравелов, Христо Ботев и други видни български революционери. В началото на 1875 г., в продължение на няколко месеца, редактира в Браила хумористичния в. \"Михал\". \r\nПо време на подготовката на Старозагорското въстание 1875 г. Стоян Заимов е определен за ръководител на групата, която трябва да подпали Цариград. След неуспеха на въстанието е един от дейците, които изиграват най-голяма роля за създаването на Гюргевския революционен комитет. Той е определен за апостол на III - Врачански, революционен окръг и в началото на 1876 г. се прехвърля на българския бряг, откъдето се отправя за определения му район. \r\nПоради присъствието на многобройни османски войски и съпротивата на местните чорбаджии Стоян Заимов е възпрепятстван да вдигне въстание във Врачанския край. \r\nПо същите причини не успява да окаже помощ и на четата на Христо Ботев. След разгрома на Априлското въстание 1876 г. Стоян Заимов е заловен и е осъден на смърт, но впоследствие смъртната му присъда е заменена с доживотен затвор. Той е изпратен на заточение в крепостта Акя (Сен Жан д'Акър) в Мала Азия. Амнистиран е след края на Руско-турската освободителна война 1877-1878 г. През 1880-1882 г. следва в Педагогическия институт в Москва, след което в продължение на няколко години учителства в Шумен, Варна и Кюстендил. Заема и редица други административни длъжности - директор на Софийската библиотека (днес Народна библиотека \"Св. св. Кирил и Методий\"), член на Учебния съвет при Министерството на народното просвещение, окръжен управител в Стара Загора и др. Заради откритото си русофилство по време на първия стамболовистки режим (1887-1894 г.) е преследван и затварян. Това го принуждава за известно време да емигрира в Русия. Завръща се след падането на Стамболовото правителство и се включва дейно в обществено-политическия и културния живот на Княжеството. Възглавява Комитета за увековечаване на българо-руската бойна дружба и подпомага акцията за изграждане на стотици паметници на загиналите руски офицери и войници по време на Освободителната война, както и за изграждането на военноисторическите музеи в София, Плевен, Пордим, Бяла и Шипка. Избран е и за председател на Върховния поборническо-опълченски комитет. Умира в Плевен. Оставя богато книжовно наследство от преводи, мемоари и пр. По-главни трудове: \"Миналото. Белетристически и исторически очерци из областта на българските движения от 1870-1877 г.\" в 4 т. (1884-1888 г.), \"Васил Левски. Дяконът. Кратка биография\" (1895 г.) и др. \r\n \r\n \r\n1839 г. \r\nРоден е Иван Попхристов Кършовски - български книжовник, общественик, участник в борбата за освобождение на България от турско иго. Учи в Елена и Свищов. Работи като учител на различни места. Постъпва в Първа българска легия на Г. С. Раковски (1862 г.); в Белград остава до 1864 г. Учителства в Добруджа и се занимава с революционна дейност (1865-1866 г.). Емигрира в Румъния и се включва в организирането на чети през Дунава (през 1867 г. е писар в четата на П. Хитов), включва се във Втората българска легия в Белград (1868 г.). След кратък престой в Одеса се установява в Румъния. Един от дейните членове на Гюргевския революционен комитет. В Плоещ издава на румънски език в-к “Вултурул” и “Индепенденца национала” (1876-1877 г.). След Освобождението е съдия, адвокат, член на Либералната партия, народен представител в I и II НС. Доброволец в Сръбско - българската война (1885 г. ). Редактор на вестник “Струма” (1889 г.), “Вардар” (1889-1891 г.), “Юнак” (1898-1900 г., заедно с Ив. Бобевски); сътрудничи на български и румънски периодичен печат. Издава книгите: “Нова българска Света гора - Бузлуджа” (1898 г.), “Неразбранщина” (1899 г.), “Румъно-българско скарвание и истинските му причини” (кн. 1-3, 1900 г.). \r\n \r\n \r\n На тази дата умират: \r\n1935 г. \r\nУмира Никифор Петров Никифоров - военен и държавен деец, дипломат. \r\nРоден е на 12 април 1858 г. в Ловеч. Завършва Военното училище в София през 1879 г. Участва в Сръбско-българската война 1885 г. като командир на 6. Пехотен Търновски полк. По-късно заема отговорни постове в Министерството на външните работи и изповеданията. Дипломатически агент е в Германия (1905–1908 г.) и е пълномощен министър в същата страна (1908–1909 г.). Произведен е в чин генерал-майор на 15 септември 1900 г. и в чин генерал-лейтенант на 2 август 1912 г. Военен министър е от 16 март 1911 г. до 1 юни 1913 г. Приема закона за Военната академия през 1912 г. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.12", "title": "Денят 12 август в българската история"}
{"url": "http://www.focus-news.net/news/2019/08/12/2688557/vecher-makedoniya-vmro-dpmne-obvinyava-vlastta-v-prikrivane-na-informatsiya-za-razprostranenie-na-antraks-v-stranata.html", "text": "ВМРО-ДПМНЕ обвини правителството на премиера Зоран Заев (СДСМ) в прикриване на информация за разпространяването на антракс в Македония, пише електронното издание на близкия до опозиционните кръгове в страната скопски вестник  „Вечер“ .  \r\nОт партията съобщиха, че са научили, че заразена овца от Западна Македония е била докарана във Ветеринарния факултет в Скопие преди две седмици. Прегледът е потвърдил диагнозата и в резултат 30 служители от факултета са били незабавно откарани в Клиниката за профилактика на инфекциозните заболявания. В тази връзка опозиционната партия отправи въпрос дали са предприети всички превантивни мерки за ваксиниране на населението и локализиране на болестта по животните, която лесно се предава на хората. \r\nМинистерството на здравеопазването се произнесе:  ведомството потвърди информацията, че в някои части на страната е имало заразяване с антракс при говеда, но увери, че няма заразени граждани. Ситуацията се следи отблизо. Предприети са всички необходими мерки за профилактика, допълниха още от министерството.  \r\nАгенцията по храните и ветеринарство потвърждава, че има заразени с антракс животни. Те посочват, че болестта не е нова в страната и е регистрирана в Македония от 2009 г. Оттогава животните се ваксинират всяка година в районите, където е налице заболяването.  \r\nИздадена е забрана за влизане и излизане на животни от държавата. \r\n \r\n Тереза Герова", "date": "2019.08.12", "title": "„Вечер“ (Македония): ВМРО-ДПМНЕ обвинява властта в прикриване на информация за разпространение на антракс в страната"}
{"url": "http://www.focus-news.net/news/2019/08/12/2688555/kathimerini-v-predgradiyata-na-atina-izbuhna-pozhar-razporedena-e-evakuatsiya.html", "text": "Пожар е избухнал в източното предградие на Атина – Пеания, съобщава електронното издание на гръцкия вестник  Kathimerini . \r\nВластите са разпоредили евакуация от къщите в района. Уточнява се, че по данни на противопожарната служба огънят е пламнал в частен дом. На терен работят 133-ма пожарникаря и 42 противопожарни коли.  \r\nДруги подробности за стихията не се привеждат към момента. \r\n \r\n Тереза Герова", "date": "2019.08.12", "title": "Kathimerini: В предградията на Атина избухна пожар, разпоредена е евакуация"}
{"url": "http://www.focus-news.net/news/2019/08/12/2688558/burgas-mezhdunarodniyat-den-na-mladezhta-shte-bade-otbelyazan-v-grada-s-festival-i-izlozhenie.html", "text": "По случай Международния ден на младежта – 12 август, Министерството на младежта и спорта организира младежко изложение и фестивал на цветовете. Това съобщиха от пресцентъра на  Община Бургас . Домакин на събитията е Община Бургас, като всички дейности през деня ще се проведат в Морската градина. Темата тази година е „Да преобразим нашия свят“ с фокус върху цел №4 от Целите за устойчиво развитие 2030 – „Осигуряване на приобщаващо качествено образование и насърчаване на възможностите за учене през целия живот за всички“.  \r\n12 август е обявен за Международен ден на младежта от ООН през 1999 г. В България за първи път датата се отбелязва официално през 2007 г. Международният ден на младежта дава възможност на държавите по света да разгърнат потенциала на младите хора, да отбележат техните постижения и да планират начини за по-доброто им включване в развитието и прогреса на обществото. Денят предоставя уникалната възможност за това младите хора да бъдат интегрирани в процеса на вземане на решения на глобално, национално и местно ниво.", "date": "2019.08.12", "title": "Бургас: Международният ден на младежта ще бъде отбелязан в града с фестивал и изложение"}
{"url": "http://www.focus-news.net/news/2019/08/12/2688559/denyat-12-avgust-v-svetovnata-istoriya.html", "text": "През 1953 г. СССР извършва първия си опит с водородна бомба.  \r\nПрез 1898 г. е подписан мирният протокол, с който се поставя край на Испано-американската война. Испано-американската война е война, избухнала между САЩ и Испания по повод въстанието на остров Куба (1898 г.). Унищожението на испанската флота при Манила и обсаждането на Сантяго са главните епизоди на войната. Испания губи богатите си колонии: Куба, Пуерто Рико и Филипинските острови, които минават под суверенитета на САЩ.  \r\nДенят е обявен за Международен ден на младежта .  \r\n \r\n \r\n2017 г.  \r\nСедем членове на \"Белите каски\" са застреляни от неидентифицирани въоръжени лица в Сармин, Северозападна Сирия.  \r\n \r\n \r\n2017 г.  \r\nБомбен атентат в пакистанската провинция Белуджистан убива 15 души, включително 8 войници, и ранява 40 други.  \r\n \r\n \r\n2017 г.  \r\nНаводненията в Непал оставят най-малко 36 мъртви и още десетки липсващи. \r\n \r\n \r\n2016 г. \r\nМалък самолет се разбива след аварийно кацане на летище Шанън близо до Фредериксбърг, Вирджиния, убивайки шест души. \r\n \r\n \r\n2016 г. \r\nСъединените щати обявяват извънредно положение в Пуерто Рико заради избухването на вируса Zika. Над 11 000 са заразените. \r\n \r\n \r\n2015 г. \r\nНай-малко 112 души са загинали в резултат на експлозия на опасни материали в Тиендзин \r\n \r\n \r\n2015 г. \r\nКиргизия официално става член на Евразийския икономически съюз. \r\n \r\n \r\n2014 г. \r\nВ Испания почива първият болен, заразен от Ебола. \r\n \r\n \r\n2013 г. \r\nРумъния осъжда призивите за война в Трансилвания. \r\n \r\n \r\n2012 г. \r\nПрезидентът на Египет Мохамад Морси разпуска върховният военен съвет на страната и освобождава от длъжност министъра на отбраната Мохамед Хюсеин Тантави. \r\n \r\n \r\n2011 г. \r\nВ дванадесет руски града включително в Москва и Санкт Петербург е проведен поредният Ден на гнева. През 2011 г. той преминава под лозунга: „Време е да сменим властта! Време е за промени!“ Основни искания на демонстрантите са: свободни избори, преминаване към пряка демокрация, създаване на механизъм за ръст на заплатите изпреварващ ръста на цените на стоките от първа необходимост, минимална заплата от 10 хиляди рубли, процентът на квартирните плащания да не превишава 5% от семейния доход, привличане на бившите московски власти към съдебна отговорност. \r\n \r\n \r\n2011 г. \r\nРуският президент Дмитрий Медведев подписва указ за санкции срещу Либия. \r\n \r\n \r\n2011 г. \r\nВ Шънджън, Китай стартира 26-ата Лятна Универсиада. \r\n \r\n \r\n2006 г. \r\nСъветът за сигурност на ООН приема резолюция 1701, настояваща за прекратяване на огъня в Ливан и изпращането на 15 000 миротворци в зоната на конфликта. \r\nВ документа, който е приет с внушително мнозинство - 15 гласа \"за\" и нито един против, се казва, че Тел Авив трябва да изтегли войските си от Ливан, а “Хизбулла” да прекрати ракетните си удари по територията на Израел. \r\nНякои от основните точки от резолюция 1701 на ООН за прекратяване на военния конфликт в Ливан: \r\n1. Настояване за “пълно прекратяване на враждебните действия”, основаващо се на “незабавното прекратяване от страна на “Хизбулла” на ракетните удари и на военната операция на Израел в Ливан” \r\n2. Допускането на 15 000 войска на ООН, известна още като UNIFIL, която ще наблюдават за спазване мирното споразумение и ще има мандат да “взема всички необходими мерки за изпълнение на задълженията си” \r\n3. Ливанското правителство трябва да разположи войските си в южната част на страната, която до този момент е била под контрола на “Хизбулла”, както и да прекрати всякакви опити за снабдяване на групировката с оръжие \r\n4. Израел трябва да изтегли войските си от Южен Ливан паралелно с разполагането на войските на Ливан и ООН в района \r\n5. Налагане на военно ембарго на Ливан, забраняващо доставката на оръжие или военна екипировка “за военни единици или лица”, с изключение на ливанската армия и войските на ООН \r\n6. Призовава се в преамбюла на резолюцията, имащ по-малка тежест, за незабавното освобождаване на израелските войници, похитени при операция на “Хизбулла” и за уреждане на случая с ливанските затворници, държани в Израел. \r\n7. Призовава се Генералния секретар на ООН Кофи Анан да направи предложения в рамките на 30 дни за разоръжаването на групировката и определяне на границата, включваща спорните ферми “Шеба”, разположени на Сирийско-ливанско-израелската граница \r\n8. Призовава се Генералния секретар Кофи Анан да гарантира принципно споразумение от Ливан и Израел за постоянно спиране на огъня, включващо създаването на буферна зона в Южен Ливан. \r\n \r\n \r\n2000 г. \r\nПо време на учения в Баренцово море край бреговете на Мурманск потъва руската атомна многоцелева подводница “Курск”. Операцията по изваждането продължава почти три години. По-голямата част от корпуса на \"Курск\" е извадена през октомври 2001 г., заедно с телата на 59 моряци, както и три от общо 22 ракети \"Гранит\", които са се намирали на борда. Цялата операция приключва през август 2003 г. След изваждането на \"Курск\" от морското дъно и разпознаването на загиналите, останките от подводницата са изпратени в кораборемонтния завод \"Нерпа\". Там е свалено ядреното гориво, а реакторният отсек е демонтиран и подготвен за продължително съхранение. Правителствена комисия установява, че причина за потъването е експлозия на торпеда в носовия отсек на подводницата. Загива 118-членният екипаж на подводницата. \r\n \r\n \r\n1999 г. \r\nООН обявява деня за Международен ден на младежта. \r\n \r\n \r\n1998 г. \r\nВ отговор на обвиненията за присвояване по време на Втората световна война на еврейски авоари швейцарски банки се съгласяват за изплатят обезщетение в размер на един милиард и двеста и петдесет милиона щатски долара на оцелелите от Холокоста. \r\n \r\n \r\n1992 г. \r\nСАЩ, Канада и Мексико подписват договор за създаването на Северноамериканската организация за свободна търговия (North American Free Trade Agreement – NAFTA), която обединява двата най-богати пазара в света. Този договор влиза в сила от 1 януари 1994 г. Обединява ресурсите на САЩ, Канада и Мексико. Приоритетните сфери са: земеделие, автомобили, банково дело, енергетика, околна среда, имиграция, работни места, патенти и авторско право, мита, текстил, товарни автомобилни превози. \r\n \r\n \r\n1985 г. \r\nСамолет Боинг на японските авиолинии катастрофира над Осутака, Япония — загиват 520 души. \r\n \r\n \r\n1981 г. \r\nIBM представя започва производство на IBM PC. \r\n \r\n \r\n1974 г. \r\nПодписана е дългосрочна спогодба за икономическо, промишлено и научно-техническо сътрудничество между България и Финландия. \r\n \r\n \r\n1974 г. \r\nТурция поставя ултиматум на Кипър с искане да бъде създаден автономен окръг в населения с кипърски турци район. \r\n \r\n \r\n1972 г. \r\nПоследните сухопътни войски на САЩ във Виетнам напускат страната. \r\nВ периода 1858 г. – 1883 г. Франция успява да завладее Виетнам. След края японската окупация (1940-1945 г.) Виетнам е обявен за независима република (1945 г.). От 1946 г. до 1954 г. Франция води неуспешна война, с която цели да възстанови контрола си върху региона. Женевската конференция (1954 г.) разделя страната по 17-тия паралел на Северен и Южен Виетнам. Под председателството на Хо Ши Мин Северен Виетнам започва от 1958 г. периодични нахлувания с партизански части в Южен Виетнам, като в сраженията се включват и военни части на САЩ (на страната на Южен Виетнам). САЩ постоянно увеличават военното си присъствие там, като през 1969 г. броят на войниците е 550 000. След неуспешна за САЩ война срещу Северен Виетнам през 1972 г. започва изтегляне на американските войски, което завършва окончателно през 1973 г. Страната е официално обединена отново на 2 юни 1976 г.; присъединява се към Съвета за икономическа взаимопомощ (СИВ) през 1978 г. \r\n \r\n \r\n1970 г. \r\nСССР и Западна Германия подписват пакт за ненападение. \r\n \r\n \r\n1965 г. \r\nВ периода 12–16 август се водят преговори в Москва за икономическо сътрудничество между СССР и България за периода 1966-1970. \r\n \r\n \r\n1962 г. \r\nКосмическият кораб на СССР “Восток – 4” е изведен в орбита. Пилотиран е от Пр. Р. Попович (на снимката). Извършва 48 обиколки в орбита с обща продължителност 70 ч 42 мин. Перигеят му на орбитата е 179,8 км, а апогеят е 236,7 км. Извършва групов полет с \"Восток-3\"; минималното разстояние между корабите е около 5 км. \r\n \r\n \r\n1961 г. \r\nЗапочва изграждането на Берлинската стена. \r\n \r\n \r\n1953 г. \r\nСССР извършва първия си опит с водородна бомба. Неин създател е Андрей Дмитриевич Сахаров. \r\nТой е руски физик теоретик и общественик, академик (от 1953 г. – най-младият академик в новата история на науката), чуждестранен член е на много академии на науките. Работи в областта на термоядрения синтез и създаването на първата в света термоядрена бомба, физиката на елементарните частици, космологията и гравитацията. Съучредител е на Комитета за защита на правата на човека и гражданските свободи (1970 г.). През 1968 г. публикува статията манифест “Размисли за прогреса, мирното съществуване и интелектуалната свобода”, в която разглежда заплахата над човечеството от ядрена война, глад, екологически и демографски катастрофи, дехуманизацията на обществото, диктаторските тоталитарни режими. Публикуването на книгата и на Запад е повод Андрей Сахаров да бъде отстранен от секретна работа; а след протеста му при влизането на съветските войски в Афганистан (януари 1980 г.) той е лишен от всички държавни награди и е интерниран под домашен арест в гр. Горки. Завръща се в Москва през 1986 г. През 1975 г. получава Нобелова награда за мир. \r\n \r\n \r\n1953 г. \r\nАмериканката Ан Дейвидсън става първата жена, прекосила сама с яхта Атлантическия океан. \r\n \r\n \r\n1908 г. \r\nХенри Форд и неговата компания \"Ford Motor Company“ пуска на пазара своя най-популярен модел Т (наречен Тин Лизи). \r\n \r\n \r\n1898 г. \r\nПодписан е мирният протокол, с който се поставя край на Испано-американската война. \r\nИспано-американската война е война, избухнала между САЩ и Испания по повод въстанието на остров Куба (1898 г.). Унищожението на испанската флота при Манила и обсаждането на Сантяго са главните епизоди на войната. Испания губи богатите си колонии: Куба, Пуерто Рико и Филипинските острови, които минават под суверенитета на САЩ. \r\n \r\n \r\n1898 г.  \r\nСАЩ анексират Хавайските острови. \r\n \r\n \r\n1887 г. \r\nОт Виена тръгва първият влак Ориент експрес до Истанбул. \r\n \r\n \r\n1877 г. \r\nАмериканският астроном Асаф Хал открива Деймос, спътник на Марс. \r\n \r\n \r\n1965 г. \r\nАнглийският хирург Джоузеф Листър за първи път използва за дезинфекция на инструментите и ръцете на опериращия карболовата киселина (фенол). В резултат на приложението на фенол за дезинфекция, смъртните случаи при операция намаляват три пъти. \r\n \r\n \r\n1851 г. \r\nАмериканецът Айзък Сингер получава патент за шевната машина със задвижване посредством педал, с което се освобождават и двете ръце на шивача. \r\n \r\n \r\n1813 г. \r\nАвстрия обявява война на Наполеон. \r\n \r\n \r\n1759 г. \r\nВ решителната битка от Седемгодишната война (1756 - 1763) руско-австрийските войски разбиват смятаната за непобедима пруска армия на крал Фридрих ІІ. \r\n \r\n \r\n1867 г. \r\nОбединените унгарско-френски войски нанасят поражение на османските турци в битката при Мохач. \r\n \r\n \r\n \r\n На тази дата са родени: \r\n1930 г. \r\nРоден е американският финансист и милиардер от еврейско-унгарски произход Джордж Сорос. \r\nСтава известен с валутни спекулации и дейността си на филантроп. Основава фондация „Отворено общество“ и написва няколко книги. Неговото богатство е оценено на 8,5 млрд долара от списание Форбс, с което той се нарежда на 80-то място по богатство в света и 24 в САЩ. Сумата, която е дарил от 1991 г. насам чрез своята фондация „Отворено общество“, е около 5 млрд. долара. Също е спонсор на „Кива“, организация от Сан Франциско, която се занимава с безлихвено микрофинансиране, насочена основно към развиващите се страни. \r\n \r\n \r\n1887 г. \r\nРоден е Ервин Шрьодингер - австрийски физик, един от създателите на квантовата механика. Завършва Виенския университет през 1910 г. и започва работа във физическия институт на университета. Професор е във Висшето техническо училище в Щутгарт (от 1920 г.), във Висшето техническо училище във Вроцлав (от 1921 г.), във Висшето техническо училище в Цюрих (1921-1927 г.). Професор е в Берлинския университет от 1927 г. От 1933 г. до 1935 г. е професор в Оксфордския университет, от 1936 г. до 1938 г. - в университета в Грац. През 1940 г. става професор в Кралската академия в Дъблин, а след това е директор на основания от него Институт за висши изследвания. Професор е във Виенския университет от 1956 г. Основните му трудове са в областта на математическата физика, теорията на относителността, физика на атома и биофизика. През 1920 г. създава математическата теория за цвета, която става основа на съвременната колориметрия. Особено важна заслуга на Ервин Шрьодингер е създадената от него вълнова механика (1926 г.). Намира основното уравнение на нерелативистката квантова механика (уравнение на Шрьодингер) и го решава за редица частни задачи; предлага общ метод за неговото използване в атомната физика. Открива връзката на вълновата механика с “матричната механика” на В. Хайзенберг, М. Борн и П. Йордан и доказва тяхната физическа тъждественост. През 1933 г. получава Нобелова награда за физика. \r\n \r\n \r\n На тази дата умират: \r\n1989 г. \r\nУмира Уилям Бредфорд Шокли - американски физик. Завършва Калифорнийския технологичен институт. От 1936 до 1954 г. е сътрудник към фирмата “Бел телефон”. От 1942 г. до 1945 г. работи в Министерството на отбраната на САЩ. От 1955 г. е директор на Лабораторията за полупроводници, а после президент и директор на фирмата “Шокли транзистор”. От 1958 г. е лектор, от 1963 г. до 1975 г. е професор в Станфордския университет. Основните му трудове са върху физика на твърдото тяло (физика на полупроводниците, феромагнетизъм, пластичност на металите, теория на дислокациите и др.). През 1948 г. открива транзисторния ефект. Лауреат на Нобелова награда за физика за 1956 г. (съвместно с Дж. Бардин и У. Братейн). \r\n \r\n \r\n1955 г. \r\nУмира Томас Ман - един от най-големите съвременни германски писатели. Слуша лекции в Мюнхенския университет по история, политикономия и литература. Живее известно време в Рим. Секретар е на сп. “Симплицисимус” в Германия. Става известен с романа “Буденброкови” (т. 1-2, 1901 г.). Автор е на новелите “Тристан” (1903 г.), “Тонио Крьогер” (1903 г.), “Смърт във Венеция”, автобиографичната скица “Пред огледалото” и др. След Първата световна война издава романа “Вълшебната планина” (1924 г.), а през 1933-1943 г. издава историческата тетралогия на библейска тема “Йосиф и неговите братя”. Емигрира от Германия в Швейцария, а през 1938 г. - в САЩ. През 1948 г. публикува “Доктор Фаустус”. Посещава Германия през 1949 г. Получава Нобелова награда за литература през 1929 г. \r\n \r\n \r\n1900 г. \r\nУмира австрийският шахматист Вилхелм Щайнц (1836 - 1900). Той е първият официален световен шампион по шахмат. \r\n \r\n \r\n1689 г. \r\nУмира Инокентий ХІ Блажени (Innocentius ХI), Бенедето Одескалки - папа от 21 септември 1676 г. до 12 август 1689 г. Роден е през 1611 г. Ръкоположен е за кардинал (1645 г.) и епископ на Новара (1650 г.). Особено уважаван е от паството си за неговата щедрост и строго спазване каноните на вярата. Първата му кандидатура за папа (1669 г.) е провалена от намесата на френския крал Луи ХIV, но по-късно (1676 г.) кралят Слънце не може да повлияе на конклава. Води продължителна борба срещу него, заради намесата му в църковните дела. Обявява се против отказа му да спазва Нантския едикт (1598 г.) и на решението му да го премахне (1685 г.). Обявява се против опитите на английския крал Джеймз II да върне римокатолическата вяра в Англия. \r\n \r\n \r\n1633 г. \r\nУмира Якопо Пери (псевдоним Дългокосия) - италиански певец и композитор, един от създателите на операта. \r\nРоден е на 20 август 1561 г. в Рим. Участник е във Флорентинския кръжок (камерат). През 1592 г. заедно с Я. Корси пише музиката към първата си опера \"Дафна\" (по либрето на поета О. Ринучини, поставена за първи път през 1597-1598 г. във Флоренция). Неговата опера \"Евридика\" (1600 г.), в която Якопо Пери изпълнява партията на Орфей, е най-известната от достигналите до днес ранни опери. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.12", "title": "Денят 12 август в световната история"}
{"url": "http://www.focus-news.net/news/2019/08/12/2688564/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху големия християнски празник Успение на Пресвета Богородица, когато в града се организира и културният форум „Панагия” – Въздигане на хляба. Събитието се провежда ежегодно от 2008 година и се организира от Община Кюстендил. Празникът представлява културна изява за представяне на българската православна традиция и черковното художествено и певческо изкуство. За значението на този празник ще говорим с Любляна Начева, старши специалист „Координатор – направление духовно развитие и работа с подрастващи” към общинския отдел „Култура и духовно развитие”. В предаването ще ви разкажем и за най-стария православен храм в Кюстендил – черквата „Свето Успение Богородично”, която е изградена през 1816 година. С нейната история ще ни запознае Явор Митов от Регионалния исторически музей в Кюстендил. Ще посетим и кюстендилското село Раждавица, където тази година, на 14 август, в черквата „Успение Богородично“ ще бъде представена традицията по замесването на богородичния хляб и изпичането му в подница. Самото действие около хляба наподобява черковното тайнство. Освещава се житото, предметите свързани със замесването са изпълнени със сакралност. „Жената-майка” учи и предава тайнството на най-личните момичета. В този хляб е вплетена вяра, майсторство и автентичност – такива, каквито са предавани от майки на дъщери, от род в род. Наши събеседници по темата ще бъдат кметът на населеното място Стоян Ръждавички и библиотекарят към читалище „Светлина” Галина Димитрова. \r\n \r\n  \r\n \r\n Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.08.12", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/08/12/2688562/pernik-s-bogata-kulturna-programa-v-grada-shte-bade-otbelyazan-mezhdunarodniyat-den-na-mladezhta.html", "text": "Международният ден на младежта - 12 август, ще бъде отбелязан празнично от младежките организации и институции, работещи с и за младите хора с много активности и инициативи. Това съобщиха от пресцентъра на  Община Перник . Специални гости на събитието ще бъдат двамата настоящи български младежки делегати към Организацията на обединените нации – Богомила Корманова и Минко Даскалов. Изявите ще започнат в 18.00 часа в Централния градски парк на „Кестеновата“ (мраморна) алея. Всички млади хора ще имат възможността да се включат в информационната игра, чрез която ще научат много нови неща за дейностите на младежките организации и институции. \r\nДирекция „Бюро по труда“ ще представи различни програми за обучение и заетост, както и възможности за работа и обучение в Европа чрез мрежата EURES.  \r\nЧрез инициативата „Здрав дух, здраво тяло” експертите от Регионална здравна инспекция ще измерват въглероден оксид в издишания въздух от пушачи и непушачи, ще правят анализ на телесен състав и изчисляване на базална обмяна. Предвидено е и преминаване на трасе с алкохолни очила.  \r\nПо темата превенция на употребата на наркотични и психотропни вещества от Превантивно-информационния център към Община Перник ще бъдат раздадени множество информационни материали, а от представителите на Фондация „П.У.Л.С“ всеки ще може да се информира относно превенцията на насилие, както и да се включи в играта „Не ме съди човече”, свързана с темата за щадящо детско правосъдие. \r\nАварийният екип на Български младежки червен кръст ще направи на място демонстрация по първа долекарска помощ.  \r\nЕкипът на сдружение „АКСЕЛС“ ще проведе интересна викторина с въпроси, касаещи възможностите, които младежките програми на ЕС (EVS/ ESC) предоставят за младите хора. Всеки желаещ ще може да научи и как да намали личния си карбонов отпечатък.  \r\nЧленовете на Общински младежки съвет са подготвили забавна игра на думи и Фото точка.  \r\nПредставителите на Националния център за безопасен интернет – София ще проведат обучение за безопасно използване на интернет.  \r\nСдружение „Национална младежка карта“ ще представи дейности, свързани с функционалността на картите EYC, а от Градски експериментариум ще разкажат що е пермакултурен дизайн. \r\nТъй като на 12 август младежките организации честват не само Международния ден на младежта, но и Рождения ден на Консултативния съвет за младежка политика, който става на 11 години, празникът ще завърши с празнична торта и младежки концерт на танцовите формации „АРА“, „Sweet pink“, „Ситара денс“ и „4way“.  \r\nИнициативата е част от Общинския годишен план за младежта 2019 г. и се финансира от Община Перник.", "date": "2019.08.12", "title": "Перник: С богата културна програма в града ще бъде отбелязан Международният ден на младежта"}
{"url": "http://www.focus-news.net/news/2019/08/12/2688560/politico-dp-flirtuva-s-dvizhenie-pet-zvezdi-s-tsel-izbyagvane-na-predsrochni-izbori-v-italiya.html", "text": "Малко вероятно е в Италия да бъде създаден съюз, който да блокира партията на Матео Салвини – „Лига“, в опитите й да затегне властта си. Но лявоцентристката Демократическа партия (ДП) и Движението „Пет звезди“ обсъждат варианти за избягване на предсрочните парламентарни избори в страната, които предвиждат създаване на правителство, отбелязва изданието  Politico  в европейската си редакция, като се позовава на информация от членове на двете политически сили.  \r\nПодобно партньорство е особено изненадващо, като се има предвид, че до съвсем наскоро двете партии водеха ожесточена словесна „престрелка“, а миналата година ДП отказа да се присъедини към правителство с Движението „Пет звезди“, което в крайна сметка доведе до коалицията му с „Лига“ на Салвини.  \r\nСпоред депутат от Движението „Пет звезди“, пожелал анонимнист, подчерта, че съюзът с ДП на бившия премиер Матео Ренция „ще бъде единственият начин да се предотврати развитие, при което Италия да получи първото дясно правителство в Западна Европа след Втората световна война\". \r\nЛидерите на парламентарните партии в Италия ще се срещнат в следобедните часове на деня, за да обсъдят предложение за вота на недоверие на премиера Джузепе Конте. В крайна сметка обаче президентът Серджо Матарела ще бъде този, който ще реши дали да бъде насрочено ново гласуване или да връчи мандат на алтернативно мнозинство в парламента. \r\nСъгласно плана на ДП и Движението „Пет звезди“, подкрепен от Ренци, но не и от цялото партийно ръководство, двете политически сили ще се обединят, за да създадат алтернативно мнозинство. Това правителство ще има задача да осигури публичните финанси на Италия и да избегне изпадането й от еврозоната. То също ще има и задачата да реформира избирноо законодателство, според източниците на изданието.  \r\nПланът е наречен „Урсула“ – по името на новоизбрания председател на Европейската комисия Урсула фон дер Лейен, защото обединява италианските партии, които гласуваха за нея в Европейския парламент. \r\n \r\n Тереза Герова", "date": "2019.08.12", "title": "Politico: ДП флиртува с Движение „Пет звезди“ с цел избягване на предсрочни избори в Италия"}
{"url": "http://www.focus-news.net/news/2019/08/12/2688563/shumen-rachno-kosene-na-trevni-ploshti-se-izvarshva-po-patya-madara-kaspichan.html", "text": "Ръчно косене на тревни площи се извършва по част от пътищата в областта, предаде репортер на  Радио „Фокус“ - Шумен . В тази връзка водачите трябва да шофират с повишено внимание по пътя Мадара – Каспичан от км 4 до км 8, както и  по главния път за Варна, при разклон Калугерица – граница с ОПУ Варна от км 130 до км 146.  В участъка се полага и вертикална маркировка. Вертикална маркировка и стоманени предпазни огради се поставят по пътя Дойранци – Жилино от км 21 до км 48. Ремонт на асфалтовата настилка се извършва по пътя  Цани Гинчево – Никола Козлево от км 8 до км 16 в  посока Никола Козлево, както и по потя Лятно – Долина от км 13 до км 14 в района на Долина. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Пътищата в областта са сухи, видимостта е нормална. \r\nИвелина ИВАНОВА", "date": "2019.08.12", "title": "Шумен: Ръчно косене на тревни площи се извършва по пътя Мадара – Каспичан"}
{"url": "http://www.focus-news.net/news/2019/08/12/2688565/sport-pszh-zapochna-s-pobeda-noviya-sezon-v-liga-1.html", "text": "Шампионът на Франция Пари Сен Жермен започна новия сезон в Лига 1 с убедителна победа с 3:0 над гостуващия отбор на Ним. Домакините стигнаха до победата с голове на Единсон Кавани от дузпа, Килиан Мбапе и Анхел Ди Мария. \r\nС успеха Пари Сен Жермен излезе начело в класирането с еднаква голова разлика с Лион, който в петък победи отбора на Монако с 3:0.", "date": "2019.08.12", "title": "Спорт: ПСЖ започна с победа новия сезон в Лига 1"}
{"url": "http://www.focus-news.net/news/2019/08/12/2688566/veliko-tarnovo-v-grada-shte-se-sastoi-kontsertat-tayna-strast-na-edu-viko-sekstet.html", "text": "Еду Вико Секстет ще изнесат концерт „Тайна страст“ в града. Това съобщиха от пресцентъра на  Община Велико Търново . Групата е водена от младия и талантлив китарист Еду Вико. Изпълнителите ще гостуват в града по покана на кмета Даниел Панов, а концертът ще бъде от 21.00 часа на сцената „Арт лято“ в парк „Асеневци“ до Художествена галерия „Борис Денев“. Входът е свободен. \r\nЕду Вико ще си партнира с Рамон Тато – вокал, Мануел Перес Ернаис – флейта, Серхио ди Фидицио – бас китара, Анхел Дорао – перкуии. С техните изпълнения жителите и гостите на Велико Търново ще се потопят в красивия свят на фламенкото. За да бъде стилът максимално автентичен, музикантите и певците ще излязат на сцената заедно с известните танцьори Виолета Барио – прима от Националния испански балет и Педро Перес.  \r\nТалантливият Еду Вико показва музикална зрялост на много ранна възраст. Той е възпитаник на Conservatorio Superior de Guitarra Flamenca del Liceu и Taller de Musics в Барселона. Еду израства под попечителството на фламенко легенди като Хуан Гомес „Чикуело“ и Диего Кортез, които го тласкат на сцената на крехката възраст от 15 години, която става негов втори дом. Точно там той развива своята уникална техника, похват към ритъма и усет за мелодията. През 2012 г. издава първия си албум „Notas al Aire“, с който печели голяма популярност в цял свят. \r\nВиолета Барио е прима от Националния балет на Испания. От успеха ѝ като финалистка на конкурса по танци Convocatoria Nacional de Baile в град Кастейон (Испания) тя не е спряла да танцува. Виолета изучава испански танци в Професионална консерватория за танц в Барселона. Жаждата ѝ да се потопи още по-дълбоко в стила я води в различни краища на Испания, където попива от знанията и различните интерпретации на фламенкото.  \r\nСерхио ди Финицио е изучавал пиано, бас китара, хармония и импровизация в елитни училища в Италия, Испания, Аржентина и САЩ. От 2003 г. насам той се посвещава на фламенкото. Негов учител е маестро Карлос Бенавент, който е работил с музиканти като Пако Де Лусия, Чик Кърия, Майлс Дейвис и др.  \r\nМануел Перез Ернаис (флейта) е композитор, продуцент и ненадминат флейтист с голям опит във фламенкото и фламенко-фюжъна. През 2010 година създава Flamencodelia – една нова концепция за разпространението на стила по света, като го смесва с пънк, психаделика, и електронна музика.  \r\nРамон Тато (вокал) се потапя в света на фламенкото на 9-годишна възраст, за да го обвърже трайно с начина си на живот. Работи с музикантите Алберто Понс, Оскар Пуиг, Серджио Муньоз, Виолета Баррио, Хуан Роман и други.  \r\nАнхел Дорао (перкусии) работи и като музикален продуцент, натрупал е опит в областта на озвучаването, с тясна специалност фламенко. Като перкусонист е споделял сцената с артисти като Ла Тана (част от екипа на Пако Де Лусия), Мигел Толео, Хуан Абичуела Нието и много други.", "date": "2019.08.12", "title": "Велико Търново: В града ще се състои концертът „Тайна страст“ на Еду Вико Секстет"}
{"url": "http://www.focus-news.net/news/2019/08/12/2688567/noi-izprashta-saobshteniya-za-prevedeni-obezshteteniya-sled-zayavka-po-internet.html", "text": "Националният осигурителен институт (НОИ) изпраща съобщения за изплатени парични обезщетения за временна неработоспособност, майчинство или при осиновяване на дете по електронен път само след заявка през интернет страницата на институцията. Това съобщиха от пресцентъра на  НОИ . \r\nОт днес осигурените лица, които желаят да получават чрез SMS или по електронна поща информация за преведените им суми, е необходимо да заявят това чрез електронната услуга „Въвеждане/промяна на координати за получаване на съобщения от НОИ за изплатени парични обезщетения и помощи от ДОО“. Тя е достъпна след въвеждане на ЕГН и персонален идентификационен код (ПИК) на НОИ и се намира в рубрика Е-услуги/Справки/По ЕГН и ПИК на НОИ/Справки за парични обезщетения и помощи -  .", "date": "2019.08.12", "title": "НОИ изпраща съобщения за преведени обезщетения след заявка по интернет"}
{"url": "http://www.focus-news.net/news/2019/08/12/2688571/veliko-tarnovo-remontni-deynosti-se-izvarshvat-po-patya-mezhdu-polski-trambesh-i-selo-sokolovo.html", "text": "В едната лента се осъществява движението по пътя Русе – Велико Търново. В отсечката Полски Тръмбеш – село Соколово от км 65+200 до км 115+300 текат частични ремонтни дейности на асфалтовата настилка. На място са поставени пътни знаци, а дейностите ще приключат на 16 август. Това съобщават за  Радио „Фокус“ – Велико Търново  от Областно пътно управление – Велико Търново. Условията за пътуване в областта са нормални – времето е слънчево, а настилките – сухи. Трафикът в началото на работния ден е натоварен. По-интензивен е по главните и второстепенни пътища в областта, където има екипи на КАТ. Полицаите следят за правилното протичане на движението. Други нови въведени ограничения няма. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите отново ще продължат до 30 септември. \r\nЛуиза ТРАНЧЕВА", "date": "2019.08.12", "title": "Велико Търново: Ремонтни дейности се извършват по пътя между Полски Тръмбеш и село Соколово"}
{"url": "http://www.focus-news.net/news/2019/08/12/2688568/nimh-zhalt-kod-za-visoki-temperaturi-e-v-sila-za-pochti-tsyalata-strana-oranzhev-shte-bade-kodat-za-oblast-blagoevgrad.html", "text": "Жълт код за високи температури е в сила за почти цялата страна, оранжев ще бъде кодът за област Благоевград. Това сочи справка на сайта на  Националния институт по метеорология и хидрология (НИМХ) .  Оранжевият код означава, че времето е опасно. В Благоевградска област се очаква след обяд в по-голямата част от областта температурите да достигнат и надхвърлят 38°.  При оранжев код синоптиците предупреждават, че високите температури могат да доведат до здравни проблеми за чувствителни и болни хора, възрастни и деца. Жълтият код ще важи за 23 области на страната: Велико Търново, Видин, Враца, Габрово, Кюстендил, Кърджали Ловеч, Монтана, Пазарджик, Перник, Плевен, Пловдив, Разград, Русе, Силистра, Сливен, Софийска област, област София-град, Стара Загора, Търговище, Хасково, Шумен и Ямбол. Жълтият код означава, че времето е потенциално опасно. Синоптиците предупреждават за възможни  здравни проблеми за чувствителни и болни хора, възрастни и деца. Жълт код за силно вълнение на морето ще важи за крайбрежието на област Бургас. Очаква се усилване на вълнението до 3-4 бала.", "date": "2019.08.12", "title": "НИМХ: Жълт код за високи температури е в сила за почти цялата страна, оранжев ще бъде кодът за област Благоевград"}
{"url": "http://www.focus-news.net/news/2019/08/12/2688573/ekstremalen-indeks-za-pozharoopasnost-e-v-sila-za-14-oblasti-na-stranata.html", "text": "Екстремален индекс за пожароопасност е в сила за 14 области на страната. Това сочи справка на сайта на  Националния институт по метеорология и хидрология (НИМХ) . Екстремалният индекс важи за областите: Благоевград, Бургас, Велико Търново, Враца, Кюстендил, Ловеч, Перник, Плевен, Русе, Сливен, София град, София област, Хасково и Ямбол. Екстремалният индекс означава, че са възможни са бързо разпространяващи се много силни пожари с въвличане на дървесните корони.", "date": "2019.08.12", "title": "Екстремален индекс за пожароопасност е в сила за 14 области на страната"}
{"url": "http://www.focus-news.net/news/2019/08/12/2688575/kandidatat-za-rakovodniya-post-v-gsdp-aleksander-arens-neseriozno-e-izbiratelite-na-alternativa-za-germaniya-da-badat-opredelyani-kato-natsisti.html", "text": "В интервю за националния ежедневник  Die Welt  един от кандидатите за председателския пост в Германската социалдемократическа партия (ГСДП) - Александер Аренс – коментира причините за увеличаването на електората на „Алтернатива за Германия“ (АфГ), като предупреди, че е „несериозно“ симпатизантите й да бъдат определяни като „нацисти“.  \r\n„Трябва да обединим хората и да осигурим разбиране. Трябва да се запитаме защо го правят. Соченето им с пръст е грешно. Несериозно е всички избиратели на „Алтернатива за Германия“ да ги определяме като „нацисти“.  Не всички са расисти са - макар да не отричам, че съществува ежедневен расизъм“, подчерта Аренс.  \r\nСоциалдемократът бе категоричен: „Причините, поради които хората избират АфГ, са изключително сложни. Икономическата ситуация играе само второстепенна роля. Много източногерманци все още имат чувството, че са хора от втора класа. Те остават с впечатлението, че техните житейски постижения не струват нищо. АфГ се справя с това чувство много добре, дори и да не предлага решения. Напротив, АфГ подхранва популизма, изключването и расизма, и ние трябва да разясняваме това на хората отново и отново“.  \r\nНа въпрос каква е стратегията на ГСДП в това отношение, Аренс отговори: „Трябва да поясним, че приемаме сериозно житейските постижения на хората в източногерманските провинции и най-накрая ги признаваме“. \r\n \r\n Тереза Герова", "date": "2019.08.12", "title": "Кандидатът за ръководния пост в ГСДП Александер Аренс: Несериозно е избирателите на „Алтернатива за Германия“ да бъдат определяни като „нацисти“"}
{"url": "http://www.focus-news.net/news/2019/08/12/2688570/pregled-na-osnovnite-temi-v-starozagorskiya-pechat.html", "text": "„Закриват дейността на Летище Стара Загора“ е водещо заглавие на страниците на вестник  „Старозагорски новини“ . От 12 август се преустановява изцяло дейността по продажба на самолетни билети в досегашните представителства на „Летище Стара Загора\" ЕООД в Хасково, Ямбол и Стара Загора, алармираха запознати. На трудовата борса ще трябва да излязат петте служителки, което ще стане факт до 2-3 месеца поради ангажименти към Международната асоциация по въздушен транспорт IATA и глобалната дистрибуторска мрежа Амадеус, чието неизпълнение води до сериозни финансови санкции. За спирането на продажбите служителките разбрали в края на седмицата, решението е взето от ръководството на „Държавна консолидационна компания\" ЕАД заради вливането на досегашното дружество. Засега няма да бъдат прекратявани договорите с наематели на площи в територията на някогашното летище, най-вероятно те ще бъдат преподписани в София. От почти десетилетие Летище Стара Загора се издържа от дейността по продажба на билети и отдаване под наем на терени, най-сериозното перо е отдаване под наем за нуждите на „БАТА Агро\". Към момента не е известно дали със затварянето на трите билетни центъра ще бъде сложена точка на очакванията някой ден летището да \"възкръсне\" под формата на писта за карго-полети и създаването на логистичен хъб, какъвто проект бе направен преди време и с който се търсеха евентуални инвеститори по целия свят. Съществуващата писта е с дължина 2 550 м, а прилежащите територии са от около 6 000 дка. Съоръжението съществува от 1954 година, когато е била пусната и първата вътрешна линия до София, а от 1974 г. се използва и за международни товарни полети.  \r\n„Обновиха руските паметници в двора на Девическия манастир“, пише още вестникът. Софийска бригада от петима вещи каменоделци в продължение на няколко дни обнови надгробните паметници на руските солдати и офицери, оставили костите си в двора на казанлъшкия Девически манастир „Въведение Богородично\". Известно е, че по време на бойните действия на Руско-турската освободителна война светата обител е използвана като лазарет, където са били лекувани много от ранените бойци и командири от руската армия. С дейностите по обновлението на няколкото мраморни и метални паметника е ангажирано Посолството на Руската федерация в София. Началото на казанлъшкия манастир е поставено през 1828 г. от казанлъчанката Сусана Генчева, която била монахиня в Калоферския женски манастир „Въведение Богородично\". Това става, след като на сестра Сусана й се явява Пресвета Богородица и заръчва да се върне в родния си град и да основе там света обител. Не след дълго Сусана изпълнила заръката на Божията майка, събрала осем момичета от Казанлък за послушнички и започнала да ги обучава на църковнославянско богослужение и ръкоделие. Именно тези послушнички после се замонашват и предприемат пътувания до Влашко и Русия, където събират дарения от благочестиви люде, за да въздигнат Девическия манастир в Града на розите. Днес в двора на светата обител се въздигат много паметници. Един от тях е на основателката Сусана Генчева. Най-красив е изваяният от черен мрамор паметник на старозагорския д-р Иван Стоянович, който очевидно е сред благодетелите на манастира. Но най-импозантен е паметникът, въздигнат в чест на 340-те българи, избити от турците при Бегът през лятото на бурната 1877 година. Новото при него е решението на Епархийския съвет паметникът да бъде увенчан с огромен бронзов кръст. В светата обител се намира и гробът на един български неприятел - в задния двор на манастира е надгробната плоча на немския военен на турска служба Леман паша, ранен смъртоносно при щурма на връх Свети Никола от сюлеймановите пълчища.  \r\n„Чумата настъпва към Старозагорско“ е друго заглавие от страниците на вестника. 90% от домашните прасета в проверените от ОДБХ - Стара Загора, села са заклани от стопаните им. В Пловдивска област, съседна на Старозагорска, вече е регистриран случай на африканска чума по свинете. В 20-километровата зона от промишления комплекс в Белозем (Пловдивско) попадат 4 села от Старозагорска област - Оризово, Гранит, Плодовитово и Опълченец, в община Братя Даскалови. Там обаче, за разлика от други райони на страната, стопаните на домашни прасета са проявили разбиране и вече са ги заклали, съобщи директорът на Областна дирекция по безопасност на храните (ОДБХ) - Стара Загора, д-р Дамян Миков. Той припомни, че проверките в т.нар. \"заден двор\" в Старозагорска област са започнали на 5 август, като приоритетни са били селата, които попадат в зоната на големите свинекомлекси в областта, отглеждащи над 100 000 прасета. „От проверените до сега 20 населени места 90% от прасетата са изклани от стопаните им. Местните хора проявяват разбиране въпреки провокациите\", коментира д-р Миков. По думите му агресивно настроени са били единствено собствениците на свине майки, които извършват нерегламентирана търговия с животни. „Проверките продължават. Няма да остане нито едно населено място и нито един двор в Старозагорска област, които няма да бъдат проверени\", увери директорът на ОДБХ. Той подчерта, че изключително важна е помощта на кметовете на населените места. Към момента някои от тях проявявали пасивност с цел запазване на политическата си стабилност предвид предстоящите местни избори. Лансираната по време на брифинг в Стара Загора версия от депутата на БСП Драгомир Стойнев, че държавата не е уведомила българските граждани за опасността от настъпваща африканска чума по свинете (АСЧ), не отговаря на истината. Медията ни припомня, че първият регистриран случай у нас бе в края на август 2018 г. и още на 4 септември същата година Областната епизоотична комисия - Стара Загора, излезе с решение кметовете и кметските наместници на 35 села в Старозагорска област, които попадат в 10-километровата зона около промишлените свиневъдни обекти, съвместно с практикуващите ветеринарни лекари да започват разяснителна дейност по прилагане на изискванията, описани в Закона за ветеринарномедицинската дейност. Домашните прасета бяха повсеместно изклани за Коледа, но тази година, при закупуването на нови, болшинството от стопаните не ги регистрираха в ОДБХ въпреки периодично течащата по медиите информация за усложняваща се епизоотична обстановка във връзка с чумата. А през последния месец олицетворението на българската съвест - Фейсбук, направи всичко възможно да подпали бунтове в отделни региони на страната противно на призивите на ветеринарните лекари, включително и тези, които не са служители на Агенцията по безопасност на храните. Според д-р Дамян Миков, въпреки провокациите, сега 90% от собствениците на прасета в проверените села в Старозагорско са разбрали сериозността на заболяването, за което няма нито лек, нито ваксина и сами са изклали животните си. На въпрос на медията ни какво ще се случи с онези собственици на животни - основно на свине майки, които откажат да ги заколят, д-р Дамян Миков заяви: „Ние не сме сатрапи - не искаме да убиваме животни. Ние обясняваме на хората какви са последиците от разпространение на чумата, даваме им шанс сами да ги заколят и да приберат продукцията си, съобразяваме се с тях, даваме им отсрочка. Но законът си е закон. Не можем да рискуваме стотици хиляди прасета от промишлените свинекомплекси и да оставим България без прясно месо заради нечий личен интерес\". По последна информация огнищата на свинска чума по свинете в България вече са над 30, а засегнатите животни - 126 000. По данни на Българския ветеринарен съюз до сега в съседна Румъния заради чумата са унищожени над 400 000 прасета.", "date": "2019.08.12", "title": "Преглед на основните теми в старозагорския печат"}
{"url": "http://www.focus-news.net/news/2019/08/12/2688577/tass-izpitaniyata-na-iztrebitelya-su-57-shte-zavarshat-prez-2019-godina-na-mig-35-prez-2021-godina.html", "text": "Държавните изпитания на руския изтребител от пето поколение Су-57 ще завършат през тази година. Това съобщи в понеделник пред вестник „Красная звезда“ командващият военновъздушните сили (ВВС) и заместник-главнокомандващ Въздушно-космическите сили (ВКС) на Русия Сергей Дронов по повод Деня на ВВС, предава  ТАСС . \r\nПо неговите думи, Су-57 „по своите възможности превъзхожда самолетите от пето поколение на чуждите ВВС“. Генералът добави, че президентът на Русия Владимир Путин е постави задача три авиополка да бъдат превъоръжени с тази машина. \r\nКакто съобщи на форума „Армия-2019“ министърът на промишлеността и търговията Сергей Мантуров, Министерството на отбраната ще получи 76 многоцелеви изтребители Су-57 в рамките на договора с компания „Сухой“. Заместник-министърът на отбраната Алексей Криворучко по-късно уточни, че всички закупени самолети ще бъдат доставени на армията до 2028 година. Компания „Сухой“ вече започна серийно производство на изтребителите. \r\nСу-57 е предназначен да унищожава всички видове въздушни, наземни и надводни цели. Самолетът има свръхзвукова скорост на полета, вътрешнофюзелажно въоръжение, радиопоглъщащо покритие (стелт технология), както и най-новото бордово оборудване. \r\n \r\n Изпитанията на МиГ-35 \r\n \r\nДържавните изпитания на лекия руски изтребител МиГ-35 трябва да бъдат завършени до края на 2021 година, заяви още Дронов. \r\nТой отбеляза, че МиГ-35 се различават от изтребителите Су-30СМ и Су-35С, които в момента са на въоръжение, със своята икономичност. „Стойността на един летателен час е един път и половина по-ниска,  отколкото от съвременните самолети от семейството на „Сухой“, заяви командващият. \r\nДоговорът за доставка на шест МиГ-35 до 2023 година е подписан от зам-министърът на отбраната Алексей Криворучко и ръководителя на Обединената авиостроителна корпорация Юрий Слюсар на 22 август 2019 година на форума „Армия-2018“ в Кубинка. Първите изтребители вече са предадени на ВКС. \r\nМиГ-35 е най-новият многоцелеви изтребител от поколение „4++“, който е създаден на основата на МиГ-29К/КУБ и МиГ-29/М2. Началото на летателните изпитания и международната презентация на машината се състояха през януари 2017 година, а през декември същата година бяха завършени заводските изпитания. Изтребителят е създаден за работа в зона на въоръжен конфликт с висока интензивност в условия на наситена и ешелонирана система за противовъздушна отбрана на противника. \r\n \r\nПревод и редакция:", "date": "2019.08.12", "title": "ТАСС: Изпитанията на изтребителя Су-57 ще завършат през 2019 година; на МиГ-35 – през 2021 година"}
{"url": "http://www.focus-news.net/news/2019/08/12/2688576/pazardzhik-dvizhenieto-tryabva-da-se-osashtestvyava-s-povisheno-vnimanie-po-patya-panagyurski-kolonii-panagyurishte-zaradi-propadane-na-chast-ot-banketa.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище в района на 75 км трябва да се осъществява с повишено внимание пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.08.12", "title": "Пазарджик: Движението трябва да се осъществява с повишено внимание по пътя Панагюрски колонии – Панагюрище заради пропадане на част от банкета"}
{"url": "http://www.focus-news.net/news/2019/08/12/2688569/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата. Това съобщиха от пресцентъра на  дружеството .Във връзка с изпълнение на инвестиционен проект за реконструкция на уличен водопровод на ул. „Авицена“ в кв. „Яворов“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Авицена“ от бул. „Цариградско шосе“ до ул. „Цар Иван Асен II“, по ул.  „Модест Мусоргски“ от ул. „Николай Гогол“ до ул. „Светослав Тертер“, по бул. „Цариградско шосе“  от ул. „Николай Гогол“ до ул. „Николай Ракитин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Модест Мусоргски“ ъгъла с ул. „Авицена“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с демонтаж на пожарен хидрант на  ул. „Илия Кушев“ в жк. „Илинден“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Илия Кушев“ от ул. „Чавдарица“ до ул. „Дебелец“, по ул. „Вита“ от ул. „Цар Симеон“ до ул. „Илия Кушев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Кушев“ ъгъла с ул. „Чавдарица“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.08.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/08/12/2688578/blagoevgrad-kmetat-na-obshtina-bansko-georgi-ikonomov-ofitsialno-zakri-national-jazz-festival-bansko-2019.html", "text": "Кметът на Община Банско Георги Икономов и създателят на International Jazz Festival Bansko д-р Емил Илиев закриха двадесет и второто му издание, проведено от шести до десети август. Това съобщиха от пресцентъра на  Общината . Икономов благодари пред хилядите меломани за усилията на Общината, организаторите, изпълнителите и на първо място на публиката, че този фестивал живее и се разраства всяка следваща година. Увери, че Банско винаги ще подкрепя този музикален форум, признат вече в целия свят, като най-големият на Балканите. Поканен за пети път и влюбен в Банско, Тони Момрел от \"Инкогнито\", сложи точката за тази година и подари на публиката невероятен концерт и част от сърцето си.", "date": "2019.08.12", "title": "Благоевград: Кметът на Община Банско Георги Икономов официално закри National Jazz Festival Bansko 2019"}
{"url": "http://www.focus-news.net/news/2019/08/12/2688574/pregled-na-osnovnite-temi-v-burgaskiya-pechat.html", "text": "„Продават праскови на цена отпреди 10 години“ е водещото заглавие и темата на деня в днешния брой на вестник  „Черноморски фар“ . Българският плод е сочен и сладък, за разлика от гръцкия, който е гумен, хвалят се производители. „Надникът на работниците в градините е скочил неумоверно\", пише още вестникът. „Бургас си върна духа с музика от 90-те е друго заглавие от първата страница на вестник Черноморски фар. Над 8000 пяха и танцуваха под открито море със Spice music festival. „Търсят кой да изгради планетариума в Бургас“ е още едно заглавие от страниците на ежедневника. Община Бургас е обявила обществена поръчка за търсене на изпълнител на изграждане на Планетариума в Бургас, пояснява материалът. „Увековечават 100-годишните Строителни войски в плоча“ е друго заглавие от страниците на вестника. Общинската организация на Съюза на офицерите и сержантите от запаса и резерва – Бургас е входирала писмо до Общински съвет Бургас с искане за изграждане на паметна плоча във връзка със 100 години от основаването на Строителни войски, уточнява материалът.", "date": "2019.08.12", "title": "Преглед на основните теми в бургаския печат"}
{"url": "http://www.focus-news.net/news/2019/08/12/2688579/burgas-8-ovtse-i-7-agneta-sa-izgoreli-pri-pozhar-v-stopanska-postroyka-v-mestnostta-kalinkovoto-loze.html", "text": "8 овце и 7 агнета са изгорели при пожар в стопанска постройка в местността Калинковото лозе. Това съобщиха от  ОДМВР - Бургас . Сигналът за пожара е подаден на 10 август около 07.50 часа в Районно управление – Айтос. Съобщено е за горяща стопанска постройка, собственост на 33-годишен мъж, разположена в местността Калинковото лозе край Айтос. Огънят е потушен от един противопожарен автомобил и трима огнеборци. От инцидента стопанска постройка изгоряла напълно заедно с намиращи се в нея осем овце и седем агнета. Причините за пожара, както и стойността на нанесените щети са в процес на изясняване.", "date": "2019.08.12", "title": "Бургас: 8 овце и 7 агнета са изгорели при пожар в стопанска постройка в местността Калинковото лозе"}
{"url": "http://www.focus-news.net/news/2019/08/12/2688572/zapochva-uchastieto-na-ministar-predsedatelya-boyko-borisov-v-parviya-kaspiyski-ikonomicheski-forum-v-avaza.html", "text": "Започва участието на министър-председателя Бойко Борисов в Първия каспийски икономически форум в „Аваза“. Това съобщиха от  правителствената информационна служба . Събитието дава възможност на страната ни да развие мрежата си от партньорства в Каспийския регион. България има желание да надгражда дългогодишното си сътрудничество с прикаспийските страни, както в рамките на двустранните отношения, така и в рамките на отношенията на ЕС с този регион.  \r\nКаспийско море е ключов за търговията и свързаността на Европа с Централна Азия, Средния и Далечния Изток. Още повече, след подписването на Конвенцията за статута на Каспийско море нараства неговата привлекателност като партньор във всички области – инвестиции, енергетика, транспорт и комуникации, търговия, развитие на науката. Устойчивата свързаност на Каспийския басейн с Европа ще допринесе за изграждането и развитието на качествена инфраструктура, за подобряване на икономическата, социалната и екологична среда и ще гарантира транзит на стоки и услуги в общ интерес.", "date": "2019.08.12", "title": "Започва участието на министър-председателя Бойко Борисов в Първия каспийски икономически форум в „Аваза“"}
{"url": "http://www.focus-news.net/news/2019/08/12/2688561/zam-ministar-yanko-ivanov-myarkata-za-umartvyavane-na-svinete-e-nalozhitelna-situatsiyata-e-ovladyana.html", "text": "„Мярката за умъртвяване на свинете е абсолютно непопулярна, но е наложителна. Това каза зам.-министърът на земеделието, храните и горите Янко Иванов в сутрешния блок на  бТВ . „Ако сега плаче баба Стоянка, утре може да плаче цяла България. Нека да е ясно това. Откакто предприехме тази мярка, вече от няколко дни нямаме нови случаи при домашните животни“, каза Иванов. По думите му според законовите разпоредби в личните стопанства не трябва да се отглеждат свине с малки, а само прасета за угояване. Той уточни, че не може да се води развъдна дейност. „Има указани ясни правила в Наредба 44 за това колко прасета могат да се гледат – до 5 прасета с цел угояване, а не свине - майки. Имаме непознаване на закона от страна и на хората, и на кметовете, особено тези, които са против мерките“, добави той.  \r\n„Искам да благодаря на тези, които изпълниха мерките – и на хората, и на кметовете. Тези, които не изпълниха указанията, ще кажа, че имат задължение по Закона за ветеринарно-медицинската дейност. Ясно са разписани ангажиментите им по отношение на здравеопазването на животните. Искам на всеки от тези кметове, които не изпълниха разпорежданията, да видя актове за административно нарушение. Има административно-наказателни разпоредби в закона. За тези кметове е предвидена глоба от 100 до 300 лв. за първи път, вторият път се удвоява и така всеки път докато не стигнем до прокуратурата. Неколцина са тези, които отказват да се съобразят с мерките и те са яхнали вълната на популизма“, посочи зам.-министърът. \r\n„На стопаните, които отказват да умъртвят животните, ще им бъде помогнато. Ще го направят нашите колеги“, каза още Иванов.  \r\nНа въпрос справяли се БАБХ със ситуацията с африканската чума, Иванов посочи: „Това е въпрос, който е вменен на кметовете. Нека прочетат закона. Там е разписано какво точно трябва да направят. Те трябва да организират трупосъбирането и да осигурят площадки“.  \r\n„Не трябва да гледаме свине в задния двор. Ситуацията е овладяна, но с този начин на гледане, кметовете нямат ангажимент после към животинските отпадъци. БАБХ върши своята работа добре, доколкото ѝ позволяват условията. Тя не е сама в тази борба. Имаме много институции. Има описани няколко международно утвърдени начини за справяне с чумата. Загробването в момента с ресурсите, с които разполагаме, е най-добрият начин“, добави Иванов.  \r\n„Нямам притеснения относно проверката в Агенцията по храните. Тези, които са провеждали обществени поръчки за фирми, които да извършват дейността по събиране на животинските отпадъци, са спазили процедурите. Има си финансови органи, които са ги проверявали и ако е имало нещо нередно, са щели да ни сигнализират. Аз не мога да следя всеки кой какви ги върши. Не съм участвал в избори и изготвяне на документи. Тези въпроси са към Агенцията“, посочи Иванов. По думите му Министерството ще поиска информация и ще съдейства на прокуратурата със всичко, което е необходимо.  \r\n„Към този момент нямаме нови огнища на АЧС при домашните животни. Има два цикъла – силватичен, който се движи в дивата популация от свине и този при популацията на домашните свине. При домашните свине нямаме нови случаи. Мерките са правилни и това е посоката. Трябва да изчакаме на дойде ловният сезон. Заложили сме кампании за индивидуален лов и удължаване на срока. Дотук са умъртвени над 120 000 животни. Загробването продължава“, каза още зам.-министърът.", "date": "2019.08.12", "title": "Зам.-министър Янко Иванов: Мярката за умъртвяване на свинете е наложителна, ситуацията е овладяна"}
{"url": "http://www.focus-news.net/news/2019/08/12/2688580/pregled-na-osnovnite-temi-v-dobrudzhanskiya-pechat.html", "text": "„91-годишният баща на кмета на Кранево е обвинен за убийство“, съобщава на първа страница вестник  „Добруджанска трибуна“ . Разследващите проверяват кой от близките му е помагал в разчленяването натрупа, откриването му и заличаването на уликите на местопрестъплението. На бащата на кмета на курортното село Румен Николов е повдигнато обвинение за убийство на 56-годишен мъж, водещ скитнически живот. Тежкото престъпление е извършено в района на Добрева чешма преди 10 дни. В дома и службата на кмета в четвъртък са извършени обиски, претърсвания и е изнесено голямо количество документация. „Сортът обединява!“. Това са доказали за пореден път детските спортни клубове в Добрич. Със съдействието на Община град Добрич вчера на игрищата в парка е проведена съвместна инициатива на баскетболния клуб, волейболния клуб и тенис клуба. Целта е децата да се запознаят с техники от спортове, които не тренират. В рубриката „Новини“ – „Областният управител се срещна с министър Танева заради чумата“. До 26 август трябва да се представят списъци на стопаните с до пет прасета, които са умъртвени в срок, за да се получат компенсациите. Красимир Кирилов е участвал в работна среща във Велико Търново, свикана от министъра на земеделието храните и горите по повод усложнената епизоотична обстановка в страната във връзка със заболяването африканска чума по свинете. Списъците трябва да са изготвени от кмета или кметския наместник на населеното място, подписани от него, ветеринарен лекар и областния управител. Една от страниците на всекидневника във фоторепортаж разказва за първия ретро парад, който се е провел в Добрич. Над 100 собственика на старинни и класически автомобили и мотоциклети от началото и средата на миналия век са участвали в този парад в Градския парк „Свети Георги“.", "date": "2019.08.12", "title": "Преглед на основните теми в добруджанския печат"}
{"url": "http://www.focus-news.net/news/2019/08/12/2688584/pregled-na-osnovnite-temi-vav-velikotarnovskiya-pechat.html", "text": "„Рекордно скъпи зеленчуци в разгара на лятото“ е заглавие на първа страница на областния всекидневник  „Янтра ДНЕС” . В разгара на летния сезон зеленчуците на великотърновския пазар продължават да държат трайно високи цени. Най-голямо поскъпване се наблюдава при картофите и доматите, показа проверка на вестник „Янтра ДНЕС“. Само за година червеният зеленчук е поскъпнал двойно. „След 16 август изплащат парите за доброволно умъртвените прасета“, пише още вестникът. След 16 август ще започне изплащането на обезщетенията за стопаните, които доброволно са умъртвили домашните си прасета в обекти от типа „заден двор“. Това обяви във В. Търново земеделският министър Десислава Танева след приключване на националната среща, в която участваха представители на МЗХГ, БАБХ, МВР, областните управители от страната и членове на Националното сдружение на общините. „Откраднаха 500 евро и 1000 лв. от жилище в Полски Тръмбеш“ е новина от криминалната хроника. Страница пета ни разказва за 50-годишнината от обявяването на Стражица за град и за това как ще премине празника. В раздел „Любопитно“ има материал за котките, които „знаят имената си, но нарочно игнорират хората“ . „Етър“ с първа загуба за сезона“ е новина от спортните страници.  \r\n„210 свободни места във ВТУ по държавна поръчка, 550 за платено обучение“  е заглавие от другия областен ежедневник  „Борба“ . 210 свободни места има във Великотърновския университет „Св. св. Кирил и Методий“. Почти 90 са незаетите бройки в специалностите „Педагогика на обучението по…“, където най-много свободни места има за редовната форма на обучение по педагогика на обучението по български език и чужд език – 14. „Удължават с два месеца ловния сезон за диви прасета, отстрелът ще започне още от септември“ е друга новина от днес. С два месеца се удължава тазгодишният ловен сезон на диви прасета, които са основните преносители на африканската чума. Това информира зам.-министърът на земеделието Атанас Добрев. По думите му е в ход промяна в Закона за лова и опасване на дивеча, с която отстрелът на глигани ще започне още през септември. „Строителството в региона в подем: 26 нови блока и къщи с разрешителни само за три месеца“, пише още „Борба“, а статията разказва за това къде, какво се изгражда и с колко повече са сградите, в сравнение с началото на годината. „Виолетовите усетиха вкуса на загубата, на „Овча купел“ голът на Дани Младенов не стигна за точка“ е новина от спортните страници. В областния ежедневник ще намерите и материал за свищовските възстановчици от „Дукс Антика“, които правят национален събор за годишнината от битката при Траянови врата.", "date": "2019.08.12", "title": "Преглед на основните теми във великотърновския печат"}
{"url": "http://www.focus-news.net/news/2019/08/12/2688581/el-pais-ispaniya-pozharat-na-gran-kanariya-izpepeli-hilyada-hektara-situatsiyata-se-vloshava-zaradi-vyatara.html", "text": "Пожарът, който избухна в следобедните часове на събота на канарския остров Гран Канария, продължава да бушува, а усилващият се вятър задълбочава опасенията от ново разрастване на огъня, пише испанският национален ежедневник  El Pais . \r\nГражданската гвардия арестува 55-годишен мъж, за който се предполага, че е предизвикал пожара заради използването на заваръчна машина в сухите условия. Огънят засяга общините Артенара, Галдар и Техеда. Въпреки че в момента не се планират нова евакуация всъщност някои съседи са успели да се върнат в домовете си в Артенара, не се изключват нови евакуации. За справяне със стихията са задействани и военните, припомнят от редакцията. \r\n \r\n Тереза Герова", "date": "2019.08.12", "title": "El Pais (Испания): Пожарът на Гран Канария изпепели хиляда хектара, ситуацията се влошава заради вятъра"}
{"url": "http://www.focus-news.net/news/2019/08/12/2688589/blagoevgrad-intenziven-e-trafikat-na-izhod-za-leki-avtomobili-na-gkpp-kulata.html", "text": "Интензивен е трафикът на изход за леки автомобили на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ преминаването се извършва без забавяния. Нормално натоварен е и трафикът на пунктовете със Северна Македония. \r\nЛивия НИНОВА", "date": "2019.08.12", "title": "Благоевград: Интензивен е трафикът на изход за леки автомобили на ГКПП „Кулата“"}
{"url": "http://www.focus-news.net/news/2019/08/12/2688586/vecherne-novosti-sarbiya-kadri-veseli-obyavi-stroezha-na-dzhamiya-kray-mosta-v-kosovska-mitrovitsa.html", "text": "Председателят на косовския парламент Кадри Весели заяви в неделя, че пред моста над река Ибър в Косовоска Митровица ще бъде построена джамия, пише белградският ежедневник  „Вечерне новости“ . \r\nТой каза това по време на посещение на представители на Ислямската общност на Косово, съобщава Gazeta Express. \r\n\"Някои договорени сделки с мюфтийството останаха на половината път. Изграждане на две джамии. Косовските институции ще построят всички къщи, които бяха изгорени по време на войната... включително джамията при моста Ибър. Ще изградим тази джамия при моста на Ибър. Тя беше там“, каза Весели. \r\n \r\nПревод и редакция:", "date": "2019.08.12", "title": "„Вечерне новости“ (Сърбия): Кадри Весели обяви строежа на джамия край моста в Косовска Митровица"}
{"url": "http://www.focus-news.net/news/2019/08/12/2688585/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Нормално проходими са пътните настилки в областта, съобщиха от  Областно пътно управление . Трафикът е интензивен, но без задръствания. По пътя между Твърдица и Елена в отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 31 август. Затворени за тежкотоварни автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта е удължен до края на август.", "date": "2019.08.12", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/08/12/2688587/vidin-natovaren-e-trafikat-po-glaven-pat-e-79-mezhdu-dunavtsi-i-vidin-v-posoka-gkpp-dunav-most-2.html", "text": "Натоварен е трафикът по главен път Е-79 между Дунавци и Видин в посока ГКПП „Дунав мост 2“. Това съобщиха за  Радио „Фокус“ – Видин  от Областно пътно управление. Пътуват предимно тежкотоварни автомобили, като на места се образуват колони, което затруднява трафика. От граничния пункт „Дунав мост 2“ съобщиха, че работят всички гишета. На другите два гранични пункта в областта – „Връшка чука“ и „Брегово“, трафикът е спокоен, като няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през гр. Своге. Движението по път III-1413 Грамада – Синаговци също е ограничено за автомобили над 12 тона поради свлачище. Срокът е до 3 август 2019 г. \r\nВъв Видин трафикът е засилен на входно-изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.08.12", "title": "Видин: Натоварен е трафикът по главен път Е-79 между Дунавци и Видин в посока ГКПП „Дунав мост 2“"}
{"url": "http://www.focus-news.net/news/2019/08/12/2688590/kyustendil-v-grada-shte-se-sastoi-kontsert-na-nataliya-deeva-ot-moskva.html", "text": "Концерт на Наталия Деева от Москва ще се проведе в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство”. Концертът е в памет на големия учител Виктор Мержанов и ще започне от 19.00 часа в голямата зала на читалището. В програмата са включени творби от Пьотър Чайковски, Наталия Деева и Сергей Рахманинов.  \r\nНаталия Деева е заслужил артист на Русия, професор по пиано в Московска консерватория „П. И. Чайковски” и е завеждащ катедра по пиано в Института за диригенти при Московски военен университет. Изнасяла е солови концерти в Русия, САЩ, Корея, Албания, България, Полша и др. В нейния репертоар има около 40 клавирни концерта и повече от 500 произведения на руски и чуждестранни композитори, в това число и всички произведения на Рахманинов. Редовно изнася рецитални програми и концерти с различни оркестри. \r\nВенцеслав ИЛЧЕВ", "date": "2019.08.12", "title": "Кюстендил: В града ще се състои концерт на Наталия Деева от Москва"}
{"url": "http://www.focus-news.net/news/2019/08/12/2688588/gabrovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo.html", "text": "В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафикът се регулира със знаци, поясниха за  Радио „Фокус“ – Велико Търново  от ОПУ. Времето в Габровска област е ясно, слънчево и топло. Настилките навсякъде са сухи. Трафикът към този час е интензивен. Нови въведени ограничения за изминалото денонощие няма. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.08.12", "title": "Габрово: В едната лента се осъществява движението в участък от пътя между Дряново и Габрово"}
{"url": "http://www.focus-news.net/news/2019/08/12/2688582/premierat-boyko-borisov-razgovarya-s-parviya-vitseprezident-na-islyamska-republika-iran-eshag-dzhahangiri.html", "text": "Министър-председателят Бойко Борисов проведе среща с първия вицепрезидент на Ислямска република Иран Есхаг Джахангири. Това съобщиха от  правителствената информационна служба . В рамките на форума в Аваза двамата обсъдиха развитието на отношенията между България и Иран.  \r\nПремиерът Борисов отбеляза, че двустранното сътрудничество се развива на базата на 122-годишна история на установени дипломатически отношения и взаимно уважение. Българският министър-председател сподели добрите си впечатления от посещението си в Иран през 2016 година. Визитата на премиера Борисов в предишния му мандат беше първа по рода си за последните повече от 20 години. \r\nМинистър-председателят Бойко Борисов акцентира върху работата по изпълнението на договореностите от 19-тата сесия на Смесената българо-иранска комисия за икономическо и научно-техническо сътрудничество. По думите му те са показателни за желанието на България да продължи сътрудничеството си с Иран.", "date": "2019.08.12", "title": "Премиерът Бойко Борисов разговаря с първия вицепрезидент на Ислямска република Иран Есхаг Джахангири"}
{"url": "http://www.focus-news.net/news/2019/08/12/2688591/mvr-zapochva-operatsiya-za-skorost-do-18-avgust-shte-ima-zasileni-proverki-po-patishtata-na-stranata.html", "text": "От днес до 18 август у нас и във всички страни, членки на Европейската мрежа на службите на Пътна полиция TISPOL, ще се проведе операция за контрол на скоростните режими. Това съобщиха от пресцентъра на  МВР . Нарушенията, свързани с превишаване на разрешената скорост за движение, са често срещано явление във всички европейски държави. Те са признати и като най-сериозната причина за причиняването на тежки пътнотранспортни произшествия и смърт по пътищата в Европа.", "date": "2019.08.12", "title": "МВР: Започва операция за скорост, до 18 август ще има засилени проверки по пътищата на страната"}
{"url": "http://www.focus-news.net/news/2019/08/12/2688592/dobrich-8-otbora-glavni-gotvachi-se-sastezavaha-za-prestizhnata-titla-grill-master-chef-na-albena.html", "text": "8 отбора главни готвачи се състезаваха за престижната титла Grill Master Chef на курортния комплекс Албена през този уикенд. Това съобщи Виктория Симеонова, ръководител отдел „Реклама“ във ваканционното селище, предаде кореспондент на  Радио „Фокус” – Варна . Състезанието се е провело в Деня на Свети Лаврентий, считан за покровител на готвачите. Престижното отличие е завоювал отборът, представен от Манол Мишнов  от ресторант „Ралица Супериор“, Ясен Иванов от ресторант „Ралица Акваклуб-Вита парк“ и Пенка Добрева от ресторант „Ком“. На второ място се е класирал отборът от хотелите „Боряна“, „Нона“ и „Грийн Форест“. Трети са станали представителите на бистро „Фламинго“ и ресторант „Монтголфие“ – „Маритим Хотел Парадайс Блу“. В деня на състезанието осемте отбора са подготвяли изкушаващи барбекю специалитети, с които са впечатлили стотиците гости на комплекса. Те са определили крайните победители с гласуване. Наградата на победителите е комплект маркови ножове, статуетка и грамота, които да им напомнят за емоционалната вечер. Наградите е връчила Атанаска Белякова, зам.-директор „Експлоатация“ в Албена АД. В минутите на надпревара кънтри музиканти са пресъздали типичната южняшка атмосфера. Много танци, вечни хитове и положителни емоции са преживяли гостите вечерта в деня на състезанието. Grill Master Chef Albena се организира за втори път, след като миналата година също е привлякъл голям интерес, посочи Виктория Симеонова. Събитието е част от богатия културен календар на ваканционно селище Албена, в който всяка събота е време за концерт, а всеки петък - за Кино на тревата. Този петък ще бъде представен филмът „Проектът Флорида“ на режисьора Шон Бейкър. В събота различни музиканти и групи ще заведат публиката на „Пътуване във времето“ с вечните хитове на 60-те, 70-те, 80-те и 90-те години на миналия век. Кулминация на културния календар на Албена е 24 август, когато ваканционното селище ще отбележи своя 50-годишен юбилей, а на сцената до хотел „Добруджа“ ще бъдат музикантите от Софийската държавна опера със спектакъла „Мамма Миа“. \r\nЖулиета НИКОЛОВА", "date": "2019.08.12", "title": "Добрич: 8 отбора главни готвачи се състезаваха за престижната титла Grill Master Chef на Албена"}
{"url": "http://www.focus-news.net/news/2019/08/12/2688593/blagoevgrad-bansko-opera-fest-otbelyazva-desetiya-si-yubiley-s-tri-zabelezhitelni-produktsii.html", "text": "Оперният фестивал в Банско отбелязва своята десета годишнина с богата програма, насочена към почитателите на класическата музика. Това съобщиха от пресцентъра на  Община Банско . Събитието, организирано от Община Банско, Кемпински Хотел Гранд Арена и Монте Мюзик събира хиляди гости в курортния град, а интересът към него непрекъснато нараства. \r\nОткриването на юбилейното издание на Банско опера фест е поверено на Софийска филхармония и детската музикално-образователна програма Фортисимо Фамилия, които представят “Вивалди и Малкия Ото”. Приключенията на Малкия Ото ще го отведат във Венеция и ще го срещнат с живота и творчеството на един от най-ярките композитори на бароковата епоха в класиката - Антонио Вивалди.  \r\nЗа да запознаят децата с музиката и живота на твореца, специално за концерта са поканени артистите Герасим Георгиев - Геро, който се превъплъщава в Малкия Ото и Юлиан Вергов в ролята Антонио Вивалди. Софийската филхармония ще изсвири подбраните за концерта произведения на венецианския композитор, а със свои солови изпълнения ще се включи цигуларят Павел Златаров. Концертът “Вивалди и Малкия Ото” ще се състои на 22 август с начален час 19.00 часа. \r\n“Набуко”, операта превърнала Верди в най-големия оперен композитор на всички времена е постановката, която Държавна опера Варна представя на 23 август от 20.30 часа. В знаковия библейски оперен епос на Верди бушуват силни страсти – любов и ревност в триъгълника Фенена-Измаел-Абигаил, стремеж на коварната дъщеря към трона, раздвоението в Набуко, който е тиранин, но и любящ баща. „Хорът на евреите“ в “Набуко” е една от големите емблеми във Вердиевото творчество, придобила свой собствен живот. \r\nВ Банско, в ролята на Вавилонския цар Набуконосор ще доминира баритонът Пламен Димитров, солист с международна кариера, познат с проникновените си превъплъщения в централни баритонови партии като Набуко, Риголето, Барон Скарпия, Граф ди Луна и др. В ролята на Абигаил ще се превъплати успешното сопрано Димитринка Райчева, за която тази партия е една от коронните в репертоара й. Останалите главни персонажи изграждат с професионално майсторство Пламен Долапчиев - Измаел, Гео Чобанов - Закария, Силвия Ангелова - Фенена, Петър Петров - Върховния жрец, Христо Ганевски - Абдало и Мария Павлова - Анна. Мариан Бачев, Десислава Николова и Лилия Илиева ще са главните действащи лица в хитовия мюзикъл “Чикаго”, който ще бъде представен в закриващата фестивална вечер. На 24 август от 20.00 часа гостите на Банско ще се насладят на мюзикъла, създаден по мотиви от пиесата “Чикаго” на Морис Далас Уаткинск, музиката е на Джон Кандър, а либретото на Фред Еб и Боб Фос. Режисьорът Борис Панкин стои зад продукцията на Държавна опера Варна. Хореограф е Анастасия Неделчева, дирижира Страцимир Павлов. \r\nОрганизаторите на Банско Опера Фест напомнят, че входът за фестивала е свободен, мястото е площад Никола Вапцаров, а последните дни на август са прекрасен избор за планинска почивка в полите на Пирин.", "date": "2019.08.12", "title": "Благоевград: Банско опера фест отбелязва десетия си юбилей с три забележителни продукции"}
{"url": "http://www.focus-news.net/news/2019/08/12/2688594/yeni-safak-turskoto-rakovodstvo-razglezhda-vazmozhnostta-za-pokupka-na-ruski-iztrebiteli-su-35.html", "text": "Турското ръководство разглежда възможността за покупка на руски изтребители Су-35, пише турският консервативен ежедневник  Yeni Safak , като пояснява, че руските военни самолети може да са търсената от Анкара алтернатива на американските изтребители от пето поколение F-35. \r\nКакто пише вестникът, в момента представители на управлението на военната промишленост на републиката и ВВС на Турция разглеждат предложението на руската корпорация „Рособоронекспорт“. Съответните ведомства в Турция изучават особеностите и техническите характеристики на изтребителя Су-35. В случай на положителна оценка на руските самолети от ново поколение от страна на Анкара, представители на военните министерства на двете страни ще пристъпят към официални контакти за възможна покупка на Су-35 от Турция, обяснява изданието. \r\nНа 18 юли директорът на „Ростех“ (в която влиза „Рособоронекспорт“) Сергей Чемезов заяви, че Русия е готова да продаде на Турция изтребители от поколение 4++ Су-35 в случай, че Анкара има интерес. \r\nПреди това, на 17 юли, от Белия Дом съобщиха чрез писмено заявление, че решението на Турция да купи руските зенитно-ракетни системи С-400 прави невъзможно по-нататъшното участие в програмата за създаване на американски изтребители-бомбардировачи от пето поколение F-35. \r\n \r\nПревод и редакция:", "date": "2019.08.12", "title": "Yeni Safak: Турското ръководство разглежда възможността за покупка на руски изтребители Су-35"}
{"url": "http://www.focus-news.net/news/2019/08/12/2688596/plovdiv-dvizhenieto-po-patya-krichim-mihalkovo-devin-tryabva-da-se-osashtestvyava-s-povisheno-vnimanie-poradi-obrushvane-na-skalna-masa.html", "text": "Проходими са пътищата в областта, съобщи за  Радио „Фокус“ - Пловдив  дежурният в Областно пътно управление. Временно са въведени ограничения за движение на МПС по пътя Асеновград – Нареченски бани. Движението е ограничено за МПС с височина над 4 м през тунелите. Обходният маршрут е по път III-866 Кричим – Девин. Движението по пътя Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходният маршрут е по пътя Стара Загора – Поповица и път І-8 София – Пловдив – Свиленград. Срокът е до 28 декември 2019 г. \r\nДвижението по пътя Поповица – Болярци е ограничено за МПС над 12 т поради намален габарит на пътното платно на мост в с. Поповица. Срокът е до 31 декември 2019 г.. Обходният маршрут е по път Поповица – Садово – Кочево – Болярци. \r\nДвижението по пътя Белица – Загражден – Давидково, в участъка от Държавно ловно стопанство „Кормисош“, след с. Белица до границата с област Смолян е ограничено за всички МПС. Срокът е целогодишен. \r\nРемонтни дейности се извършват по пътя Пловдив – Карлово, при км 48. Движението се осъществява в платното посока Пловдив, поради изграждане на кръстовище при с. Труд. Срокът е до 24 септември 2019 г. \r\nДвижението по пътя Кричим – Михалково – Девин, от км 88+050 до км 103+341, се осъществява с повишено внимание поради обрушване на скална маса. Алтернативният маршрут е по пътя Асеновград – Смолян. Срокът на това ограничение е до 30 ноември 2019 г. \r\nВ град Пловдив трафикът се осъществява нормално. \r\nЦветана ТОНЧЕВА", "date": "2019.08.12", "title": "Пловдив: Движението по пътя Кричим – Михалково – Девин трябва да се осъществява с повишено внимание поради обрушване на скална маса"}
{"url": "http://www.focus-news.net/news/2019/08/12/2688597/sport-srivaneto-na-grigor-dimitrov-prodalzhava-veche-e-74-ti.html", "text": "Григор Димитров продължи свободното си падане в световната ранглиста и след поредното си отпадане в първия кръг – с 0:2 сета от Стан Вавринка на „Мастърса“ в Монреал, той се срина с 20 позиции до номер 74 в ранглистата на АТП. Тази седмица Димитров ще участва на “Мастърс”-а в Синсинати, където преди две години спечели единствената си до момента титла от категорията “Мастърс”. Съперник на старта отново ще му бъде Вавринка. 74-ото място е най-ниското класиране на Григор в ранглистата от седем години. На 28 май 2012 хасковлията е бил 87-и, показва историята на неговия ранкинг. Димитров започна 2019 година като №19 в света, а след края на \"Уимбълдън\" изпадна от Топ 50. На 15 януари 2018 година той бе №3 в света и до 29 октомври 2018 бе в Топ 10.", "date": "2019.08.12", "title": "Спорт: Сриването на Григор Димитров продължава – вече е 74-ти"}
{"url": "http://www.focus-news.net/news/2019/08/12/2688598/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Днес ще бъде горещо, а по-късно се очаква да бъде ветровито. Съоръженията на планинските курорти работят според летния им график.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.08.12", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/12/2688601/der-standard-avstriya-izbiratelite-v-avstriya-simpatizirat-na-partiite-vlyavo-ot-tsentara-no-glasuvat-za-desnite-pokazva-prouchvane.html", "text": "Проучване за австрийския национален ежедневник  Der Standard  показва, че избирателите в страната симпатизират на партиите вляво от центъра, но гласуват за десните. Макар всеки четирима от 10 избиратели да са категорични, че „Партията на свободата на Австрия“ не е подходяща да води страната, един на всеки петима все пак гласува за нея на изборите. \r\nРезултатите от анкетата са красноречиви: Австрийската народна партия (АНП) на бившия премиер Себастиан Курц може да разчита на подкрепата на 35 на сто от избирателите. Наблюдава се спад в рейтинга на партията спрямо юни и юли, когато за нея имаха готовност да гласуват съответно 38 и 36 на сто от избирателите в страната. При все това едва два процента от респондентите определят като „много добро“ управлението на партията на Курц през последните две години.  \r\nНа второ място е Социалдемократическата партия на Австрия с 22%. Само два процента от избирателите й обаче й дават оценка „много добро\" за представянето й през последните две години, а 13% – „добро\". Така се оказва, че партията „Зелени“ получава по-добри оценки, въпреки че представляват извънпарламентарна опозиция. \r\n„Партията на свободата на Австрия“ е трета сила с 20%. Проучванията показват, че електората й е стабилен и че избирателите й не са склонни да гласуват за друга партия, въпреки представянето й през последните две години.  \r\nПартията „Неос“ събира подкрепата на 10 на сто от избирателите, което означава, че и на следващите избори партията не бива да се надява на добри резултати.  \r\nИнтересно е да се отбележи, че най-заинтересовани от участие в правителството на своята партия са избирателите на АНП: 96% от тях искат да видят партията си да управлява. Избирателите също искат да видят Себастиан Курц на канцлерския пост.  \r\nОт електората на СДП 89% искат отново да видят партията си начело на правителството във Виена. Само половината от избирателите на СДП обаче биха подкрепили настоящия лидер на партията Памела Ренди-Вагнер за канцлерския пост.  \r\nВ електората на „Партията на свободата на Австрия“ 86% искат подкрепяната от тях сила да управлява в коалиция, в „Неос“ – около три четвърти от избирателите, а „зелените“ избиратели – две трети.  \r\n \r\n Тереза Герова", "date": "2019.08.12", "title": "Der Standard (Австрия): Избирателите в Австрия симпатизират на партиите вляво от центъра, но гласуват за десните, показва проучване"}
{"url": "http://www.focus-news.net/news/2019/08/12/2688600/", "text": "Три инцидента са станали през последното денонощие в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . През последното денонощие е имало два инцидента с наранявания по краката на туристи в района на хижа „Рай“ в Стара планина, както и още един инцидент с нараняване на крак на турист на Боянския водопад.", "date": "2019.08.12", "title": "ПСС: Три инцидента са станали през последното денонощие в планините"}
{"url": "http://www.focus-news.net/news/2019/08/12/2688604/yambol-okrazhnata-prokuratura-predade-na-sad-hristo-v-obvinen-v-krazhba-i-grabezh-koyto-e-pridruzhen-s-ubiystvoto-na-postradaliya.html", "text": "Окръжна прокуратура – Ямбол предаде на съд Христо В., съобщиха от пресцентъра на  окръжната прокуратура . Той е обвинен за това, че вечерта на 19 срещу 20.07.2018 г. в гр. Тополовград, в дом, находящ се на ул. „Капитан Петко войвода“, отнел чужди движими вещи – сумата от 980 лева от владението на мъж, с намерение противозаконно да ги присвои, като употребил за това сила и грабежът е придружен с убийството на пострадалия (осъществил механична асфикция – загърляне, чрез пристискане на шията на пострадалия, като опъвал с ръце краищата и притискал с ръба на олекотена завивка), извършено по особено мъчителен начин за убития – престъпление по чл.199, ал.2, т.2, предл.1, вр. чл.198, ал.1, вр. чл.116, ал.1, т.6, предл.2 от НК. \r\nТой е обвинен и за това, че на неустановена дата около и преди 11.07.2018г. на същото място, отнел чужди движими вещи – сумата от 200 лева, от владението на същия пострадал, без негово съгласие и с намерение противозаконно да ги присвои – престъпление по чл.194, ал.1 от НК. \r\nОкръжен съд – Ямбол е насрочил заседанието си за 13.08.2019 г.", "date": "2019.08.12", "title": "Ямбол: Окръжната прокуратура предаде на съд Христо В., обвинен в кражба и грабеж, който е придружен с убийството на пострадалия"}
{"url": "http://www.focus-news.net/news/2019/08/12/2688602/", "text": "Младежкият дом и Младежкият общински съвет организират честване на Международния ден на младежта - 12 август. Това съобщиха от пресцентъра на  Община Сливен . Денят е обявен от ООН през 1999 г. В България и в Сливен за първи път датата се отбелязва официално през 2007 г. Повече от десет години този ден е повод за празнуване на младостта – като идеи, като кретивност, като умения и начин на мислене. \r\nМеждународният ден на младежта дава възможност на държавите по света да разгърнат потенциала на младите хора, да отбележат техните постижения и да планират начини за по-доброто им включване в развитието и прогреса на обществото. \r\nПрограмата включва: \r\n– от 10.00 до 14.00 часа в градинката „Кълбото“ ателиета по „Квилинг“ (цветя и предмети); за изработване на глицеринови сапуни; по грънчарство; по изработване на предмети от дърво; \r\n– информационни щандове за младежи : Европа Директно, Младежки дом, Областен информационен център/ОИЦ/, Превантивно-информационен център/ПИЦ/; щанд на Арт център“Седем“ и читалища от област Сливен. \r\n– щандове за пчелни и здравословни родукти; \r\n– концерт от 19.30 в градската градина на млади таланти от Школи „Усмивка“, „Кода“ и „Ритъм“ и групите „Монолог“ и „Висша идентичност“; \r\nНа 15, 16 и 17 август от 17.00 до 21.00 часа в на плочата в градската градина ще се състоят: \r\n– йога клас с Кристина от Гауранда йога Институт; \r\n– Salsation клас с Борис Панайотов /съвместно с Военен клуб- Сливен/; \r\n– Ателиета за рисуване върху стъклени буркани, рисуване с къна, изработване на цветя от хартиени салфетки, спортно ориентиране; \r\n– Концерт и филмова вечер. \r\nАко сте между 15 и 30-годишни, не пропускайте възможността да споделите малко време с нас всеки ден от 12 до 17 август от 17.00 до 21.00 часа в градската градина ,на плочата, призовават организаторите.", "date": "2019.08.12", "title": "Сливен: Младежкият дом и Младежкият общински съвет организират честване на Международния ден на младежта"}
{"url": "http://www.focus-news.net/news/2019/08/12/2688607/reuters-broyat-na-zaginalite-ot-tayfuna-v-kitay-se-uvelichi-do-32-ma-dushi.html", "text": "Броят на загиналите от Тайфуна в Източен  Китай се увеличи до 32 души, като още 16 са в неизвестност, съобщи държавната телевизия CCTV, предава  Reuters , като уточнява, че с напредването на стихията на север се очакват нови проблеми с транспорта и спиране на електричеството. \r\nТайфунът „Лекима“ се приземи рано в събота в източната провинция Жедзянг с ветрове, достигащи скорост 187 км/ч, предизвиквайки хаос по пътищата и отмяна на хиляди полети. \r\n \r\nПревод и редакция:", "date": "2019.08.12", "title": "Reuters: Броят на загиналите от тайфуна в Китай се увеличи до 32-ма души"}
{"url": "http://www.focus-news.net/news/2019/08/12/2688608/kyustendil-dvizhenieto-po-tretoklasen-pat-6222-smolichano-pelatikovo-ot-km-e-ogranicheno-za-tovarni-avtomobili-nad-35-tona.html", "text": "Движението по третокласен път – 6222 Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември. Ремонтни дейности пък се извършват по второкласен път 62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Преминаването по третокласен път 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път-623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 е нормално натоварен. \r\nЛивия НИНОВА", "date": "2019.08.12", "title": "Кюстендил: Движението по третокласен път-6222 Смоличано – Пелатиково от км е ограничено за товарни автомобили над 3.5 тона"}
{"url": "http://www.focus-news.net/news/2019/08/12/2688605/dobrich-chetiri-naseleni-mesta-v-obshtina-dobrichka-sa-s-narusheno-vodopodavane-zaradi-avarii.html", "text": "Четири населени места в Община Добричка са с нарушено водоподаване заради аварии, по информация на ВиК- Добрич, предаде кореспондентът на  Радио „Фокус” – Варна . Това са селата Смолница, Карапелит, Победа, Богдан и СК Ведрина. В областта с нарушено водоподаване са също в Район Балчик - Крайбрежната алея и с. Оброчище, в Район Каварна -с. Раковски и с. Видно, в Район Тервел - ул. „Хан Аспарух“ в града, с. Честименско и СК – Жегларци, в Район Шабла - ул. „Пионерска“ в морския град и в Район Крушари - с. Крушари. В Добрич с нарушено водоподаване са по ул. „Хан Тервел“ и ул. „Вида Димитрова“ 39. \r\n  \r\nЖулиета НИКОЛОВА", "date": "2019.08.12", "title": "Добрич: Четири населени места в Община Добричка са с нарушено водоподаване заради аварии"}
{"url": "http://www.focus-news.net/news/2019/08/12/2688609/blagoevgrad-v-edna-lenta-se-izvarshva-dvizhenieto-po-tretoklasen-pat-petrich-granitsa-sas-severna-makedoniya-poradi-remont-na-avtomatichno-ustroystvo.html", "text": "В една лента се извършва движението по третокласен път 198 Петрич – Първомай- граница Северна Македония на км 86+400 поради ремонт на автоматично устройство, записващо пътния трафик. Това съобщиха за  Радио „Фокус“ – Пирин  от Областно пътно управление – Благоевград. Водачите трябва да се движат с повишено внимание и съобразена скорост, съобразно създадената организация на движение до 13 август. В региона няма въведени други ограничения за преминаването на леки и товарни автомобили. Трафикът по автомагистрала „Струма“, главен път Е-79 и по второкласен път 19 Симитли – Гоце Делчев е натоварен. През нощта не са регистрирани тежки пътни инциденти. \r\nЛивия НИНОВА", "date": "2019.08.12", "title": "Благоевград: В една лента се извършва движението по третокласен път Петрич – граница със Северна Македония поради ремонт на автоматично устройство"}
{"url": "http://www.focus-news.net/news/2019/08/12/2688606/burgas-sadat-ostavi-v-aresta-trima-mazhe-obvineni-za-pritezhanie-na-289-rasteniya-konop-i-golyamo-kolichestvo-narkotitsi.html", "text": "Съдът остави в ареста трима мъже, обвинени за притежание на 289 растения коноп и голямо количество наркотици. Това съобщиха от пресцентъра на  Окръжна прокуратура - Бургас . След внесено искане на Окръжна прокуратура - Бургас Съдът определи мярка за неотклонение „Задържане под стража“ за Мартин Д., Йордан М. и Веселин К. за това, че на 7 август 2019 г. при условията на продължавано престъпление в имот в с. Ведрово на ул. „Иван Милчинов“ в съучастие са държали с цел разпространение високорисково наркотично вещество - растения и вещества с висока степен на риска за обществено здраве поради вредния ефект от злоупотреба с тях. В дворно място към имота на горепосочения адрес те са държали 289 броя стръка растения канабис и в къща на същия адрес, държали  2 броя бели на цвят полиетиленови чували, единият съдържащ суха зелена тревна маса листа и глави от конопени растения, а вторият сухи зелени стебла с остатъци от зелена суха тревна маса от конопени растения, както и 1 бр. черен полиетиленов чувал, пълен с глави суха зелена тревна маса КАНАБИС. \r\nСпоред прокурора, налице е обосновано предположение че тримата обвиняеми са извършили деянията, които са им инкриминирани. Представителят на обвинението е категоричен, че същите могат да се укрият или да извършат ново престъпление.  \r\nОпределението на ОС - Бургас може да бъде обжалвано пред Апелативен съд - Бургас.", "date": "2019.08.12", "title": "Бургас: Съдът остави в ареста трима мъже, обвинени за притежание на 289 растения коноп и голямо количество наркотици"}
{"url": "http://www.focus-news.net/news/2019/08/12/2688613/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Перспективата за предсрочни избори в Италия, нагласите на австрийците преди гласуването за нов парламент през септември, надпреварата за ръководния пост в ГСДП и пожарите на Канарските острови са част от основните теми в европейските издания. \r\n \r\n \r\n*** \r\n  В интервю за националния ежедневник  Die Welt  един от кандидатите за председателския пост в Германската социалдемократическа партия (ГСДП) - Александер Аренс – коментира причините за увеличаването на електората на „Алтернатива за Германия“ (АфГ), като предупреди, че е „несериозно“ симпатизантите й да бъдат определяни като „нацисти“.  \r\n„Трябва да обединим хората и да осигурим разбиране. Трябва да се запитаме защо го правят. Соченето им с пръст е грешно. Несериозно е всички избиратели на „Алтернатива за Германия“ да ги определяме като „нацисти“.  Не всички са расисти са - макар да не отричам, че съществува ежедневен расизъм“, подчерта Аренс.  \r\nСоциалдемократът бе категоричен: „Причините, поради които хората избират АфГ, са изключително сложни. Икономическата ситуация играе само второстепенна роля. Много източногерманци все още имат чувството, че са хора от втора класа. Те остават с впечатлението, че техните житейски постижения не струват нищо. АфГ се справя с това чувство много добре, дори и да не предлага решения. Напротив, АфГ подхранва популизма, изключването и расизма, и ние трябва да разясняваме това на хората отново и отново“.  \r\nНа въпрос каква е стратегията на ГСДП в това отношение, Аренс отговори: „Трябва да поясним, че приемаме сериозно житейските постижения на хората в източногерманските провинции и най-накрая ги признаваме“. \r\n \r\n*** \r\n  Проучване за австрийския национален ежедневник  Der Standard  показва, че избирателите в страната симпатизират на партиите вляво от центъра, но гласуват за десните. Макар всеки четирима от 10 избиратели да са категорични, че „Партията на свободата на Австрия“ не е подходяща да води страната, един на всеки петима все пак гласува за нея на изборите. \r\nРезултатите от анкетата са красноречиви: Австрийската народна партия (АНП) на бившия премиер Себастиан Курц може да разчита на подкрепата на 35 на сто от избирателите. Наблюдава се спад в рейтинга на партията спрямо юни и юли, когато за нея имаха готовност да гласуват съответно 38 и 36 на сто от избирателите в страната. При все това едва два процента от респондентите определят като „много добро“ управлението на партията на Курц през последните две години.  \r\nНа второ място е Социалдемократическата партия на Австрия с 22%. Само два процента от избирателите й обаче й дават оценка „много добро\" за представянето й през последните две години, а 13% – „добро\". Така се оказва, че партията „Зелени“ получава по-добри оценки, въпреки че представляват извънпарламентарна опозиция. \r\n„Партията на свободата на Австрия“ е трета сила с 20%. Проучванията показват, че електората й е стабилен и че избирателите й не са склонни да гласуват за друга партия, въпреки представянето й през последните две години.  \r\nПартията „Неос“ събира подкрепата на 10 на сто от избирателите, което означава, че и на следващите избори партията не бива да се надява на добри резултати.  \r\nИнтересно е да се отбележи, че най-заинтересовани от участие в правителството на своята партия са избирателите на АНП: 96% от тях искат да видят партията си да управлява. Избирателите също искат да видят Себастиан Курц на канцлерския пост.  \r\nОт електората на СДП 89% искат отново да видят партията си начело на правителството във Виена. Само половината от избирателите на СДП обаче биха подкрепили настоящия лидер на партията Памела Ренди-Вагнер за канцлерския пост.  \r\nВ електората на „Партията на свободата на Австрия“ 86% искат подкрепяната от тях сила да управлява в коалиция, в „Неос“ – около три четвърти от избирателите, а „зелените“ избиратели – две трети. \r\n \r\n*** \r\n  Пожарът, който избухна в следобедните часове на събота на канарския остров Гран Канария, продължава да бушува, а усилващият се вятър задълбочава опасенията от ново разрастване на огъня, пише испанският национален ежедневник  El Pais . \r\nГражданската гвардия арестува 55-годишен мъж, за който се предполага, че е предизвикал пожара заради използването на заваръчна машина в сухите условия. Огънят засяга общините Артенара, Галдар и Техеда. Въпреки че в момента не се планират нова евакуация всъщност някои съседи са успели да се върнат в домовете си в Артенара, не се изключват нови евакуации. За справяне със стихията са задействани и военните, припомнят от редакцията. \r\n \r\n*** \r\n  Малко вероятно е в Италия да бъде създаден съюз, който да блокира партията на Матео Салвини – „Лига“, в опитите й да затегне властта си. Но лявоцентристката Демократическа партия (ДП) и Движението „Пет звезди“ обсъждат варианти за избягване на предсрочните парламентарни избори в страната, които предвиждат създаване на правителство, отбелязва изданието  Politico  в европейската си редакция, като се позовава на информация от членове на двете политически сили.  \r\nПодобно партньорство е особено изненадващо, като се има предвид, че до съвсем наскоро двете партии водеха ожесточена словесна „престрелка“, а миналата година ДП отказа да се присъедини към правителство с Движението „Пет звезди“, което в крайна сметка доведе до коалицията му с „Лига“ на Салвини.  \r\nСпоред депутат от Движението „Пет звезди“, пожелал анонимнист, подчерта, че съюзът с ДП на бившия премиер Матео Ренция „ще бъде единственият начин да се предотврати развитие, при което Италия да получи първото дясно правителство в Западна Европа след Втората световна война\". \r\nЛидерите на парламентарните партии в Италия ще се срещнат в следобедните часове на деня, за да обсъдят предложение за вота на недоверие на премиера Джузепе Конте. В крайна сметка обаче президентът Серджо Матарела ще бъде този, който ще реши дали да бъде насрочено ново гласуване или да връчи мандат на алтернативно мнозинство в парламента. \r\nСъгласно плана на ДП и Движението „Пет звезди“, подкрепен от Ренци, но не и от цялото партийно ръководство, двете политически сили ще се обединят, за да създадат алтернативно мнозинство. Това правителство ще има задача да осигури публичните финанси на Италия и да избегне изпадането й от еврозоната. То също ще има и задачата да реформира избирноо законодателство, според източниците на изданието.  \r\nПланът е наречен „Урсула“ – по името на новоизбрания председател на Европейската комисия Урсула фон дер Лейен, защото обединява италианските партии, които гласуваха за нея в Европейския парламент. \r\n \r\n***", "date": "2019.08.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/08/12/2688610/pregled-na-osnovnite-temi-vav-varnenskiya-pechat.html", "text": "„Във Варненско, Войната на пътя е взела 2 пъти повече жертви“, съобщава на първата си страница днес вестник  „Черно море“ . За първото полугодие на 2019 г. загиналите при катастрофи в област Варна са 24, което е почти два пъти повече в сравнение със същия период за 2018 г. Това съобщи във Варна председателят на Държавната агенция по безопасност на движението по пътищата Малина Крумова. Като най-чести причини за тежките инциденти тя посочи неспазването на ограничението за скоростта и употребата на алкохол и наркотици. „Курсанти от ВВМУ „Н. Вапцаров“ получиха първо офицерско звание“ е водещото заглавие на втора страница. Празникът, който започна с ритуал по тържествено вдигане на флаговете на корабите от ВМС, бе кулминация на тържествата, посветени на 140-годишнината от създаването на военния ни флот. „С евросредства ще бъдат санирани още 8 жилищни блока“, става ясно от друга публикация в броя. Община Варна ще подаде проект за саниране на осем блока в града. Информацията е от последното заседание на постоянната комисия по финанси и бюджет към Общинския съвет. Стойността на безвъзмездната финансова помощ е малко над 1.5 млн. лева, като целта е обновяване на осем жилищни блока във Варна и намаляване разходите за енергия. „Летни вируси тормозят варненци“, гласи челната публикация на четвърта страница. Чревни инфекции повалиха 68 души за седмица, сочат последните данните от Регионалната здравна инспекция във Варна. 53-ма от тях са с ентероколити, 3-ма със салмонелоза, 10 с колиентерит, 2 – с ротавирусен ентерит. Увеличението е обичайно за летните месеци.", "date": "2019.08.12", "title": "Преглед на основните теми във варненския печат"}
{"url": "http://www.focus-news.net/news/2019/08/12/2688611/maya-manolova-ombudsman-ako-se-kandidatiram-za-kmet-ne-ochakvam-podkrepa-ot-partiyni-tsentrali.html", "text": "Не съм решила дали да се кандидатирам, ако реша да се кандидатирам, ще стана кмет. Това е причината за страха, за агресията, за атаките, на които съм подложена. Впрегната е цялата пропагандна машина около властта – медии, говорители на властта. Това издава паника. Опитът да бъда атакувана, ударена, дискредитирана. Това каза в интервю за предаването на  бТВ  „Тази сутрин” омбудсманът Мая Манолова. Тя беше категорична, че ако реши да влезе в надпреварата, няма да търси подкрепа от „партийни централи” – нито от БСП, нито от новосъздадената формация на Слави Трифонов. \r\n„Винаги съм разчитала и ще разчитам на подкрепата на гражданите” , каза омбудсманът. \r\nВ контекста на скандала „Апартаментгейт” Манолов посочи, че при нея всичко е декларирано. \r\nОмбудсманът реагира остро на ситуацията с Африканската чума, като посочи, че заради безхаберието на властите, сега трябвало да платят най-бедните, а именно – дребните собственици на свине: „Не виждам опит да се поеме отговорност за състоянието, в което се намира свиневъдството в момента”, каза Манолова.", "date": "2019.08.12", "title": "Мая Манолова, омбудсман: Ако се кандидатирам за кмет, не очаквам подкрепа от партийни централи"}
{"url": "http://www.focus-news.net/news/2019/08/12/2688595/sliven-chetiri-signala-za-izhvarleni-zhivotinski-otpadatsi-sa-postapili-na-speshniya-telefon-112-dva-ot-signalite-sa-falshivi.html", "text": "Четири сигнала за  изхвърлени животински отпадъци са постъпили на спешния телефон 112 до дежурния в Общината, това съобщиха от  Община Сливен . Единият е за местността до пътя село Гавраилово – Бяла, а другите в землищата на Кермен, Бозаджии и землището между село Мечкарево и кв. ,,Речица”. По този повод кметът Стефан Радев разпореди незабавно да бъде оказано съдействие на служителите на ОДБХ – Сливен. Общината е осигурила необходимата техника за действие. При проверката е установено, че два от подадените сигнали са фалшиви. \r\nКъм момента дейностите са приключили.", "date": "2019.08.12", "title": "Сливен: Четири сигнала за изхвърлени животински отпадъци са постъпили на спешния телефон 112, два от сигналите са фалшиви"}
{"url": "http://www.focus-news.net/news/2019/08/12/2688612/yuzdp-shte-se-vklyuchi-v-otbelyazvaneto-na-mezhdunarodniya-den-na-mladezhta-i-rannoto-ekologichno-vazpitanie.html", "text": "ЮЗДП ще се включи в отбелязването на Международния ден на младежта и ранното екологично възпитание. Това съобщиха от пресцентъра на   Министерството на земеделието, храните и горите . 20 фиданки от бор подарява Югозападно държавно предприятие за пресаждане в екологични опаковки и засаждане сред природата. \r\nДенят се отбелязва с организиран със съдействието на Министерство на земеделието, храните и горите и Югозападното предприятие на Публичен хепънинг с кауза „Ние, врабчетата“, посветен на 12 август – Международния ден на младежта и ранното екологично възпитание на децата. Студентите – учители и децата от Лятната детска академия ще посрещнат празника с хепънинг в градинката на Св. Климент Охридски посветен на екологията на нашия град. \r\nВ 11.00 часа, в галерия Националната художествена академия, децата ще имат среща с еколога и преподавател в Лесотехническия университет доц. Георги Костов, който ще отговори на техните въпроси за климатичните предизвикателства пред екологията и обществото и за бъдещето на техния град. За изчезването на видовете и по-конкретно за изчезването на малките врабчета в София. \r\nДецата художествено ще измайсторят много врабчета, вдъхновени от авторските рисунки на врабчета на Йордан Радичков – героите  от „Ние, врабчетата“. Тези врабчета ще се заселят за един ден в градинката пред парламента за да напомнят на минаващите за една отминала идилия и за личната ни отговорност към природата и грижата към нашите деца. \r\nСлед обед – в 15.00 часа следва акцията „Да засадим и дръвче в опаковка“, по време на която ще бъдат пресадени подарените от ЮЗДП дръвчета в специални опаковки, подготвени от партньори на Националната художествена академия.", "date": "2019.08.12", "title": "ЮЗДП ще се включи в отбелязването на Международния ден на младежта и ранното екологично възпитание"}
{"url": "http://www.focus-news.net/news/2019/08/12/2688614/sofiyska-voda-vremenno-shte-prekasne-vodosnabdyavaneto-v-chast-ot-kv-vasil-levski-na-13-avgust.html", "text": "„Софийска вода” временно ще прекъсне водоснабдяването в част от кв. „Васил Левски“ на 13 август. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Саранци“ в кв. „Васил Левски“ се налага спиране на водоподаването от 09.30  до 17.30 часа на клиентите на „Софийска вода”, живеещи в района на: ул. „Летоструй“, ул. „Рилска обител“, ул. „Стоян Попов“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Саранци“№7А.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.12", "title": "„Софийска вода” временно ще прекъсне водоснабдяването в част от кв. „Васил Левски“ на 13 август"}
{"url": "http://www.focus-news.net/news/2019/08/12/2688617/pleven-dvizhenieto-po-pat-iii-3402-koilovtsi-slavyanovo-pordim-e-ogranicheno-poradi-svlachishtni-protsesi-kray-selo-koilovtsi.html", "text": "Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Това съобщиха  за  Радио „Фокус“  областно пътно управление – Плевен. Движението на МПС ще се осъществява по вътрешно уличната мрежа на с. Коиловци. Срокът е до 31 декември. Пътните настилки са сухи. Максималните температури ще бъдат между 35° и 38°.  \r\nДвижението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е до 20 август.   \r\nВиолета КРЪСТЕВА", "date": "2019.08.12", "title": "Плевен: Движението по път III-3402 Коиловци - Славяново - Пордим е ограничено поради свлачищни процеси край село Коиловци"}
{"url": "http://www.focus-news.net/news/2019/08/12/2688615/pernik-na-13-avgust-shte-bade-otkrita-parvata-izlozhba-s-tvorbi-ot-v-tata-lyatna-akademiya-po-izobrazitelno-izkustvo-davam-ti-dagata-za-nasledstvo.html", "text": "На 13 август 2019 година в 16:00 ч. в галерия „Атриум“ на Областна администрация Перник ще бъде открита официално първата изложба с творби от V-тата Лятна академия по изобразително изкуство „Давам ти дъгата за наследство“ Перник 2019, съобщиха от пресцентъра на  областната администрация . \r\nПетото издание на лятната академия е съвместна инициатива на Народно читалище „Нови хоризонти – 2009“, НГПИ „Свети Лука“ – София и Настоятелството при учебното заведение.  \r\nФорумът е под патронажа на г-жа Ирена Соколова – Областен Управител на Перник. Проектът е на стойност 5643 лева. Финансира се от МК с 2943,30 лева. Съфинансира се от НГПИ „Св.Лука“- Сдружение училищно настоятелство с 2450 лева и НЧ „Нови хоризонти 2009“ с 250 лева.  \r\nВ рамките на проекта се проведе едноседмична академична сесия. Изложбата в Перник е втората дейност по проекта. През септември предстои изложба за представяне работите на участниците в академията и в СОФИЯ. Програмата на академията включи три жанра: графика, живопис и скулптура. Петдесет творби ще бъдат представени в изложбата. Младите художници бяха напътствани в работата си от художниците Сашо Евтимов, Ваклин Василев и Даря Евтимова. Куратор на изложбата е Светлана Панайотова. \r\nТози проект се реализира с финансовата подкрепа на Министерство на културата Договор № РД11-00-194/ 27.06.2019 г.", "date": "2019.08.12", "title": "Перник: На 13 август ще бъде открита първата изложба с творби от V-тата Лятна академия по изобразително изкуство „Давам ти дъгата за наследство“"}
{"url": "http://www.focus-news.net/news/2019/08/12/2688619/ministar-predsedatelyat-boyko-borisov-razgovarya-s-premiera-na-republika-uzbekistan-abdulla-aripov.html", "text": "Министър-председателят Бойко Борисов разговаря с премиера на Република Узбекистан Абдулла Арипов в рамките на Първия каспийски икономически форум в „Аваза“. Това съобщиха от  правителствената информационна служба . Министър-председателят Борисов изрази задоволство от общото състояние на двустранните отношения и отбеляза ръста във взаимната търговия през последните две години. Според българския премиер, има потенциал за повишаване на резултатите от сътрудничеството в областта на търговията, икономиката и инвестициите.", "date": "2019.08.12", "title": "Министър-председателят Бойко Борисов разговаря с премиера на Република Узбекистан Абдулла Арипов"}
{"url": "http://www.focus-news.net/news/2019/08/12/2688618/varna-do-nachaloto-na-sledvashtata-sedmitsa-se-ochakva-da-priklyuchat-remontite-po-magistrala-hemus-v-rayona-na-grada.html", "text": "До 20-ти август се очаква да бъде нормализирано движението по магистрала „Хемус“, където в момента, малко преди Варна се извършват ремонтни дейности. Към днешна дата се работи в две отсечки в платното за София, а движението е двупосочно, предаде репортер на  Радио „Фокус“ – Варна . Трафикът в участъка „Повеляново“ – Слънчево се осъществява двупосочно в лявото платно в посока към Варна. Движението се прехвърля от дясно в ляво платно при км 406+850 и обратно – в дясно платно, при км 416+200. Ограничено е качването в посока Варна от пътните възли „Повеляново“ и „Слънчево“. Движението е пренасочено по път I-2 Русе – Варна. Преминаването през участъка Неофит Рилски – Девня, от км 393+500 до км 400+100, също се осъществява двупосочно в платното в посока София. Продължава да е ограничено пропускането на моторни превозни средства с маса над 10 тона по пътя от Кранево към Варна. Обходният маршрут е през Кичево и Оброчище. \r\n \r\nДиана СТОЕВА", "date": "2019.08.12", "title": "Варна: До началото на следващата седмица се очаква да приключат ремонтите по магистрала „Хемус“ в района на града"}
{"url": "http://www.focus-news.net/news/2019/08/12/2688616/plovdiv-pozhar-gori-v-depoto-za-otpadatsi-v-shishmantsi-riosv-sledi-pokazatelite-na-vazduha.html", "text": "Пловдив: Пожар гори в депото за отпадъци в Шишманци, РИОСВ следи показателите на въздуха. Това съобщиха от пресцентъра на  РИОСВ . Екип от Регионалната инспекция по околната среда и водите – Пловдив (РИОСВ - Пловдив) и Регионалната лаборатория – Пловдив към ИАОС се отзова незабавно след получена информация за пожар на обект „Депо за неопасни отпадъци и Инсталация за биологично разграждане по закрит способ“ в с. Шишманци, общ. Раковски. Експертите извършат замервания на въздуха на мястото на пожара и в близките населени места с мобилен апарат GAZMET. \r\nПожарът е възникнал около 1.00 часа през нощта на източния скат на депото. Към момента на място са три коли на пожарната, които го локализират. РИОСВ – Пловдив следи ситуацията и показателите на въздуха и ще информира обществеността за развитието на ситуацията.", "date": "2019.08.12", "title": "Пловдив: Пожар гори в депото за отпадъци в Шишманци, РИОСВ следи показателите на въздуха"}
{"url": "http://www.focus-news.net/news/2019/08/12/2688603/kmetovete-ot-obshtina-pazardzhik-izlyazoha-s-obshta-deklaratsiya-v-podkrepa-na-merkite-za-borba-s-chumata-po-svinete.html", "text": "Кметовете от населените места в община Пазарджик излязоха със съвместна декларация в подкрепа на мерките, оповестени от министър-председателя Бойко Борисов и свързани с доброволно прекратяване на отглеждането на свине в т. нар. „задни дворове“, съобщиха от  Общината . До декларацията се стигна след разпространена в медиите информация, че кметовете саботират действията на правителството и няма да допуснат проверка от Агенцията по храните. „Призоваваме всички да обединим усилията си, за да се справим заедно със ситуацията и да спрем разпространението на Африканската чума по свинете на територията на страната“, се казва в декларацията, подписана от всичките кметове на 31 села в община Пазарджик и подкрепена от кмета Тодор Попов. Кметовете заявяват също, че не подкрепят никакви форми на протести и действия, създаващи напрежение.", "date": "2019.08.12", "title": "Кметовете от община Пазарджик излязоха с обща декларация в подкрепа на мерките за борба с чумата по свинете"}
{"url": "http://www.focus-news.net/news/2019/08/12/2688623/afp-zapodozreniyat-za-strelbata-v-dzhamiya-kray-oslo-othvarli-obvineniyata-sreshtu-nego.html", "text": "Мъжът, заподозрян за убийството на сестра си и откриването на огън в джамия край Осло през уикенда, отхвърля обвиненията за убийство и опит за убийство. Това обяви адвокатът му, предава  AFP .  \r\nМъжът, идентифициран от медиите като 21-годишният Филип Мансхаус, е заподозрян в убийство и опит за убийство, но полицията заяви, че обмисля да добави обвинение за „опит за терористично нападение\". Адвокатът на Мансхаус Уни Фрис подчерта пред агенцията: „Мога да потвърдя“, че той отхвърля твърденията. \r\nСъботната стрелба в джамия край норвежката столица Осло се разглежда като „опит за терористично нападение\", обявиха от полицията. Съобщено бе, че заподозреният има антиимигрантски възгледи и е изразил подкрепа за Видкун Квислинг - норвежкия политик, сътрудничил на окупационните германски сили. \r\nПри атаката срещу джамията пострада един човек. Няколко часа след нападението полицията откри трупа на млада жена, роднина на заподозрения. Норвежкият министър-председател Ерна Солберг се срещна с членове на ислямския център, събрали се да отбележат празника Айд ал Адха. \r\n \r\n Тереза Герова", "date": "2019.08.12", "title": "AFP: Заподозреният за стрелбата в джамия край Осло отхвърли обвиненията срещу него"}
{"url": "http://www.focus-news.net/news/2019/08/12/2688620/otide-si-emil-elmazov.html", "text": "На 11 август 2019г. на 70-годишна възраст почина Емил Елмазов, български билкар и лечител, научи  „Фокус“ . Емил Елмазов е един от най-прочутите билкари и изследователи на билките. Също така е създател на природния резерват „Билкаря“ в Габровския балкан. Емил Елмазов бе и писател и поет, а в медицината – ирисолог. Емил Елмазов е първият българин, който е разкрил тайни от Богомилския Зелейник, а в началото на 2019-а година за първи път разкри тайни Ватански и Глаголически формули за изцеление. Емил Елмазов беше дългогодишен събеседник на Агенция и Радио „Фокус“. Десетки негови приятели изразиха своите съболезнования в профила му в социалната мрежа  „Фейсбук“. \r\n \r\nПоследното си интервю за медията ни той даде на 07.08.2019 г. Разговорът e публикуван посмъртно в раздел „Мнение“. Поклон пред паметта му!", "date": "2019.08.12", "title": "Отиде си Емил Елмазов"}
{"url": "http://www.focus-news.net/news/2019/08/12/2688621/politika-sarbiya-vuchich-promenya-litseto-na-sarbiya-s-12-miliarda-evro.html", "text": "Президентът на Сърбия Александър Вучич представи в неделя структура на инвестиционен план за следващия период, за който са предвидени 10, а може би и 12 милиарда евро, които ще бъдат вложени в комуналната, транспортната, енергийната и дигиталната инфраструктура, както и за увеличаване на раждаемостта, изграждане на жилища за млади хора и туризъм, пише белградският ежедневник  „Политика“ . \r\n„Решихме да променим изцяло лицето на Сърбия, благодарение на реформата на публичните финанси и всички мерки от 2014 години насам“, заяви държавният глава на пресконференция, като добави, че става въпрос за петгодишен план и че той иска да бъде част от екипа, който ще го реализира. \r\nВучич подчерта, че е от ключово значение изграждането на канализационна мрежа с пречиствателни станции в цяла Сърбия. \r\n„За цялата канализационна мрежа и водопроводната система, без Белград, ще отделим 3 милиарда евро, а това означава всяко село и град в Сърбия ще има канализация и питейна вода“, заяви той. \r\n„Това е съвсем ново лице на Сърбия, нова Сърбия“, каза президентът. \r\nПовечето от тях ще бъдат разпределени за Нови Сад - 127 милиона, след това за Крагуевац, Ниш ... \r\n„Панчево, Суботица, Валево, Смедерево, Чачак, Враня, Пожаревац... всички ще трябва да имат цялостна канализационна и водопроводна мрежа“, каза Вучич. \r\nПо неговите думи, днес в Белград, Нови Сад и Ниш се виждат големи строежи, но това трябва да е случаят за всички градове и населени места в Сърбия. \r\n„Ние изграждаме пътища и ж.п. линии повече от всякога, дори от времената на Тито. Имаме парите, растежът е по-висок и ще бъде по-висок и вярваме, че можем лесно да осигурим 10, а може би ще можем да осигурим 12 милиарда евро“, подчерта Вучич. \r\nПрезидентът подчерта, че планът не включва Моравския коридор, както и пътя Рума-Шабац, нито другите неща, за които вече е осигурено финансиране. \r\nВторият сегмент ще бъде инвестиция в пътна и железопътна инфраструктура на стойност 4 милиарда евро, който се отнася за нови проекти, а не за вече стартирани. Милиард евро ще бъдат инвестирани в реконструкцията на железопътната линия Белград-Прешево и ако Хърватия иска да реконструира железопътната линия до Загреб. \r\nДържавният глава каза още, че най-малко 1,3 милиарда ще бъдат инвестирани в местни и регионални пътища, като по този начин пътищата Бор-Жагубица, както и други регионални пътища в цяла Сърбия, ще бъдат направени. \r\nДопълнителни 700 милиона евро са заделени за училища, а за здравни заведения и спешна помощ - 500 милиона евро, продължи Вучич. \r\nВучич съобщи, че ин витро оплождането ще бъде безплатно в цяла Сърбия, независимо от броя на опитите. \r\nТой обяви също, че целта е да се удвои финансовата помощ за първо, второ, трето и четвърто дете в сравнение със сегашната, която е около 30 хиляди евро за период от 10 години. \r\nПо думите на държавния глава, политиката за стимулиране на раждаемостта е моделирана по най-добрите примери, които могат да се намерят в чужбина. \r\nДопълнителни 500 милиона ще бъдат инвестирани в цифрова инфраструктура и научно-технологичния парк а Сърбия иска да бъде първа в региона по иновативни технологии. \r\nПланирани са средства от 500 милиона евро за изграждането на апартаменти за млади съпружески двойки, при още по-благоприятни условия, отколкото за служителите по сигурността, така че жилищният проблем ще бъде решен за около 40 000 млади брачни двойки. \r\nТова ще бъде направено възможно най-бързо, за да останем в Сърбия, каза Вучич, като заяви, че 100 млн. евро ще бъдат инвестирани в предприемачество, за да се даде нов тласък на укрепването на частната инициатива и частния сектор. \r\n500 милиона евро са планирани за енергия, а големи инвестиции ще бъдат направени и в туризма от здравен до воден туризъм, който включва водни помпи, докове, пристанища ... \r\nПредвиждат се и допълнителни инвестиции в селското стопанство, за да има още по-благоприятни условия за експлоатация на машини, инвестиции в напояване, изграждане на иригационни системи... \r\nНационалният инвестиционен план включва също изграждането на метро в Белград, национален стадион и девет други стадиона в Сърбия. Предвижда се да се инвестира в изграждането на концертна зала за филхармонията, преместването на музея „Никола Тесла“, както и в други съоръжения, съобщи Вучич. \r\nТой съобщи, че за 18 август е предвидено откриването на магистралата Милош Обренович и обясни, че подобно съоръжение се открива в Западна Сърбия за първи път след 74 години и в него са инвестирани много пари, енергия и работа. \r\n \r\nПревод и редакция:", "date": "2019.08.12", "title": "„Политика“ (Сърбия): Вучич променя лицето на Сърбия с 12 милиарда евро"}
{"url": "http://www.focus-news.net/news/2019/08/12/2688624/burgas-kilometrichno-zadrastvane-se-e-obrazuvalo-na-patya-sozopol-primorsko.html", "text": "Километрично задръстване се е образувало на пътя Созопол – Приморско, съобщи слушател на  Радио „Фокус“ . По негова информация колоната от автомобили започва от входа на Созопол в посока Приморско. Придвижването и в двете посоки се извършва с 20 км/ч. Шофьорите, попаднали в задръстването, нямат информация за причината за образувалата се колона от автомобили.", "date": "2019.08.12", "title": "Бургас: Километрично задръстване се е образувало на пътя Созопол – Приморско"}
{"url": "http://www.focus-news.net/news/2019/08/12/2688629/burgas-katastrofa-e-stanala-na-patya-sozopol-primorsko.html", "text": "Катастрофа е станала на пътя Созопол – Приморско. Това съобщиха за  Агенция „Фокус“  от  ОДМВР-Бургас . В момента движението се извършва по обходен маршрут Дюни-Каваци. Причината е възникнал пътен инцидент между два автомобила в отсечката, която е в непосредствена близост до разклона за Созопол. При инцидента жена се е оплакала от болки в гърдите, но други пострадали няма.  \r\n \r\nТеодора ПАВЛОВА", "date": "2019.08.12", "title": "Бургас: Катастрофа е станала на пътя Созопол – Приморско"}
{"url": "http://www.focus-news.net/news/2019/08/12/2688625/plovdiv-pozharat-v-shishmantsi-vse-oshte-ne-e-lokaliziran.html", "text": "Пожарът в Шишманци все още не е локализиран. Това съобщи за  Радио „Фокус“ - Пловдив  Петър Тосков, заместник-директор на Пожарната. На място с огнената стихия се борят екипите на четири противопожарни автомобила. Пожарът е възникнал около 1.00 часа тази нощ на територията на завода за отпадъци. Екип на РИОСВ – Пловдив е на място и замерва показателите на въздуха. \r\nОчаквайте подробности. \r\nЦветана ТОНЧЕВА", "date": "2019.08.12", "title": "Пловдив: Пожарът в Шишманци все още не е локализиран"}
{"url": "http://www.focus-news.net/news/2019/08/12/2688622/die-zeit-mateo-rentsi-predlaga-ekspertno-pravitelstvo.html", "text": "В Италия нараства съпротивата срещу предсрочните избори, за които настоява председателят на партия „Лига“ и министър на вътрешните работи Матео Салвини. Освен лидерът на Движение „Пет звезди“ Луиджи Ди Майо, бившият премиер на страната Матео Рензи се изказа срещу предсрочния вот, като го определи като „лудост“ в момент, в който правителството трябва да подготви бюджета за 2020 г. Вместо това в интервю за вестник Corriere della Sera Ренци предложи преходно правителство, което ще бъде подкрепено от всички партии. Това би могло да спаси страната от „екстремистки“ курс. Подобно правителство ще бъде в състояние да осигури планираното намаляване на италианския парламент и спокойно да подготви нови избори на по-късна дата, цитира думите му германският национален ежедневник  Die Zeit .  \r\nМиналата седмица Салвини обяви коалицията с Движение „Пет звезди“ като негодна за работа. В петък „Лига“ поиска вот на недоверие срещу безпартийния премиер Джузепе Конте . В рамките на деня политическите партии в Сената ще обсъдят предложението. \r\nИзглежда съмнително обаче дали Салвини ще получи необходимото мнозинство за вот на недоверие в парламента, с което иска да принуди обявяването на предсрочни избори. И Движение „Пет звезди“, и Демократическата партия на Ренци имат интерес да предотвратят подобен сценарий. Според проучвания, „Лига“ ще бъде категоричен победител в новите избори. \r\nРешението за възможни нови избори в крайна сметка е в ръцете на президента Серджо Матарела. Той обаче нееднократно подчертава, че е необходимо правителство, за да финализира бюджета в спора за дълговете с ЕС. Първият проект трябва да бъде представен в Брюксел до края на септември. Сега президентът на Италия може да назначи преходно правителство и отложи изборите за февруари или март. \r\n \r\n Тереза Герова", "date": "2019.08.12", "title": "Die Zeit: Матео Ренци предлага експертно правителство"}
{"url": "http://www.focus-news.net/news/2019/08/12/2688627/viktoriya-gencheva-bmchk-obshtina-burgas-i-bmchk-shte-prezentirat-svoite-deynosti-po-povod-mezhdunarodniya-den-na-mladezhta.html", "text": "Община Бургас и БМЧК ще презентират своите дейности по повод Международния ден на младежта. Това каза Виктория Генчева, която е член на изпълнителния съвет на БМЧК, в интервю за  Агенция „Фокус“ . „Хората ще имат възможност да се срещнат с тях и да разберат колко са вдъхновяващи, колко са интересни като личности“, добави тя. По думите и ще бъде поставена инициатива, която е свързана с екология. „Става дума за игра, която играят с малки деца и ги учат да рециклират и им обясняват възможността на рециклирането, което в нашето време е изключително важно и ценно“, обясни тя, но не пожела да издаде повече подробности, а покани хората да посетят Бургас и да видят сами за какво става дума. \r\n \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.08.12", "title": "Виктория Генчева, БМЧК: Община Бургас и БМЧК ще презентират своите дейности по повод Международния ден на младежта"}
{"url": "http://www.focus-news.net/news/2019/08/12/2688626/veliko-tarnovo-30-000-leva-sa-otkradnati-ot-targovski-obekt-v-grada.html", "text": "Три продавачки от търговски обект в града са обвинени в присвояване на служебни пари. Това съобщават от  ОДМВР – Велико Търново . В хода на разследването е установено, че от неустановен период от време до 8 август тази година три жени на възраст 20, 24 и 44 години, съответно от село Климентово, Габрово и София, са присвоили служебни пари, в размер на общо 30 000 лв.  В петък трите са привлечени като обвиняеми, наложени са им мерки за неотклонение „подписки“.", "date": "2019.08.12", "title": "Велико Търново: 30 000 лева са откраднати от търговски обект в града"}
{"url": "http://www.focus-news.net/news/2019/08/12/2688628/sport-ne-pobedihme-braziliya-a-sega-ni-chakat-frantsiya-sarbiya-sloveniya.html", "text": "България ще бъде в доста силна компания на предстоящата европейска олимпийска квалификация, която ще се проведе в началото на 2020 година. Това стана ясно след изиграването на всички мачове от междуконтиненталните квалификационни турнири за Токио 2020 при мъжетее, които бяха през изминалия уикенд. След загубата от Бразилия с 2:3 снощи, нашите ще се борят за едно единствено място на олимпиадата с отборите на Франция, Сърбия, Белгия, Холандия, Словения и Финландия и Естония, като сред тези отбори може да има минимални размествания според световната ранглиста.", "date": "2019.08.12", "title": "Спорт: Не победихме Бразилия, а сега ни чакат Франция, Сърбия, Словения..."}
{"url": "http://www.focus-news.net/news/2019/08/12/2688630/varna-dve-mestnosti-i-chasti-ot-tri-kvartala-na-grada-sa-bez-vodopodavane-zaradi-avarii.html", "text": "Две местности и части от три квартала във Варна ще са без водоподаване до следобедните часове. Това съобщиха за  Радио „Фокус“ – Варна  от дружеството „Водоснабдяване и канализация“ в града. Поради възникнали аварии, вода до около 16.00 часа няма да имат абонатите от блокове 138, 139 и 140 в квартал „Младост“. С нарушения във водоподаването ще са и адреси между улиците „Кракра“, „Тодор Влайков“,  „Георги Пеячевич“ и „Княз Черкаски“ до същия час. Също до 16.00 часа вода няма да имат абонатите в карето: бул. „Васил Левски“, ул. „Ген. Г. Попов“, ул. „Железни врата“ и ул. „Дубровник“. През същия часови диапазон проблеми с водоснабдяването ще има в части от местността Горна Трака. До около 14.00 часа вода няма да имат и ползвателите в местността Ален мак зад хотел „Детелина“. До 11.30 часа се очаква да бъде възстановено водоподаването в квартал „Извори“ в град Девня. \r\nДиана СТОЕВА", "date": "2019.08.12", "title": "Варна: Две местности и части от три квартала на града са без водоподаване заради аварии"}
{"url": "http://www.focus-news.net/news/2019/08/12/2688636/pleven-mazh-ot-gr-slavyanovo-e-s-opasnost-za-zhivota-sled-probodna-rana.html", "text": "Жител на гр. Славяново е с опасност за живота след нанесена прободна рана. Това съобщиха от  ОД МВР-Плевен  . Вчера в полицията е получен сигнал за извършено престъпление в частен дом в гр. Славяново. По първоначални данни син нанесъл прободна рана в областта на стомаха на своя баща. Пострадалият е настанен в УМБАЛ-Плевен с опасност за живота. Извършителят е задържан в полицейския арест. Разследването продължава в рамките на образуваната досъдебно производство под ръководството на ОП-Плевен.", "date": "2019.08.12", "title": "Плевен: Мъж от гр. Славяново е с опасност за живота след прободна рана"}
{"url": "http://www.focus-news.net/news/2019/08/12/2688631/kathimerini-pozharat-v-iztochna-atina-e-postaven-pod-kontrol.html", "text": "Пожарът, който пламна и се разпространи бързо в източното предградие на Атина - Пеания, е поставен под контрол в сутрешните часове на деня, съобщава електронното издание на гръцкия вестник  Kathimerini . \r\nОгънят се разрази по склоновете на 1026-метровата планина Химет, която отделя предградията Пеания от основния град. Пламъци. На върха й са разположена армейска комуникационна база и антени за основните телевизионни мрежи в Гърция. \r\nНай-малко 141 пожарникари с 46 превозни средства се бориха с огъня, а осем специализирани хеликоптера се присъединиха към тях на зазоряване, обясниха властите. Говорител на противопожарната служба, пожелал анонимност, заяви, че пожарът е пламнал в частен дом, макар противопожарната служба да не е получила сигнал.  \r\nТой допълни, че оценката на щетите ще бъде направена след потушаването на пожара. Очевидци съобщават за най-малко една  силно повредена къща. \r\nГоворителят заяви, че няма информация колко души са напуснали района. Тъй като пожарът избухна посред нощ, властите помолиха хората да звънят по вратите, за да сигнализират на съседите си. Бяха отправени предупреждения за голяма вероятност от пожари в голяма част на Гърция поради високите температури и ветровитите условия. \r\n \r\n Тереза Герова", "date": "2019.08.12", "title": "Kathimerini: Пожарът в Източна Атина е поставен под контрол"}
{"url": "http://www.focus-news.net/news/2019/08/12/2688633/dobrich-3-godishno-dete-e-blasnato-ot-lek-avtomobil-na-patya-s-trigortsi-s-gurkovo.html", "text": "3-годишно дете е блъснато от лек автомобил на пътя с. Тригорци - с. Гурково. Това съобщиха от  ОДМВР - Добрич . Сигналът е подаден на 10 август около 09.35 часа. Съобщено е за възникнало ПТП по пътя от с. Тригорци посока с. Гурково. Установено е, че водач на лек автомобил „Мерцедес” с варненска регистрация, при изпреварване блъска пресичащото пътното платно дете на 3 години от с. Тригорци. Водачът на автомобила откарва пострадалия пешеходец до ФЦСМП - Балчик, от където детето е транспортирано и настанено в МБАЛ „Св. Ана” в град Варна в реанимация с диагноза фрактура на череп и съчетана черепно-мозъчна травма с опасност за живота. По случая е образувано досъдебно производство.", "date": "2019.08.12", "title": "Добрич: 3-годишно дете е блъснато от лек автомобил на пътя с. Тригорци - с. Гурково"}
{"url": "http://www.focus-news.net/news/2019/08/12/2688635/pazardzhik-daritelska-initsiativa-na-grupata-obshtinski-savetnitsi-i-grazhdani-ot-peshtera-sabra-sredstva-za-chitalishtata-v-selata-radilovo-i-kopitan-dimitrievo.html", "text": "Дарителска инициатива на групата общински съветници и граждани от Пещера събра средства за читалищата в селата Радилово и Копитан Димитриево, съобщиха от  Община Пещера . Събраните общо 250 лв. ще бъдат предоставени на двете културни институции, като те сами ще решат как да ги оползотворят.  Д- р Лиляна Кавръкова предаде от името на дарителите сумите, с които местните самодейци ще могат да вземат участие в културни изяви със свои представления. Парите бяха предадени на секретарите на двете културни институции Марена Вачкова и Стоянка Иванова.", "date": "2019.08.12", "title": "Пазарджик: Дарителска инициатива на групата общински съветници и граждани от Пещера събра средства за читалищата в селата Радилово и Копитан Димитриево"}
{"url": "http://www.focus-news.net/news/2019/08/12/2688637/pazardzhik-pozhar-gorya-v-lokomotiv-po-zhp-liniyata-belovo-kostenets.html", "text": "Пожар горя в локомотив по жп линията „Белово – Костенец“, съобщават от пресцентъра на  Главна дирекция „Пожарна безопасност и защита на населението“ . От огъня е унищожен един локомотив, а са спасени 27 вагона и други два локомотива. Причината за възникване на произшествието все още не е установена. Няма данни за пострадали.", "date": "2019.08.12", "title": "Пазарджик: Пожар горя в локомотив по жп линията „Белово – Костенец“"}
{"url": "http://www.focus-news.net/news/2019/08/12/2688632/burgas-zatvarya-se-patnata-otsechka-sozopol-primorsko-poradi-vazniknal-paten-intsident-mezhdu-dva-avtomobila.html", "text": "Затваря се пътната отсечка Созопол-Приморско, поради възникнал пътен инцидент между два автомобила, непосредствено след разклона за почивен комплекс „Санта Марина“, Созопол. Това съобщи за  Радио „Фокус“ – Бургас  Цветелина Рандева, говорител на ОДМВР-Бургас. Един от пътниците в автомобилите се оплакал от болки в гърдите като не се съобщава за други пострадали на този етап. До обследване на местопроизшествието, алтернативен ще остане маршрута през Каваци, Дюни и изхода за Аркутино, тъй като към момента е много голям пътният трафик и почти 3 километрово е задръстването в посока от Бургас, непосредствено преди разклона за Созопол. \r\nДеница ДИМИТРОВА", "date": "2019.08.12", "title": "Бургас: Затваря се пътната отсечка Созопол-Приморско, поради възникнал пътен инцидент между два автомобила"}
{"url": "http://www.focus-news.net/news/2019/08/12/2688634/varna-29-godishen-mazh-e-zabolyal-ot-morbili-vse-oshte-izdirvat-kontaktni-litsa.html", "text": "29-годишен мъж от Варна е заболял от морбили. Той е настанен в Инфекциозната клиника в града, след като дълго време се е самолекувал. Това каза за  Радио „Фокус“ – Варна  д-р Янка Драганова от Регионалната здравна инспекция. Мъжът не е бил имунизиран срещу заболяването. В момента състоянието му вече се подобрява и предстои до дни да бъде изписан от болницата. Според д-р Драганова спрямо установените хора, с които пациентът е общувал преди поставянето на диагнозата, се предприемат съответните противоепидемични мерки. Проверява се техният имунизационен статус и върху тази основа се установяват мерките. „Има една по-трудна задача – установяването на контактни лица по месторабота. Това ще ни затрудни. Мъжът е работил на летището“, коментира д-р Драганова. Според нея е трудно да се установи целият пътникопоток. До момента няма заболели от хората, които доказано са общували с мъжа. Той живее само с възрастни хора и опасността да е заразил малки деца е много малка. \r\n \r\nДиана СТОЕВА", "date": "2019.08.12", "title": "Варна: 29-годишен мъж е заболял от морбили, все още издирват контактни лица"}
{"url": "http://www.focus-news.net/news/2019/08/12/2688638/georg-spartanski-kmet-na-obshtina-pleven-otpravyam-pokana-na-politicheskite-partii-i-koalitsii-za-uchastie-v-konsultatsiite-za-opredelyane-sastav-na-obshtinska-izbiratelna-komisiya.html", "text": "Отправям покана  политическите партии и коалиции за участие в консултациите за определяне състав на Общинска избирателна комисия на територията на община Плевен. Това каза за Радио „Фокус“ Георг Спартански, кмет на община Плевен. \"Поканата е на основание Указ №163 на Президента на Република България за насрочване на избори за общински съветници и кметове на 27 октомври 2019 г. (обн. в ДВ бр. 56 от 16.07.2019 г.), чл. 75, ал.1 от Изборния кодекс и Решение № 560-МИ от 22 юли 2019 г. на Централна избирателна комисия, както и във връзка с организационно-техническа подготовка за произвеждането на изборите\", каза Георг Спартански. Той допълни, че консултациите ще се проведат на 15 август от 10.00 часа в Заседателната зала на Община Плевен на III етаж в административната сграда на пл. „Възраждане” № 2.  \r\n \r\nВиолета КРЪСТЕВА", "date": "2019.08.12", "title": "Георг Спартански, кмет на община Плевен: Отправям покана на политическите партии и коалиции за участие в консултациите за определяне състав на Общинска избирателна комисия"}
{"url": "http://www.focus-news.net/news/2019/08/12/2688639/viktoriya-gencheva-bmchk-vinagi-sme-zastapvali-tova-da-ima-razbiratelstvo-mezhdu-mladite-hora.html", "text": "Ние винаги сме застъпвали това да има разбирателство между младите хора и всичките ни дейности са свързани с това. Това каза Виктория Генчева, която е член на изпълнителния съвет на БМЧК, в интервю за  Агенция „Фокус“ . „Това е една голяма основна цел, която ние сме си поставили като мисия, правим го благодарение на обучения, събираме млади хора от цяла България, те споделят свои практики, свои умения, свои занимания,  създават приятелства, говорят си, което е невероятно“, добави тя. По думите и дейностите на БМЧК са свързани с оказване на първа долекарска помощ, както и с други социални дейности, които да помагат за разбирателството между младите хора и между поколенията. \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.08.12", "title": "Виктория Генчева, БМЧК: Винаги сме застъпвали това да има разбирателство между младите хора"}
{"url": "http://www.focus-news.net/news/2019/08/12/2688644/zamestnik-ministarat-na-otbranata-na-kosovo-moskva-i-belgrad-sa-osnovnite-zaplahi-za-prishtina.html", "text": "Заместник-министърът на отбраната на Косово Бурим Рамадани заяви, че наскоро приетата Стратегия за сигурност на Косово е „стратегия за модернизация и укрепване на институциите“, която прави страната „държава модел в региона в сферата на сигурността, отбраната и дипломацията“, предава македонският портал  „А1 Он“ . \r\nЗаместник-министърът написа във „Фейсбук“, че Сърбия, с това, че е приела своя собствена стратегия за отбрана няколко седмици след Косово, е показала, че продължава да следва войнствените стратегии на бившия лидер Слободан Милишевич. \r\nРамадани заяви, че правителството в Прищина с право е посочило Сърбия и Русия като „главни заплахи за сигурността на Косово“, докато за стратегията за отбрана на Белград твърди, че е доказателство, „че Сърбия изобщо не се е променила, но сега се плаши да води войни, защото се опари в Косово“. \r\nРазликата между Прищина и Белград, по неговите думи е „същата като разликата между доброто и злото“. \r\n„Значи, разликата между нас е концептуална, дълбока, това е разлика между доброто и злото. Ние искаме да модернизираме себе си и региона. Те искат да върнат миналото на Милошевич“, заяви Рамадани. \r\n \r\nПревод и редакция:", "date": "2019.08.12", "title": "Заместник-министърът на отбраната на Косово: Москва и Белград са основните заплахи за Прищина"}
{"url": "http://www.focus-news.net/news/2019/08/12/2688642/burgas-festivalat-s-kniga-na-plazha-zapochva-na-13-avgust.html", "text": "Фестивалът \"С книга на плажа\" започва на 13 август, съобщиха от пресцентъра на  община Бургас . Началото на събитието ще бъде даден с предпремиерно четене на сборника \"Истории от 90-те\". Специален гост: Герасим Дишлиев и неговият пантомимен разказ за 90-те. Очакват ви още срещи с Георги Тошев, Алек Попов, Петя Кокудева, Нуша Роянова и специална среща с Фарид Гадами. \r\n \r\n \r\nВ дните от 13 до 18 август, от 10:00 до 20:00ч. централната алея пред експоцентър \"Флора\" ще бъде оформена като книжен базар, където всички четящи ще имат възможността да контактуват директно с представители на издателствата \"Дъбови листа\", \"Омофор\", \"Ай Си Ю\", \"Знаци\", \"Новата цивилизация\", \"Артлайн Студиос Пъблишинг\", \"Керът\", \"Распер\", \"Рибка\", \"Потайниче\", \"Жанет - 45\", \"Попов Мост\", фондация \"Вяра, надежда и любов\" и сдружение \"Път към Новия свят\". \r\n \r\nИ тази година фестивалът има богата съпътстваща програма. Всички посетители ще имат възможността да се срещнат с популярни автори. \"С книга на плажа\" се организира от Община Бургас с любезното съдействие на Регионална библиотека \"П. К. Яворов\". \r\n \r\n \r\n \r\nПрограмата: \r\n \r\n \r\n Вторник - 13.08 \r\n \r\n11:00 ч. - Изд. \"Дъбови листа\" - четене на детска книжка от илюстраторката Нуша Роянова. Разказ за \"пътя на книгата\". \r\n \r\n15:00 ч. - Изд. \"Потайниче\" - \"Любов в Хавана\" от Стефана Белковска. \r\n \r\n19:30 ч. - Изд. \"Ай Си Ю\" - предпремиерно четене от сборника \"Историите от 90-те\" (последен от трилогията \"Куфарът на брат ми\" и \"Бащите не си отиват\"). Съчетание между пантомима и литература с гост Герасим Дишлиев. \r\n \r\n Сряда - 14.08 \r\n \r\n10:00 ч. - Гергана Дечева - представя книжката си \"Синята гора\" (за деца от 5-16 г.) \r\n \r\n11:00 ч. - Фондация \"Вяра, Надежда, Любов\" - \"Силата на българите\" - представяне на книгата на Маргарита Русева. \r\n \r\n19:30 ч. - Изд. \"Омофор\" - концерт \"Небе на земята\" на група \"ТОЧКА БГ\" с представяне на едноименна антология с българска християнска поезия. \r\n \r\n Четъвъртък - 15.08 \r\n \r\n10:00 ч. - Изд. \"Керът\" - \"Истории за изкуството\" от Нора Гавазова. \r\n \r\n18:00 ч. - Изд. \"Попов мост\" - представяне на \"Херакъл от диви дол\" с автор Стоян Николов-Торлака. \r\n \r\n Петък - 16.08 \r\n \r\n11:00 ч. - Сдружение \"Път към Новия свят\" - \"Беседи за закона на кармата\", \"За йога и медитация\" с лектор Христо Христов. \r\n \r\n16:00 ч. - Документален филм за Румъния - \"Неопитомената Румъния\". \r\n \r\n18:30 ч. - Изд. \"Знаци\" - Георги Гаврилов, Карел Маринович, Кирил Коев и Крис Енчев представят  поезия и музика  \"Сините часове\". \r\n \r\n Събота - 17.08 \r\n \r\n10:00 ч. - Изд. \"Керът\" - Как да развием вродения потенциал на детето. \r\n \r\n15:00 ч. - Среща с Фарид Гадами - писател, критик, университетски преподавател и преводач от английски на персийски. \r\n \r\n17:00 ч. - Изд. \"Жанет-45\" - Представяне на пътеписи \"Поздрави от синята палатка\"  на Петя Кокудева. \r\n \r\n18:30 ч. - Георги Тошев представя книгата \"Години любов\" и филма \"Аз коя съм\" - посветени на Невена Коканова. \r\n \r\n Неделя - 18.08 \r\n \r\n11:00 ч. - Георги Тошев представя книгата \"Мама Миа\"! Филмът. АББА. Продължението\" и филма за АББА - тяхната история. \r\n \r\n16:30 ч. - Изд. \"Новата цивилизация\" - представяне на книгите \"Сакрално: Чудесата близо до нас\" от Мариана Праматарова; \"Басни и шантавинии\" от Пейо Пантелеев; \"Културно - историческо наследство в периода на българското възраждане\" от Атанас Пенчев. \r\n \r\n19:00 ч. - Алек Попов представя \"Спътник на радикалния мислител\".", "date": "2019.08.12", "title": "Бургас: Фестивалът \"С книга на плажа\" започва на 13 август"}
{"url": "http://www.focus-news.net/news/2019/08/12/2688640/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Пожарите в съседна Гърция, предсрочните избори в Косово, инвестиционният план на президента на Сърбия Александър Вучич за и обвиненията на опозиционната ВМРО-ДПМНЕ за прикриване на информация за разпространяване на антакс в страната са част от основните теми, върху които акцентират водещите балкански печатни издания. \r\n \r\n \r\n*** \r\n  Пожарът, който пламна и се разпространи бързо в източното предградие на Атина - Пеания, е поставен под контрол в сутрешните часове на деня, съобщава електронното издание на гръцкия вестник  Kathimerini . \r\nОгънят се разрази по склоновете на 1026-метровата планина Химет, която отделя предградията Пеания от основния град. Пламъци. На върха й са разположена армейска комуникационна база и антени за основните телевизионни мрежи в Гърция. \r\nНай-малко 141 пожарникари с 46 превозни средства се бориха с огъня, а осем специализирани хеликоптера се присъединиха към тях на зазоряване, обясниха властите. Говорител на противопожарната служба, пожелал анонимност, заяви, че пожарът е пламнал в частен дом, макар противопожарната служба да не е получила сигнал.  \r\nТой допълни, че оценката на щетите ще бъде направена след потушаването на пожара. Очевидци съобщават за най-малко една  силно повредена къща. \r\nГоворителят заяви, че няма информация колко души са напуснали района. Тъй като пожарът избухна посред нощ, властите помолиха хората да звънят по вратите, за да сигнализират на съседите си. Бяха отправени предупреждения за голяма вероятност от пожари в голяма част на Гърция поради високите температури и ветровитите условия. \r\n \r\n*** \r\n  Президентът на Сърбия Александър Вучич представи в неделя структура на инвестиционен план за следващия период, за който са предвидени 10, а може би и 12 милиарда евро, които ще бъдат вложени в комуналната, транспортната, енергийната и дигиталната инфраструктура, както и за увеличаване на раждаемостта, изграждане на жилища за млади хора и туризъм, пише белградският ежедневник  „Политика“ . \r\n„Решихме да променим изцяло лицето на Сърбия, благодарение на реформата на публичните финанси и всички мерки от 2014 години насам“, заяви държавният глава на пресконференция, като добави, че става въпрос за петгодишен план и че той иска да бъде част от екипа, който ще го реализира. \r\nВучич подчерта, че е от ключово значение изграждането на канализационна мрежа с пречиствателни станции в цяла Сърбия. \r\n„За цялата канализационна мрежа и водопроводната система, без Белград, ще отделим 3 милиарда евро, а това означава всяко село и град в Сърбия ще има канализация и питейна вода“, заяви той. \r\n„Това е съвсем ново лице на Сърбия, нова Сърбия“, каза президентът. \r\nПовечето от тях ще бъдат разпределени за Нови Сад - 127 милиона, след това за Крагуевац, Ниш ... \r\n„Панчево, Суботица, Валево, Смедерево, Чачак, Враня, Пожаревац... всички ще трябва да имат цялостна канализационна и водопроводна мрежа“, каза Вучич. \r\nПо неговите думи, днес в Белград, Нови Сад и Ниш се виждат големи строежи, но това трябва да е случаят за всички градове и населени места в Сърбия. \r\n„Ние изграждаме пътища и ж.п. линии повече от всякога, дори от времената на Тито. Имаме парите, растежът е по-висок и ще бъде по-висок и вярваме, че можем лесно да осигурим 10, а може би ще можем да осигурим 12 милиарда евро“, подчерта Вучич. \r\nПрезидентът подчерта, че планът не включва Моравския коридор, както и пътя Рума-Шабац, нито другите неща, за които вече е осигурено финансиране. \r\nВторият сегмент ще бъде инвестиция в пътна и железопътна инфраструктура на стойност 4 милиарда евро, който се отнася за нови проекти, а не за вече стартирани. Милиард евро ще бъдат инвестирани в реконструкцията на железопътната линия Белград-Прешево и ако Хърватия иска да реконструира железопътната линия до Загреб. \r\nДържавният глава каза още, че най-малко 1,3 милиарда ще бъдат инвестирани в местни и регионални пътища, като по този начин пътищата Бор-Жагубица, както и други регионални пътища в цяла Сърбия, ще бъдат направени. \r\nДопълнителни 700 милиона евро са заделени за училища, а за здравни заведения и спешна помощ - 500 милиона евро, продължи Вучич. \r\nВучич съобщи, че ин витро оплождането ще бъде безплатно в цяла Сърбия, независимо от броя на опитите. \r\nТой обяви също, че целта е да се удвои финансовата помощ за първо, второ, трето и четвърто дете в сравнение със сегашната, която е около 30 хиляди евро за период от 10 години. \r\nПо думите на държавния глава, политиката за стимулиране на раждаемостта е моделирана по най-добрите примери, които могат да се намерят в чужбина. \r\nДопълнителни 500 милиона ще бъдат инвестирани в цифрова инфраструктура и научно-технологичния парк а Сърбия иска да бъде първа в региона по иновативни технологии. \r\nПланирани са средства от 500 милиона евро за изграждането на апартаменти за млади съпружески двойки, при още по-благоприятни условия, отколкото за служителите по сигурността, така че жилищният проблем ще бъде решен за около 40 000 млади брачни двойки. \r\nТова ще бъде направено възможно най-бързо, за да останем в Сърбия, каза Вучич, като заяви, че 100 млн. евро ще бъдат инвестирани в предприемачество, за да се даде нов тласък на укрепването на частната инициатива и частния сектор. \r\n500 милиона евро са планирани за енергия, а големи инвестиции ще бъдат направени и в туризма от здравен до воден туризъм, който включва водни помпи, докове, пристанища ... \r\nПредвиждат се и допълнителни инвестиции в селското стопанство, за да има още по-благоприятни условия за експлоатация на машини, инвестиции в напояване, изграждане на иригационни системи... \r\nНационалният инвестиционен план включва също изграждането на метро в Белград, национален стадион и девет други стадиона в Сърбия. Предвижда се да се инвестира в изграждането на концертна зала за филхармонията, преместването на музея „Никола Тесла“, както и в други съоръжения, съобщи Вучич. \r\nТой съобщи, че за 18 август е предвидено откриването на магистралата Милош Обренович и обясни, че подобно съоръжение се открива в Западна Сърбия за първи път след 74 години и в него са инвестирани много пари, енергия и работа. \r\n \r\n*** \r\n  Източници на прищинския вестник  Gazeta Express  разкриват, че предсрочните парламентарни избори в Косово ще се проведат на 29 септември. Очаква се държавният глава Хашим Тачи да обяви датата, веднага след като парламентът бъде разпуснат и политическите партии проведат срещи. \r\nЗаконодателният орган в Прищина най-вероятно ще бъде разпуснат на 22 август, след като премиерът Рамуш Харадинай подаде оставка и позицията на ръководител на правителството остана вакантна. \r\nХарадинай подаде оставка, без да са минали и две години от мандата му. Той мотивира решението си с призовката от Специализирания съд в Хага, която получи по обвинения в извършване на военни престъпления. Министър-председателят на най-младата държава на Балканите влоши и отношенията си с лидера на Демократическата партия на Косово (ДПК) Кадри Весели, коалиционен партньор в правителството в Прищина. Така дойде и призивът за извънредни избори, които подкрепи и опозицията.  \r\nОчаква се президентът да призове политическите партии да се консултират по два варианта: създаване на ново правителство или предсрочни избори. На практика има само един вариант, тъй като нито една партия няма необходимата подкрепа за създаване на ново правителство. Причината е, че нито една политическа сила не може да разчита на гласовете на „Сръбска листа“, която излезе от коалицията миналата година, след въвеждането на 100-процентовите мита за внос на сръбски стоки в страната.  \r\nРамуш Харадинай е шестият премиер на Косово след Байрам Реджепи, Баджрам Косуми, Агим Чеку, Хашим Тачи и Иса Мустафа. Харадинай ръководи правителството на Косово в продължение на 100 дни, когато през март 2005 г. бе принуден да подаде оставка, за да се яви в Хага като обвиняем за военни престъпления. Там той беше два пъти оправдан. Никой от следвоенните ръководители на правителства не е изпълнил конституционния си мандат. От войната насам са проведени шест национални избори. \r\n \r\n*** \r\n  ВМРО-ДПМНЕ обвини правителството на премиера Зоран Заев (СДСМ) в прикриване на информация за разпространяването на антракс в Македония, пише електронното издание на близкия до опозиционните кръгове в страната скопски вестник  „Вечер“ .  \r\nОт партията съобщиха, че са научили, че заразена овца от Западна Македония е била докарана във Ветеринарния факултет в Скопие преди две седмици. Прегледът е потвърдил диагнозата и в резултат 30 служители от факултета са били незабавно откарани в Клиниката за профилактика на инфекциозните заболявания. В тази връзка опозиционната партия отправи въпрос дали са предприети всички превантивни мерки за ваксиниране на населението и локализиране на болестта по животните, която лесно се предава на хората. \r\nМинистерството на здравеопазването се произнесе:  ведомството потвърди информацията, че в някои части на страната е имало заразяване с антракс при говеда, но увери, че няма заразени граждани. Ситуацията се следи отблизо. Предприети са всички необходими мерки за профилактика, допълниха още от министерството.  \r\nАгенцията по храните и ветеринарство потвърждава, че има заразени с антракс животни. Те посочват, че болестта не е нова в страната и е регистрирана в Македония от 2009 г. Оттогава животните се ваксинират всяка година в районите, където е налице заболяването.  \r\nИздадена е забрана за влизане и излизане на животни от държавата. \r\n \r\n***", "date": "2019.08.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/08/12/2688643/tass-golyam-asteroid-se-priblizhava-kam-zemyata.html", "text": "Национално управление по въздухоплаване и изследване на космическото пространство (НАСА) предупреди, че астероидът 2019 OU1 се приближава към Земята. Според космическата агенция на САЩ диаметърът на небесно тяло достига 160 метра, предава  TACC . \r\nAстероидът, летящ към Земята със скорост 13 км/сек, се очаква на 28 август. На този ден 2019 OU1 ще бъде 40 пъти по-близо до Земята от Венера. Обектът не заплашва нашата планета: той ще премине на разстояние от около един милион километра. \r\nСпоред изчисленията на НАСА, в околоземното пространство може да има приблизително 17 хиляди неоткрити астероиди. \r\nНАСА планира да пусне автоматизирана станция „Люси“ за изследване на седемте астероида в Слънчевата система през октомври 2021 г. През април 2025 г. той трябва да се доближи до малкия астероид Доналдйохансон в астероидния пояс между Марс и Юпитер, който беше открит през март 1981 г. След това, през 2027 - 2028 г., „Люси“ ще прелети около астероидите Юрибат, Полимела, Левк и Ор. Освен това през 2033 г. сондата ще изследва бинарния астероид Патрокъл-Менетий. \r\n \r\n Тереза Герова", "date": "2019.08.12", "title": "ТАСС: Голям астероид се приближава към Земята"}
{"url": "http://www.focus-news.net/news/2019/08/12/2688645/nsi-prez-perioda-yanuari-yuni-2019-g-iznosat-na-stoki-ot-balgariya-za-treti-strani-narastva-s-91-v-sravnenie-sas-sashtiya-period-na-predhodnata-godina.html", "text": "През периода януари - юни 2019 г. износът на стоки от България за трети страни нараства с 9.1% в сравнение със същия период на предходната година и е на стойност 8 828.7 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Сърбия, Руската федерация, Съединените американски щати и Република Северна Македония, които формират 50.1% от износа за трети страни.  \r\nПрез юни 2019 г. износът на стоки от България за трети страни намалява с 11.7% спрямо същия месец на предходната година и е в размер на 1 438.5 млн. лева. \r\nПрез периода януари - юни 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия период на предходната година е отбелязан в секторите „Мазнини, масла и восъци от животински и растителен произход“ (51.7%) и „Минерални горива, масла и подобни продукти“ (29.4%). Най-голям спад се наблюдава в сектор „Артикули, класифицирани главно според вида на материала“  (13.3%). \r\nВносът на стоки в България от трети страни през периода януари - юни 2019 г. намалява с 1.4% в сравнение със същия период на 2018 г. и е на стойност 10 426.8 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез юни 2019 г. вносът на стоки в България от трети страни намалява с 30.2% спрямо същия месец на предходната година и е в размер на 1 440.6 млн. лeвa. \r\nПри вноса на стоки от трети страни, разпределен според Стандартната външнотърговска класификация, през периода януари - юни 2019 г. най-голямо увеличение спрямо същия период на предходната година е отчетено в секторите „Мазнини, масла и восъци от животински и растителен произход“ (27.3%) и „Храни и живи животни“ (21.6%) (табл. 4 от приложението). Най-голям спад се наблюдава в сектор „Минерални горива, масла и подобни продукти“ (12.5%). \r\nВъншнотърговското салдо (износ FOB - внос CIF) на България с трети страни през периода януари - юни 2019 г. е отрицателно и е в размер на 1 598.1 млн. лева (табл. 1 от приложението). По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 691.5 млн. лева. \r\nПрез юни 2019 г. външнотърговското салдо (износ FOB - внос CIF) с трети страни е отрицателно и е на стойност 2.1 млн. лева. \r\nПрез периода януари - юни 2019 г. от България общо са изнесени стоки на стойност        27 840.5 млн. лв., което е с 6.3% повече в сравнение със същия период на предходната година. \r\nПрез юни 2019 г. общият износ на стоки възлиза на 4 524.4 млн. лв. и намалява с 6.4% спрямо същия месец на предходната година.  \r\nПрез периода януари - юни 2019 г. общо в страната са внесени стоки на стойност  \r\n30 508.9 млн. лв. (по цени CIF), или с 0.4% повече спрямо същия период на 2018 година (табл. 1 и 2 от приложението).  \r\nПрез юни 2019 г. общият внос на стоки намалява с 14.3% спрямо същия месец на предходната година и възлиза на 4 713.1 млн. лева. \r\nОбщото външнотърговско салдо (износ FOB - внос CIF) е отрицателно през периода януари - юни 2019 г. и е на стойност 2 668.4 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - юни 2019 г. също е отрицателно и е в размер на 579.2 млн. лева.  \r\nПрез юни 2019 г. общото външнотърговско салдо (износ FOB - внос CIF) е отрицателно и е на стойност 188.7 млн. лева. По цени FOB/FOB салдото е положително и е в размер на 104.5                  млн. лева.", "date": "2019.08.12", "title": "НСИ: През периода януари - юни 2019 г. износът на стоки от България за трети страни нараства с 9.1% в сравнение със същия период на предходната година"}
{"url": "http://www.focus-news.net/news/2019/08/12/2688641/tass-mvnr-na-ukrayna-izrazi-protest-vav-vrazka-s-prisastvieto-na-putin-v-krim-na-shou-organizirano-ot-noshtnite-valtsi.html", "text": "Министерството на външните работи на Украйна изрази пореден протест във връзка с пътуването на руския президент Владимир Путин на 10 август във влизащата в състава на Руската Федерация Република Крим и Севастопол, предава  ТАСС , като се позовава на публикувано изявление на сайта на украинското външнополитическо ведомство. \r\n„Това пътуване, както и всички предходни несъгласувани с украинската страна посещения на руски длъжностни лица във временно окупирания на Украйна (Крим) е грубо нарушение на държавния суверенитет и териториалната цялост на нашата страна от руската страна“, се отбелязва в текста. \r\nВ събота Путин посети организираното от мотоклуба „Нощни вълци“ байк-шоу „Тень Вавилона“ (Сянката на Вавилон). По време на мероприятието руският президент бе съпровождан от председателя на Съвета на министрите на Република Крим Сергей Акьонов и временно изпълняващия длъжността губернатор на Севастопол Михаил Развожаев. \r\nПо-късно в същия ден руският президент изгледа спектакъл, посветен на историята на Севастопол, поставен на новата сцена на държавния музей „Херсонес Таврически“.  \r\n \r\nПревод и редакция:", "date": "2019.08.12", "title": "ТАСС: МВнР на Украйна изрази протест във връзка с присъствието на Путин в Крим на шоу, организирано от „Нощните вълци“"}
{"url": "http://www.focus-news.net/news/2019/08/12/2688649/viktoriya-gencheva-bmchk-mnogo-e-vazhna-tendentsiyata-za-digitalizatsiya-v-tseliya-svyat-za-savmestyavaneto-na-mladite-hora-ot-razlichnite-pokoleniya.html", "text": "Нещото, което е изключителна тенденция не само в България, но и в световен мащаб, това е дигитализацията, което никой няма как да отрече. Това каза Виктория Генчева, която е член на изпълнителния съвет на БМЧК, в интервю за  Агенция „Фокус“ .  „Ние се опитваме много да я вмъкнем в нашите дейности, опитваме се да правим все по-атрактивни занимания за младите хора, опитваме се да ги довличаме по все по-технологичен начин, защото на нас това ни е интересно“, добави Генчева. Тя каза още, че погледът е насочен напред, към новото и към прогреса и добави, че в една от инициативите на БМЧК в момента е в Габрово. „В Габрово ние организираме ежегодно една много интересна благотворителна кампания, която е свързана с това да набираме средства и да закупуваме училищни пособия на деца с нисък социалноикономически статус, но това е ежегодна практика, правим го винаги на 15 август“, поясни тя. По думите и благотворителните кампании заемат много важна част от дейността на организацията и това също е стъпка към подобряването на разбирателството между хората.  \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.08.12", "title": "Виктория Генчева, БМЧК: Много е важна тенденцията за дигитализация в целия свят за съвместяването на младите хора от различните поколения"}
{"url": "http://www.focus-news.net/news/2019/08/12/2688647/sport-isnar-pobedi-layovich-na-starta-v-sinsinati.html", "text": "Джон Иснър изпрати 27 аса в полето на сърбина Душан Лайович и спечели със 7:6, 1:6, 7:5 първия си мач на турнира по тенис за мъже в Синсинати, САЩ. Следващият съперник на Иснър ще бъде излъчен в мача между испанеца Пабло Кареньо Буста и французина Жил Симон.Австралиецът Алекс Де Минор преодоля сет изоставане и победи италианеца Марко Чекинато в друг мач от първия кръг. Той ще играе срещу американеца Рейли Опелка или хърватина Борна Чорич.", "date": "2019.08.12", "title": "Спорт: Иснър победи Лайович на старта в Синсинати"}
{"url": "http://www.focus-news.net/news/2019/08/12/2688648/kyustendil-darveta-ot-vida-byal-i-cheren-bor-namirashtiya-se-v-darzhaven-gorski-fond-v-zemlishteto-na-selo-tserovitsa-sa-bili-nezakonno-otsecheni.html", "text": "Дървета от вида бял и черен бор, намиращия се в държавен горски фонд в землището на село Церовица са били незаконно отсечени. Това съобщиха от  ОДМВР – Кюстендил . Дежурна следствено-оперативна група е извършила оглед на място, по случая е започнато досъдебно производство в РУ – Кюстендил, уведомен е дежурен прокурор.", "date": "2019.08.12", "title": "Кюстендил: Дървета от вида бял и черен бор, намиращия се в държавен горски фонд в землището на село Церовица, са били незаконно отсечени"}
{"url": "http://www.focus-news.net/news/2019/08/12/2688653/nsi-prihodite-ot-noshtuvki-v-stranata-prez-yuni-2019-g-dostigat-2054-mln-lv-koeto-e-s-26-poveche-v-sravnenie-s-yuni-2018-g.html", "text": "През юни 2019 г. в страната са функционирали 3 018 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи  статистика на Националния статистически институт (НСИ) . Броят на стаите в тях е 135.2 хил., а на леглата - 304.1 хиляди. В сравнение с юни 2018 г. общият брой на местата за настаняване, функционирали през периода, се увеличава с 4.4%, а броят на леглата в тях - с 4.9%. \r\nОбщият брой на нощувките във всички места за настаняване, регистрирани през юни 2019 г., е 4 036.7 хил., или с 0.7% по-малко в сравнение със същия месец на предходната година, като най-голямо намаление на нощувките (с 4.0%) се наблюдава в местата за настаняване с 4 и 5 звезди.  \r\nПрез юни 2019 г. в хотелите с 4 и 5 звезди са реализирани 64.0% от общия брой нощувки на чужди граждани и 30.3% - на българи. В местата за настаняване с 3 звезди са осъществени 26.5% от нощувките на чужди граждани и 32.0% - на българи, докато в останалите места за настаняване (с 1 и 2 звезди) те са съответно 9.5 и 37.7%. \r\nБроят на пренощувалите лица в местата за настаняване през юни 2019 г. се увеличава с 4.0% в сравнение със същия месец на 2018 г. и достига 1 028.8 хил., като е регистрирано увеличение при българските граждани с 4.9%, а при чужденците - с 3.5%. Българските граждани, нощували в местата за настаняване през юни 2019 г., са 408.2 хил. и са реализирали средно по 2.4 нощувки. Чуждите граждани са 620.6 хил. и са реализирали средно по 4.9 нощувки, като 65.9% от тях са нощували в хотели с 4 и 5 звезди. \r\nОбщата заетост на леглата в местата за настаняване през юни 2019 г. е 45.4%, като намалява с 2.3 процентни пункта в сравнение с юни 2018 година. Най-висока е заетостта на леглата в хотелите с 4 и 5 звезди - 56.8%, следват местата за настаняване с 3 звезди - 46.2%, и с 1 и 2 звезди - 26.3%.  \r\nПриходите от нощувки през юни 2019 г. достигат 205.4 млн. лв., или с 2.6% повече в сравнение с юни 2018 година. Регистрирано е увеличение на приходите от български граждани със 17.9%, докато тези от чужди граждани намаляват с 0.5%.", "date": "2019.08.12", "title": "НСИ: Приходите от нощувки в страната през юни 2019 г. достигат 205.4 млн. лв., което е с 2.6% повече в сравнение с юни 2018 г."}
{"url": "http://www.focus-news.net/news/2019/08/12/2688646/burgas-poetat-i-dramaturg-nedyalko-yordanov-shte-predstavi-v-grada-nay-noviya-si-film-dzhurlata.html", "text": "Поетът и драматург Недялко Йорданов ще представи днес най-новия си филм \"Джурлата\", посветен на големия бургаски художник Георги Баев. Това съобщиха от пресцентъра на  Община Бургас . Премиерата ще бъде с вход свободен и начало от 19.30 часа, а мястото е салона на Държавен куклен театър - Бургас. \r\nДжурлата е бургаското наименование на художника Георги Баев, а филмът е с уникални кадри, заснети преди 30 години от Недялко Йорданов в ателието на художника при изгорелите му картини. \r\nВ лентата художникът откровено разказва за своя интересен и труден живот, изпълнен с конфликти и напрежение, но и с голямо международно признание. Заснети са както обгорените рамки на 250 картини, така и най-новите платна, които Джурлата неуморно рисува. \r\nРежисьор на филма \"Джурлата\" е Мартина Чачевска. \r\nЗаедно с премиерата на филма, Недялко Йорданов е подготвил на съгражданите си още две премиери - рецитал по най-новата му книга със стихове \"Сребърна любов\", както и представяне на музикалния албум \"Избрано\", по текстове на поета с музика и изпълнение на композитора Хайгашод Агасян.", "date": "2019.08.12", "title": "Бургас: Поетът и драматург Недялко Йорданов ще представи в града най-новия си филм \"Джурлата\""}
{"url": "http://www.focus-news.net/news/2019/08/12/2688650/burgas-tretoto-izdanie-na-festival-za-savremenni-izkustva-voda-shte-se-provede-ot-30-avgust-do-1-septemvri-2019.html", "text": "Третото издание на Фестивал за съвременни изкуства \"Вода\" ще се проведе от 30 август до 1 септември 2019 в Бургас, съобщиха от пресцентъра на  общината . Фестивалът се провежда в специфично пространство - плувния басейн на Младежки Културен Център в Бургас и заобикалящия го лабиринт от съблекални, бани, коридори, котелно помещение, стрелбище, фитнес зала и др. Програмата на фестивала представя съвременен танц и театър, пърформанс, инсталация, музика, видео арт, изобразителни изкуства и други артистични предизвикателства от български и международни артисти. \r\nФестивален пъзел дава възможност на публиката да избере свой собствен маршрут в малките пространства, заобикалящи басейна и да открие различни арт трансформации на необичайния терен. Основната програма представя разнообразни спектакли, ситуирани в главното пространство на басейна, който е с размери 25 х 12.5 метра. В рамките на фестивала се провежда и танцов семинар с участващите артисти. Всяка година повече от 50 млади танцьори на възраст от 12 до 20 години участват в семинарите. \"ВОДА\" стартира през 2017 г. и предизвика голям интерес сред широката публика от различни възрасти. Около 100 артисти от Германия, Латвия, Молдова, Южна Корея, Япония и България представиха своите творби в двете издания на фестивала до сега.   \r\n\"Dive\" и \"Pretense II\" - две оригинални движенчески творби на Танцова трупа \"Braveman\" и \"BK\" Dance Project, или инъче казано - съвременен танц от Корея. \r\nАктьорът и пърформър Yannick Stasiak /Франция/ ще представи своя авторски спектакъл \"Fragile\", както и водна инсталация, интерпретираща структурата на водата и ситуирана в малките пространства около басейна. \r\nСпектакълът \"Мандала\" на David Somlo /Унгария/ ще провокира представите на аудиторията със своята отворена структура и интерактивен подход, превръщащ зрителя в изпълнител. \r\nБългарското участие във фестивала е авторскят спектакъл \"Itinerary\" на младата хореографка  Стефания Ханджийска /България/, драматично-танцовото представление \"Студ\" на Театър АТОМ /България/ и Интерактивната VR - 360 градусова прожекция на танцовия спектакъл \"6:16 PM\" на хореографът Росен Михайлов /България/. \r\nВ инсталационната част на фестивала ще се включат още визуални и пърформанс артисти от България и чужбина: Мариана Сърбова, Нено Белчев, Венелин Шурелов, Гергана Лазарова, Яна Василева, Пепа Паришева, Yannick Stasiak /Франция/ и Abel Korinsky /Германия/ и други. \r\nВ рамките на фестивала ще се проведе и Уъркшоп сесия за Съвременен танц и Пърформанс в градска среда. Уъркшоповете ще бъдат отворени за участие на млади професионалисти в областта на танца и изпълнителските изкуства от цялата страна. \r\nВодещи ще са: Съвременен танц - Стефани Ханджийска /България/; Съвременен танц и Креативна практика- Jaewoo Jung  и Bo Kyung Lee  /Южна Корея/; Пространствени интеракции - интердисциплинарен уъркшоп в градска среда - David Somlo /Унгария/.  \r\nФестивалът \"ВОДА\" се реализира от Сдружение \"Танц БГ\" и Българска Фондация \"Биоразнообразие  с подкрепата на: Община Бургас - Програма за съфинасиране на културни проектиМладежки Културен Център - БургасМинистерство на КултуратаБНР-БургасСтарт Инженеринг АДВИЖ Бургас И с подкрепата на бургаската общественост, включила се в кампанията \"Заедно за ВОДА\"БИЛЕТИ за ВОДА 2019 можете да закупите от Касата на Часовника от 15 Август 2019 г. Цена: 8 лв. за ден, 20 лв. за целия период на фестивала.", "date": "2019.08.12", "title": "Бургас: Третото издание на Фестивал за съвременни изкуства \"Вода\" ще се проведе от 30 август до 1 септември 2019"}
{"url": "http://www.focus-news.net/news/2019/08/12/2688652/burgas-priklyuchvat-stroitelnite-deynosti-za-izgrazhdane-na-nova-detska-gradina-v-kvartal-cherno-more.html", "text": "Приключват строителните дейности за изграждане на чисто нова детска градина в бургаския квартал „Черно море“. Това съобщиха от пресцентъра на  Общината . В дните до 15 септември ще се довърши работата в двора и вътрешните помещения, за да може да се внесат мебелите и новото оборудване. \r\nВ сравнение с преди разликата в комфорта и в предпоставките за качествено обучение ще е голяма както за децата, така и за педагогическия персонал. Досега те бяха настанени в помещения, предоставени от мина „Черно море“ в стара и амортизирана административна сграда. \r\nТази година Община Бургас прави рекордна инвестиция в образование. Наесен отваря врати новият Медицински факултет, много от гимназиите са с ремонтирани и модернизирани кабинети, както и с обновени спортни зони, ремонтират се 100 класни за първолаци в цялата община, в нова сграда ще влязат учениците от Автото. \r\nСъщо толкова важно е разкриването на нови паралелки в професионалните гимназии на Бургас, където младежите ще се обучават в специалности, търсени на реалния трудов пазар.", "date": "2019.08.12", "title": "Бургас: Приключват строителните дейности за изграждане на нова детска градина в квартал „Черно море“"}
{"url": "http://www.focus-news.net/news/2019/08/12/2688651/nsi-prez-perioda-yanuari-may-2019-g-iznosat-na-balgariya-za-es-narastva-s-69-spryamo-sashtiya-period-na-2018-g.html", "text": "През периода януари - май 2019 г. износът на България за ЕС нараства с 6.9% спрямо същия период на 2018 г. и е в размер на 15 925.9 млн. лева. Това сочи  статистика на Националния статистически институт (НСИ) .  Основни търговски партньори на България са Германия, Румъния, Италия, Гърция, Франция и Белгия, които формират 67.3% от износа за държавите - членки на ЕС. \r\nПрез май 2019 г. износът за ЕС нараства с 5.1% спрямо същия месец на предходната година и е в размер на 3 176.8 млн. лева. \r\nПри износа на България за ЕС, разпределен според Стандартната външнотърговска класификация, през периода януари - май 2019 г. в сравнение със същия период на предходната година най-голям ръст е отбелязан в сектор „Минерални горива, масла и подобни продукти“ (129.7%). Най-голям спад се наблюдава в сектор „Мазнини, масла и восъци от животински и растителен произход“ (19.6%). \r\nВносът на България от ЕС през периода януари - май 2019 г. се увеличава с 2.7% спрямо същия период на предходната година и достига 16 809.6 млн. лв. по цени CIF. Най-голям е стойностният обем на стоките, внесени от Германия, Италия, Румъния, Гърция и Испания. \r\n През май 2019 г. вносът на България от държавите - членки на ЕС, се увеличава с 4.5% спрямо същия месец на предходната година и е в размер на 3 512.0 млн. лева.  \r\nПри вноса от ЕС, разпределен според Стандартната външнотърговска класификация, през периода януари - май 2019 г. в сравнение със същия период на 2018 г. най-голямо процентно увеличение е отчетено в сектор „Безалкохолни и алкохолни напитки и тютюн“ (41.0%). Най-голямо намаление се наблюдава в сектор „Необработени (сурови) материали, негодни за консумация (изкл. горивата)“ (27.9%). \r\nВъншнотърговското салдо (износ FOB - внос CIF) на България с ЕС за периода януари - май 2019 г. е отрицателно и е на стойност 883.7 млн. лева. По цени FOB/FOB (след елиминиране на разходите за транспорт и застраховки при внос на стоки) салдото  е положително и е в размер на 135.3 млн. лева.", "date": "2019.08.12", "title": "НСИ: През периода януари - май 2019 г. износът на България за ЕС нараства с 6.9% спрямо същия период на 2018 г."}
{"url": "http://www.focus-news.net/news/2019/08/12/2688654/nikolay-ovcharov-arheolog-tazi-godina-imame-mnogo-tsenni-nahodki-na-perperikon.html", "text": "Тази година имаме много ценни находки на Перперикон. Това каза археологът Николай Овчаров на пресконференция във връзка с последните находки от разкопките на Перперикон, предаде репортер на  Агенция „Фокус“ . Овчаров акцентира върху значението на откритите експонати: „Имаме две много ценни находки от повече от общо 210 до този момент при тазгодишната кампания на Перперикон: кръстове, накити, много монети, каменна пластика“, добави археологът. Той припомни, че началото на тазгодишната кампания на Перперикон е било на 24 юни и се очаква да продължи до около 10 септември: „Работи се в сектора северно от най-голямата базилика въобще откривана в Родопите от ранннохрстиянския период. Тя е върху голям площад. Построена е към 5-6 век, но е използвана чак до 14 век. Това, което имаме до този момент, са жилища, домове от периода 4-5-6 век. Над тях има няколко землянки от този период – 13-14 век и един доста голям некропол, който в момента се проучва, пак от Средновековния", "date": "2019.08.12", "title": "Николай Овчаров, археолог: Тази година имаме много ценни находки на Перперикон"}
{"url": "http://www.focus-news.net/news/2019/08/12/2688655/focus-germaniya-liderat-na-svdp-zaplashi-olaf-sholts-s-zhalba-pred-ks.html", "text": "Председателят на Свободната демократическа партия (СвДП) Кристиан Линднер заплаши федералния финансов министър на Германия Олаф Шолц с жалба пред Конституционния съд. Причината – т.нар. надбавка за солидарност – допълнителен данък върху доходите, събиран за финансиране на непредвидени тежести, съобщава изданието  Focus . \r\nПо-рано финансовият министър внесе законопроект , според който 90% от солидарните платци ще бъдат освободени от таксата. „Доплащането за солидарност е противоконституционно от 2020 г. Следователно министърът на финансите трябва поне да покаже пътека, по която данъкът ще бъде напълно елиминиран“, подчерта Линднер. „В противен случай „хиляди данъкоплатци и СвДП биха се оплакали в Карлсруе (седалището на КС – бел.р.), а фискалните рискове ще растат от година на година“. Деветдесет процена от всички текущи солидарни данъкоплатци трябва да бъдат напълно освободени от таксите, други 6,5% ще трябва да плащат само частично - колкото по-високи са доходите, толкова по-голяма е събираната сума. Само 3,5% от настоящите данъкоплатци ще трябва да платят пълната ставка от 5,5 процента. \r\nПолитиците от Съюза (ХДС/ХСС) похвалиха предложението, но подчертаха, че това може да бъде само началото. „Този проект можем да приемем с чиста съвест. Той далеч надхвърля договореното в коалиционното споразумение\", заяви експертът по бюджета на ХДС Екхард Рехберг за NDR Info. Лидерът на фракцията на Съюза (ХДС/ХСС) Ралф Бринкхаус на свой ред допълни: „Но ние продължаваме да се придържаме към целта да премахнем таксите за всички данъкоплатци“. Законопроектът на Шолц сега трябва да бъде обсъден бързо и да се вземе решение в Бундестага. \r\nЗаместникът на парламентарната група на ГСДП Ахим Пост подчерта: „Пълно премахване на данъка се отхвърля от ГСДП. Ние искаме стъпка по стъпка да постигнем повече данъчна справедливост, но със сигурност бихме могли да използваме парите  за инвестиции в образование и борба с изменение на климата“.  \r\n \r\n Тереза Герова", "date": "2019.08.12", "title": "Focus (Германия): Лидерът на СвДП заплаши Олаф Шолц с жалба пред КС"}
{"url": "http://www.focus-news.net/news/2019/08/12/2688660/emsc-zemetresenie-ot-47-po-rihter-e-registrirano-na-krit.html", "text": "Земетресение с магнитуд от 4,7 по скалата на Рихтер е регистрирано на гръцкия остров Крит в 10:57 часа местно време (съвпадата с българското време), показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 70 км североизточно от главния град Ираклион и на 279 км югоизточно от столицата Атина, с дълбочина от 55 км под земната кора. \r\nНяма приведени данни за пострадали или материални щети. \r\n \r\n Тереза Герова", "date": "2019.08.12", "title": "EMSC: Земетресение от 4,7 по Рихтер е регистрирано на Крит"}
{"url": "http://www.focus-news.net/news/2019/08/12/2688657/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Перспективата за предсрочни избори в Италия, надпреварата за ръководния пост в ГСДП, както и напрежението около предложението на финансовия министър Олаф Шолц за т.нар. данък за солидарност са част от основните теми, върху които акцентират водещите печатни издания в Германия.  . \r\n \r\n \r\n*** \r\n  В Италия нараства съпротивата срещу предсрочните избори, за които настоява председателят на партия „Лига“ и министър на вътрешните работи Матео Салвини. Освен лидерът на Движение „Пет звезди“ Луиджи Ди Майо, бившият премиер на страната Матео Рензи се изказа срещу предсрочния вот, като го определи като „лудост“ в момент, в който правителството трябва да подготви бюджета за 2020 г. Вместо това в интервю за вестник Corriere della Sera Ренци предложи преходно правителство, което ще бъде подкрепено от всички партии. Това би могло да спаси страната от „екстремистки“ курс. Подобно правителство ще бъде в състояние да осигури планираното намаляване на италианския парламент и спокойно да подготви нови избори на по-късна дата, цитира думите му германският национален ежедневник  Die Zeit .  \r\nМиналата седмица Салвини обяви коалицията с Движение „Пет звезди“ като негодна за работа. В петък „Лига“ поиска вот на недоверие срещу безпартийния премиер Джузепе Конте . В рамките на деня политическите партии в Сената ще обсъдят предложението. \r\nИзглежда съмнително обаче дали Салвини ще получи необходимото мнозинство за вот на недоверие в парламента, с което иска да принуди обявяването на предсрочни избори. И Движение „Пет звезди“, и Демократическата партия на Ренци имат интерес да предотвратят подобен сценарий. Според проучвания, „Лига“ ще бъде категоричен победител в новите избори. \r\nРешението за възможни нови избори в крайна сметка е в ръцете на президента Серджо Матарела. Той обаче нееднократно подчертава, че е необходимо правителство, за да финализира бюджета в спора за дълговете с ЕС. Първият проект трябва да бъде представен в Брюксел до края на септември. Сега президентът на Италия може да назначи преходно правителство и отложи изборите за февруари или март. \r\n \r\n*** \r\n  Председателят на Свободната демократическа партия (СвДП) Кристиан Линднер заплаши федералния финансов министър на Германия Олаф Шолц с жалба пред Конституционния съд. Причината – т.нар. надбавка за солидарност – допълнителен данък върху доходите, събиран за финансиране на непредвидени тежести, съобщава изданието  Focus . \r\nПо-рано финансовият министър внесе законопроект , според който 90% от солидарните платци ще бъдат освободени от таксата. „Доплащането за солидарност е противоконституционно от 2020 г. Следователно министърът на финансите трябва поне да покаже пътека, по която данъкът ще бъде напълно елиминиран“, подчерта Линднер. „В противен случай „хиляди данъкоплатци и СвДП биха се оплакали в Карлсруе (седалището на КС – бел.р.), а фискалните рискове ще растат от година на година“. Деветдесет процена от всички текущи солидарни данъкоплатци трябва да бъдат напълно освободени от таксите, други 6,5% ще трябва да плащат само частично - колкото по-високи са доходите, толкова по-голяма е събираната сума. Само 3,5% от настоящите данъкоплатци ще трябва да платят пълната ставка от 5,5 процента. \r\nПолитиците от Съюза (ХДС/ХСС) похвалиха предложението, но подчертаха, че това може да бъде само началото. „Този проект можем да приемем с чиста съвест. Той далеч надхвърля договореното в коалиционното споразумение\", заяви експертът по бюджета на ХДС Екхард Рехберг за NDR Info. Лидерът на фракцията на Съюза (ХДС/ХСС) Ралф Бринкхаус на свой ред допълни: „Но ние продължаваме да се придържаме към целта да премахнем таксите за всички данъкоплатци“. Законопроектът на Шолц сега трябва да бъде обсъден бързо и да се вземе решение в Бундестага. \r\nЗаместникът на парламентарната група на ГСДП Ахим Пост подчерта: „Пълно премахване на данъка се отхвърля от ГСДП. Ние искаме стъпка по стъпка да постигнем повече данъчна справедливост, но със сигурност бихме могли да използваме парите  за инвестиции в образование и борба с изменение на климата“. \r\n \r\n*** \r\n  В интервю за националния ежедневник  Die Welt  един от кандидатите за председателския пост в Германската социалдемократическа партия (ГСДП) - Александер Аренс – коментира причините за увеличаването на електората на „Алтернатива за Германия“ (АфГ), като предупреди, че е „несериозно“ симпатизантите й да бъдат определяни като „нацисти“.  \r\n„Трябва да обединим хората и да осигурим разбиране. Трябва да се запитаме защо го правят. Соченето им с пръст е грешно. Несериозно е всички избиратели на „Алтернатива за Германия“ да ги определяме като „нацисти“.  Не всички са расисти са - макар да не отричам, че съществува ежедневен расизъм“, подчерта Аренс.  \r\nСоциалдемократът бе категоричен: „Причините, поради които хората избират АфГ, са изключително сложни. Икономическата ситуация играе само второстепенна роля. Много източногерманци все още имат чувството, че са хора от втора класа. Те остават с впечатлението, че техните житейски постижения не струват нищо. АфГ се справя с това чувство много добре, дори и да не предлага решения. Напротив, АфГ подхранва популизма, изключването и расизма, и ние трябва да разясняваме това на хората отново и отново“.  \r\nНа въпрос каква е стратегията на ГСДП в това отношение, Аренс отговори: „Трябва да поясним, че приемаме сериозно житейските постижения на хората в източногерманските провинции и най-накрая ги признаваме“. \r\n***", "date": "2019.08.12", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/08/12/2688658/blagoevgrad-47-godishna-zhena-e-postradala-pri-skandal-v-zhk-zapad.html", "text": "47-годишна жена е пострадала при скандал в ж.к „Запад“ в Благоевград. Това съобщиха от  ОДМВР – Благоевград . Със заповед за задържане до 24 часа, от полицейски служители на 01 РУ-Благоевград, е задържан 27-годишен мъж от град Рила. Около 10:50 часа на 10 август след възникнал скандал в ж.к. „Запад“ в град Благоевград, мъжът е нанесъл удар в областта на лицето на 47-годишна жена от град Кочериново, при което същата с избити зъби. По случая е образувано досъдебно производство.", "date": "2019.08.12", "title": "Благоевград: 47-годишна жена е пострадала при скандал в ж.к „Запад“"}
{"url": "http://www.focus-news.net/news/2019/08/12/2688656/burgas-atanasovskoto-ezero-shte-otbelezhi-svoya-39-i-rozhden-den.html", "text": "Българската федерация по биоразнообразие, Черноморски солници АД и РИОСВ – Бургас канят всички жители и гости на празник с много музика и веселие на открито по случай 39-ия рожден ден на резерват Атанасовско езеро. Това съобщиха от пресцентъра на  Община Бургас . За всички присъстващи ще има осигурена чаша вино, парче торта и Quiz show с въпроси за „рожденика“ и много награди. Ще бъде представена най-популярната екосистемна услуга от езерото – луготерапията и ще бъде заснет арт пърформанс в лугата. \r\n „симБиотично“ е разположено в района на Бургаските солници, на 200 м от басейните с луга и кал, в посока града. До там се стига лесно с велосипед или пеша от Морската градина. Има и електробусчета, които тръгват от бариерата на паркинга на Капани и се движат на 20 минути до 20.00 часа. Може да се стигне и с автомобил (към Сарафово и на детелината вдясно към Солниците), който да се паркира на безплатния паркинг преди бариерата и по крайбрежната алея в посока Бургас да повървите 500 м до мястото.", "date": "2019.08.12", "title": "Бургас: Атанасовското езеро ще отбележи своя 39-и рожден ден"}
{"url": "http://www.focus-news.net/news/2019/08/12/2688659/nsi-naetite-na-rabota-litsa-kam-kraya-na-mesets-yuni-narastvat-s-15-spryamo-mart-a-srednata-rabotna-zaplata-prez-yuni-e-1-253-leva.html", "text": "По предварителни данни на Националния статистически институт наетите лица по трудово и служебно правоотношение към края на юни 2019 г. нарастват с 33.9 хил., или с 1.5%, спрямо края на март 2019 г., като достигат 2.35 милиона. Това сочи  статистика на Националния статистически институт (НСИ) . Спрямо края на първото тримесечие на 2019 г. най-голямо увеличение на наетите лица се наблюдава в икономическите дейности „Хотелиерство и ресторантьорство“ - с 28.4%, „Операции с недвижими имоти“ - със 7.9%, и в „Селско, горско и рибно стопанство“ - с 3.6%. Най-голямо намаление на наетите лица по трудово и служебно правоотношение е регистрирано в дейност „Образование“ - с 2.4%. \r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 21.3 и 17.0%.  \r\nВ края на юни 2019 г. в сравнение с края на юни 2018 г. наетите лица по трудово и служебно правоотношение намаляват с 3.0 хил., или с 0.1%. Най-голямо намаление на наетите се наблюдава в икономическите дейности „Преработваща промишленост“ - с 13.0 хил., „Транспорт, складиране и пощи“ - с 2.8 хил., и „Селско, горско и рибно стопанство“ - с 2.6 хил., а най-голямо увеличение - в „Създаване и разпространение на информация и творчески продукти; далекосъобщения“ - с 6.0 хиляди. В процентно изражение намалението е най-значително в икономическите дейности „Добивна промишленост“ и „Други дейности“ - съответно с 5.0 и 4.9%, а най-голямо увеличение е регистрирано в „Операции с недвижими имоти“ - с 5.0%.  \r\nСредната брутна месечна работна заплата за април 2019 г. е 1 281 лв., за май - 1 246 лв., и за юни - 1 253 лева.  \r\nПрез второто тримесечие на 2019 г. средната месечна работна заплата e 1 260 лв. и нараства спрямо първото тримесечие на 2019 г. с 4.3%. Икономическите дейности, в които е регистрирано най-голямо увеличение, са „Производство и разпределение на електрическа и топлинна енергия и на газообразни горива“ - с 9.1%, и „Хотелиерство и ресторантьорство“ и „Образование“ - по 7.3%.   \r\nПрез второто тримесечие на 2019 г. средната месечна работна заплата нараства с 12.0% спрямо второто тримесечие на 2018 г., като най-голямо e увеличението в икономическите дейности „Други дейности“ - със 17.3%, „Операции с недвижими имоти“ - с 16.5%, и „Образование“ - с 15.5%.  \r\nИкономическите дейности с най-високо средномесечно трудово възнаграждение на наетите лица по трудово и служебно правоотношение през второто тримесечие на 2019 г. са: \r\n- „Създаване и разпространение на информация и творчески продукти; далеко-съобщения“ - 3 053 лева \r\n- „Финансови и застрахователни дейности“ - 2 174 лева  \r\n- „Производство и разпределение на електрическа и топлинна енергия и на газообразни горива“ - 2 048 лева. \r\nНай-нископлатени са били наетите лица в икономическите дейности: \r\n- „Хотелиерство и ресторантьорство“ - 782 лева \r\n- „Други дейности“ - 924 лева \r\n- „Строителство“ - 974 лева. \r\nСпрямо същия период на предходната година средната месечна работна заплата през второто тримесечие на 2019 г. в обществения сектор нараства с 11.0%, а в частния - с 12.4%.", "date": "2019.08.12", "title": "НСИ: Наетите на работа лица към края на месец юни нарастват с 1.5% спрямо март, а средната работна заплата през юни е 1 253 лева"}
{"url": "http://www.focus-news.net/news/2019/08/12/2688663/veliko-tarnovo-oshte-trima-mladi-ikonomisti-zapochnaha-nova-rabota-v-obshtina-svishtov.html", "text": "Още трима младежи вече са част от екипа на Община Свищов. Те са назначени по проект „Нова възможност за младежка заетост”, финансиран от Оперативна програма „Развитие на човешките ресурси“. Това съобщават за  Радио „Фокус“ – Велико Търново  от Общината. Младите икономисти, които са на възраст до 29 години, са регистрирани в Дирекция „Бюро по труда“ – Свищов и притежават висше образование. Те са разпределени в различни дирекции. Договорите им са за срок от 6 месеца. Биляна Димитрова е назначена в отдел „Образование“, Богомила Гатева  – в Дирекция „Управление на собствеността и стопански дейности“, а Гюнол Хашимов  в Отдел „Общински приходи“. \r\nШестмесечна заетост в Общината ще засили тяхната мотивацията и същевременно за този период те ще придобият нови професионални знания, ключови умения и компетентности. \r\nУспешната реализация на младежите и възможността, която им се предоставя, са резултат на успешното партньорство между Община Свищов и Дирекция „Бюро по труда“ – Свищов. Целта е да се осигурява заетост на лица с подходяща образователна квалификация и на хора, останали без работа в резултат от икономическата криза и преструктуриране на производствата. \r\nЛуиза ТРАНЧЕВА", "date": "2019.08.12", "title": "Велико Търново: Още трима млади икономисти започнаха нова работа в Община Свищов"}
{"url": "http://www.focus-news.net/news/2019/08/12/2688662/plovdiv-pozharat-v-shishmantsi-e-lokaliziran-varhu-otkrita-plosht-ot-okolo-1-dekar.html", "text": "Пожарът в Шишманци е локализиран върху открита площ от около 1 декар. Това съобщи за  Радио „Фокус” - Пловдив  Петър Тосков, заместник-директор на Пожарната. Пожарът е избухнал в смесени отпадъци на територията на завода. \r\n„Причините все още не са изяснени. Възможно е задимяване и на магистралата\", каза още Тосков. „Засега не се налага, но ако се прецени, може да бъде повикана помощ от още противопожарни автомобили”, каза още Петър Тосков. \r\nЦветана ТОНЧЕВА", "date": "2019.08.12", "title": "Пловдив: Пожарът в Шишманци е локализиран върху открита площ от около 1 декар"}
{"url": "http://www.focus-news.net/news/2019/08/12/2688667/kmetat-na-sofiya-yordanka-fandakova-sutrinta-zapochna-premahvaneto-na-nezakonni-postroyki-v-rayon-ilinden.html", "text": "Сутринта започна премахването на незаконни постройки в район \"Илинден\". Това каза кметът на София Йорданка Фандъкова относно бутането на незаконни постройки в ромската махала в кв. \"Захарна фабрика\", предаде репортер на  Агенция „Фокус“ . Фандъкова каза, че кметът на района ръководи процеса и това не е първото събаряне. \"Не вдигаме много шум при такива ситуации, защото винаги това е свързано с известно напрежение\", каза Фандъкова и добави, че от сутринта се работи спокойно и без напрежение. По думите й, Столична община има съдействието на отговорните институции за тези действия. \"Остава кметовете да продължат тази много важна дейност, така че постепенно различните квартали да се освобождават от незаконните постройки\", заключи тя. \r\nНадежда ИВАНОВА", "date": "2019.08.12", "title": "Кметът на София Йорданка Фандъкова: Сутринта започна премахването на незаконни постройки в район \"Илинден\""}
{"url": "http://www.focus-news.net/news/2019/08/12/2688661/api-obhodniyat-marshrut-na-patya-burgas-primorsko-v-posoka-burgas-e-po-dyuni-kavatsite-sozopol.html", "text": "Временно се ограничава движението по път II-99 Бургас – Приморско в лентата в посока Бургас, в района на Каваците поради катастрофа. Това съобщиха от пресцентъра на  Агенция „Пътна инфраструктура“ . Трафикът в посока Бургас се осъществява по обходен маршрут: Дюни – Каваците – Созопол. Движението в посока Приморско е без ограничения.", "date": "2019.08.12", "title": "АПИ: Обходният маршрут на пътя Бургас – Приморско в посока Бургас е по Дюни – Каваците – Созопол"}
{"url": "http://www.focus-news.net/news/2019/08/12/2688664/v-sgradata-na-spetsializiraniya-nakazatelen-sad-shte-se-provede-brifing-vav-vrazka-s-razkrita-prestapna-grupa-za-narkotitsi.html", "text": "От 13.30 часа във фоайето на сградата на Специализирания наказателен съд на ул. \"Черковна\" 90 ще бъде даден брифинг във връзка с неутрализиране на група за наркотици. Това съобщиха от пресцентъра на  Апелативна специализирана прокуратура . Ще участват Димитър Петров - ръководител на Специализираната прокуратура, Красимир Тренчев - наблюдаващ прокурор, Стоян Темелакиев - зам.-директор на ГДБОП и Цветан Панков - началник отдел \"Наркотици\" в ГДБОП.", "date": "2019.08.12", "title": "В сградата на Специализирания наказателен съд ще се проведе брифинг във връзка с разкрита престъпна група за наркотици"}
{"url": "http://www.focus-news.net/news/2019/08/12/2688665/kmetat-na-sofiya-yordanka-fandakova-dvizhenieto-po-ulitsa-kamenodelska-shte-bade-pusnato-iztsyalo-na-15-septemvri.html", "text": "За 15 септември по улица \"Каменоделска\" движението ще бъде пуснато изцяло. Това каза кметът на София Йорданка Фандъкова след проверка на ремонтите на ул. \"Каменоделска\", предаде репортер на  Агенция „Фокус“ . \"Строителният сезон е в разгара си. Работим общо на 15 големи обекта на територията на цялата Столична община\", каза Фандъкова и добави, че един от тези обекти е цялостната реконструкция на ул. \"Каменоделска\". \"Това е проект, който е финансиран по ОП \"Региони в растеж\" и включва цялостна подмяна на трамвайните релси, настилката, ново осветление, нови тротоари, включително и нови спирконавеси\", поясни тя. По думите и към момента се работи интензивно. \"По по-голямата част от обектите имам уверение, че за учебната година ще приключат, а някои от тях и по-рано\", коментира Йорданка Фандъкова. \r\nТя каза още, че на обекта ремонтни дейности са извършени и от НКЖИ. \"По моста \"Изида\" е приключил ремонтът на НКЖИ. Там е освободено трасето\", заяви кметът и добави, че тя обикаля през цялото време обектите. \"Текущите ремонти са в действие във всички квартали на София\", поясни Фандъкова. \r\nНадежда ИВАНОВА", "date": "2019.08.12", "title": "Кметът на София Йорданка Фандъкова: Движението по улица „Каменоделска\" ще бъде пуснато изцяло на 15 септември"}
{"url": "http://www.focus-news.net/news/2019/08/12/2688666/pazardzhik-24-godishen-mazh-e-zadarzhan-za-pritezhanie-na-narkotitsi.html", "text": "Млад жител на пазарджишкия квартал „Изток“ е задържан заради притежаване на наркотици, съобщиха от  ОД МВР - Пазарджик . В събота вечерта полицейски автопатрул извършил проверка на 24-годишен мъж от Пазарджик. Униформените установили, че мъжът носи в себе си две полиетиленови топчета съдържащи суха листна маса. Последвал полеви наркотест, който реагирал положително на синтетичен канабиноид. Дрогата е иззета, а притежателя и задържан в ареста.", "date": "2019.08.12", "title": "Пазарджик: 24-годишен мъж е задържан за притежание на наркотици"}
{"url": "http://www.focus-news.net/news/2019/08/12/2688674/kardzhali-8-godishno-dete-e-blasnato-ot-lek-avtomobil-v-dzhebel.html", "text": "8-годишно дете е блъснато вчера в Джебел от лек автомобил с 59-годишен водач. Това съобщиха от  ОДМВР - Кърджали . Произшествието станало, докато момичето пресичало улица. Пострадалата била прегледана във Филиала на спешна помощ в Джебел, транспортирана за изследване в кърджалийската болница и след това освободена. На водача на лекия автомобил е съставен акт по ЗДвП.", "date": "2019.08.12", "title": "Кърджали: 8-годишно дете е блъснато от лек автомобил в Джебел"}
{"url": "http://www.focus-news.net/news/2019/08/12/2688669/smolyan-26-godishen-mazh-e-zaginal-pri-katastrofa-v-chepelare.html", "text": "26-годишен мъж е загинал при катастрофа в Чепеларе. Това съобщиха от  ОДМВР - Смолян . Инцидентът е станал на 10 август 2019 г. около 01.20 часа до параклис \"Св. Петка\" в гр. Чепеларе. Лек автомобил \"Сузуки Витара\", собственост на частна фирма, движейки се по горски път с голям наклон, излиза от дясно на пътя и се преобръща. В автомобила са били 24-годишния С.К. от гр. Чепеларе, който е със счупен втори шиен прешлен и 26-годишния С.С. от гр. Чепеларе, който е намерен починал в местността. Причините за инцидента са в процес на изясняване.  \r\nМестопроизшествието е посетено от дежурна оперативна група при РУ - Чепеларе. Извършен е оглед и е образувано досъдебно производство. Работата по случая продължава.", "date": "2019.08.12", "title": "Смолян: 26-годишен мъж е загинал при катастрофа в Чепеларе"}
{"url": "http://www.focus-news.net/news/2019/08/12/2688671/stara-zagora-vremenno-dvizhenieto-se-osashtestvyava-v-izprevarvashtata-lenta-po-am-trakiya-pri-km-161-v-posoka-burgas-poradi-patnotransportno-proizshestvie.html", "text": "Временно движението се осъществява в изпреварващата лента по АМ „Тракия“ при км 161 в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция”. Шофьорите е необходимо да карат с повишено внимание и съобразена скорост.", "date": "2019.08.12", "title": "Стара Загора: Временно движението се осъществява в изпреварващата лента по АМ „Тракия“ при км 161 в посока Бургас поради пътнотранспортно произшествие"}
{"url": "http://www.focus-news.net/news/2019/08/12/2688672/kmetat-na-sofiya-yordanka-fandakova-nyama-da-dopusnem-otoplitelniyat-sezon-da-bade-zastrashen.html", "text": "Няма да допуснем отоплителният сезон да бъде застрашен. Това каза кметът на София Йорданка Фандъкова относно делото на \"Булгаргаз\" срещу \"Топлофикация София\", предаде репортер на  Агенция „Фокус“ . \"Потребителите нямат основания да се притесняват\", каза тя и добави, че това са отношения между двете дружества. По думите й, от години има предизвикателства при взаимоотношенията между \"Булгаргаз\" и \"Топлофикация\". \"Да, \"Топлофикация\" има задължения към дружеството, изплаща ги, когато събере своите средства. От 1 август са изплатени 7 млн. лв. Нито аз, нито министърът на енергетиката ще допуснем да бъде застрашен отоплителният сезон за софиянци\", категорична бе Фандъкова. Тя каза още, че това дело не е притеснителна, защото не е първото и става дума за търговски взаимоотношения между две търговски дружества. \r\nНадежда ИВАНОВА", "date": "2019.08.12", "title": "Кметът на София Йорданка Фандъкова: Няма да допуснем отоплителният сезон да бъде застрашен"}
{"url": "http://www.focus-news.net/news/2019/08/12/2688673/agentsiya-i-radio-fokus-otpravyat-nova-zagadka-v-igrata-nezabravimoto-za-balgarskite-literaturni-shedyovri.html", "text": "Агенция и Радио „Фокус“  отправят следващата загадка в играта „Незабравимото“, целяща популяризиране на българските литературни шедьоври. През настоящата седмица поетичната извадка е представена от проф. Александър Маринов – преподавател във Философския факултет на Софийския университет „Св. Климент Охридски“ и политолог: \r\n \r\n И трябва да се бориш неуморно, \r\nи трябва да си страшно упорит, \r\nза да изтръгнеш от зъбите \r\nна туй настръхнало, \r\n                вбесено псе \r\nпарченце хлеб. \r\n  \r\nВъв залите плющят каиши, \r\nтрансмисии скриптят \r\nот всеки кът. \r\nИ става толкоз душно, \r\nче да дишаш \r\nне би могъл спокойно, \r\nс пълна гръд.  \r\n \r\n \r\nОт кое литературно произведение е откъсът и кой е авторът? Oтговорите ви очакваме на адрес: гр. София, ул. „Султан тепе“ 8, на тел. 0882 802 802, както и на телефоните на \"Фокус\" в цялата страна. \r\nMoжете да ни пишете на имейл:   и във  \r\n \r\nЖелаем ви успех!", "date": "2019.08.12", "title": "Агенция и Радио „Фокус“ отправят нова загадка в играта „Незабравимото“ за българските литературни шедьоври"}
{"url": "http://www.focus-news.net/news/2019/08/12/2688670/nikolay-ovcharov-arheolog-srebarno-zlatnata-moneta-koyato-namerihme-na-perperikon-belezhi-pika-na-ikonomicheskata-kriza-vav-vizantiya.html", "text": "Сребърно-златната монета която намерихме на Перперикон, бележи пика на икономическата криза във Византия. Това каза археологът Николай Овчаров на пресконференция във връзка с последните находки от разкопките на Перперикон, предаде репортер на  Агенция „Фокус“ . „Става дума за период на Византия и нейната икономика, в който мощната някога империя на практика е на прага да рухне и политически, и икономически. През 11 век тя навлиза в период на упадък, който до голяма степен се дължи на прочутата битка при Манцикерт от 1071 година, в която византийската армия е разгромена от турците и практически губи почти всичките си владения в Мала Азия“, обясни археологът. Той допълни, че след  битката при Манцикерт империята навлиза в нещо като икономически колапс и икономиката й се срива: „Златната монета, върху която по принцип се гради всичко през Средновековието, златните монети не са били в обращение, рядко са се използвали в обращение, на базата на тях са се изчислявали всички останали монетни единици. През 11 век византийската златна монета се нарича хистаминон. Той се обезценява непрекъснато и в края на 11 век вместо 20-22 карата, той достига само до 5-6 карата, а всичко останало е сребро. Това практически са сребърни монети с около 5-6 грама злато“, каза още археологът. Той добави и още исторически данни, за да обясни значението на находката: „Около 1082 година на престола се възкачва един от най-големите византийски императори Алексий I Комнин. Той е изправен пред много проблеми, но в рамките на десетина години успява да се справи с тях. Нещо повече - той успява да стабилизира икономиката и около 1092 година се пуска новата византийска монетна единица, известна като перпера, която е със съдържание от 20-21 карата злато“. Овчаров обясни, че откритата монета е отпреди състоялата се реформа на Алексий Комнин: „Интересното за нея е, че от едната страна е изобразен императорът Алексий Комнин, който е коронясан от Свети Димитър. Това е един сюжет, който после продължава и през 13 век при монетите на Иван Асен, където той също е коронясван от Свети Димитър. Именно тази емисия от 1082- 1085 година за пръв път се появява този сюжет с коронясването на императора от Свети Димитър – светецът-покровител на Солун. От другата страна е Христос.  \r\nМонетата е много ценна като нумизматика, но при нейното тълкуване имаме и много исторически фактори.  \r\nТеодора ПАВЛОВА", "date": "2019.08.12", "title": "Николай Овчаров, археолог: Сребърно-златната монета, която намерихме на Перперикон, бележи пика на икономическата криза във Византия"}
{"url": "http://www.focus-news.net/news/2019/08/12/2688675/sofiya-podaden-e-falshiv-signal-za-bomba-v-kvartal-lyulin.html", "text": "Подаден е фалшив сигнал за бомба в столичния квартал \"Люлин\". Това съобщиха за  Агенция Фокус  от пресцентъра на МВР. Рано тази сутрин служителите на МВР са направили оглед на мястото и са установили изоставен куфар в градинката пред блок 409. Направена е прецизна проверка, при която е установено, че в куфара има бутилки с доматен сок.", "date": "2019.08.12", "title": "София: Подаден е фалшив сигнал за бомба в квартал \"Люлин\""}
{"url": "http://www.focus-news.net/news/2019/08/12/2688676/shumen-35-godishen-mazh-e-zadarzhan-za-shofirane-s-365-promila-alkohol.html", "text": "35-годишен мъж е задържан за шофиране с 3.65 промила алкохол. Това съобщиха от  ОДМВР - Шумен . На 12 август около 01.05 часа за проверка на ул. “Владайско въстание“ в Шумен близо до кръстовището с ул. “Ивайло“ бил спрян водач на лек автомобил \"Ауди А3\" с шуменска регистрация. Зад волана, във видимо нетрезво състояние бил мъж с инициали И.Й. (на 35 г.). Тестван бил с дрегер, който отчел 3.65 промила алкохол в издишания въздух. Не е дал кръвна проба за химичен анализ. Задържан бил за срок до 24 часа в полицейското управление в Шумен. За извършено престъпление е образувано бързо производство.", "date": "2019.08.12", "title": "Шумен: 35-годишен мъж е задържан за шофиране с 3.65 промила алкохол"}
{"url": "http://www.focus-news.net/news/2019/08/12/2688677/veliko-tarnovo-tri-sela-v-oblastta-ostavat-bez-voda-do-polunosht.html", "text": "Три търновски села са без вода до полунощ. Това съобщиха за  Радио „Фокус“ – Велико Търново  от водоснабдителното дружество в старата столица. Причината е извършване на авариен ремонт на водопроводната мрежа. Дейностите вече стартираха и засягат Ново село, Балван и Емен. Очаква се да приключат около 24.00 часа. От дружеството се извиняват за причинените неудобства и уверяват, че при възможност водата ще бъде пусната по-рано. \r\n \r\nЛуиза ТРАНЧЕВА", "date": "2019.08.12", "title": "Велико Търново: Три села в областта остават без вода до полунощ"}
{"url": "http://www.focus-news.net/news/2019/08/12/2688683/dobrich-obshtinskiyat-mladezhki-tsentar-zahari-stoyanov-organizira-atelie-v-gradskiya-park-po-povod-mezhdunarodniya-den-na-mladezhta.html", "text": "Общинският младежки център (ОМЦ ) „Захари Стоянов“ организира ателие в Градския парк по повод Международния ден на младежта. Това съобщи Николай Николов, младежки работник в центъра, предаде кореспондент на  Радио „Фокус” – Варна . Събитието е с начален час 17.00 и ще продължи до 19.00 часа. Младежкият център отправя покана към всички млади хора от добруджанския град да станат съпричастни към отбелязването на датата 12-ти август. Тази година темата на Международния ден на младежта е свързана с трансформирането на образованието и всеки един млад човек има възможност да сподели своите възгледи и идеи как образованието може да бъде променено, така че да бъде по-достъпно за хората и по-привлекателно. По последни изследвания 30% от младежите се обучават на език, различен от техния роден в контекста на съвременния мобилен начин на живот, посочи Николай Николов. Всички послания ще бъдат изписани на крилете на пеперуди, а в това има нещо символично, по неговите думи. Идеята е тези послания да полетят, обединявайки младите хора в Европа, а политиците да се вслушат в техните идеи. Събитието е организирано съвместно с Фондация „Лумос“ за България. Всеки участник ще получи като подарък временна татуировка с кана, която ще напомня на младите хора за тяхната социална активност и съпричастността им към проблемите на съвремието. \r\nЖулиета НИКОЛОВА", "date": "2019.08.12", "title": "Добрич: Общинският младежки център „Захари Стоянов“ организира ателие в Градския парк по повод Международния ден на младежта"}
{"url": "http://www.focus-news.net/news/2019/08/12/2688678/varna-okrazhnata-prokuratura-poiska-postoyanen-arest-za-mazha-ubil-priyatelkata-si-v-kvartal-asparuhovo.html", "text": "Окръжната прокуратура във Варна е внесла искане за вземане мярка за неотклонение „Задържане под стража“ на мъжа, обвинен в жестокото убийство на приятелката си в квартал „Аспарухово“. Гледането на мярката ще се състои от 13.00 часа във Варненския окръжен съд. Това съобщават от пресцентъра на  Апелативната прокуратура . 58-годишният Атанас Г. е бил привлечен като обвиняем от Окръжната прокуратура във Варна за умишленото убийство на жената, с която живеел от един месец на семейни начала. Той е обвинен за престъпление, което се наказва с лишаване от свобода от 15 до 20 години, доживотен затвор или доживотен затвор без замяна. Досъдебното производство е образувано за това, че на 8-ми срещу 9-ти август тази година, умишлено е била умъртвена 51-годишната Йорданка А., като убийството е било извършено по особено мъчителен начин за убитата и с особена жестокост след побой. Сигналът бил подаден на тел. 112. При извършения оглед в жилище в квартал „Аспарухово“ е намерена убитата. Двамата се запознали в социалните мрежи и решили да се съберат за живеят заедно. Атанас Г. е от Пазарджик. Тестван е бил за употреба на алкохол и резултатите са показали 3.30 промила алкохол в кръвта.", "date": "2019.08.12", "title": "Варна: Окръжната прокуратура поиска постоянен арест за мъжа, убил приятелката си в квартал „Аспарухово“"}
{"url": "http://www.focus-news.net/news/2019/08/12/2688680/kmetat-na-sofiya-yordanka-fandakova-moeto-lichno-reshenie-dali-shte-se-kandidatiram-za-kmet-shte-vzema-i-shte-obyavya-prez-septemvri.html", "text": "В добро здраве съм и трудно се уморявам. Това каза кметът на София Йорданка Фандъкова за предстоящите местни избори, предаде репортер на  Агенция „Фокус“ . \"Изборите предстоят, те са изключително важни за развитието на града и за продължаване промяната на града\", каза Фандъкова и добави, че се подготвят сериозно, а решението дали ще се кандидатира за кмет на София ще обяви по-късно. \"Моето лично решение ще взема и ще обявя през септември\", поясни тя. Фандъкова каза още, че непрекъснато чува, че е взела решение, което не е. \"Чувам непрекъснато и чета, че съм била уморена. Мен ме мотивира работата\", обясни тя и добави, че все още има сили и амбиция да си свърши работата. \"Ежедневно се срещам с хората\", добави кметът. Тя каза, че се е срещнала с жителите на село Кокаляне, където се извършват редица дейности. \"Коментирахме проблемите на селото. Там правим нови улици, детска площадка, предстои да предоставим стадиона за ползване на местния спортен клуб. В диалог съм с хората\", подчерта Фандъкова връзката си с хората. По думите и тече усилена подготовка и се готвят нови идеи. \"Подготвяме се, така че като се изправи пред хората, да се изправи с нови идеи, с достатъчно опит, енергия и с обновен екип\", коментира тя. Йорданка Фандъкова добави, че работата в големия град никога не спира и всеки, който има планове да се занимава с политика, трябва да знае, че това е много работа. \"Септември ще обява решението си и подготовката за изборите, и новите проекти\", още веднъж каза тя и подчерта, че промяната на града трябва да продължи, тъй като хората очакват нещата да се случват по-бързо. \"Те се случват само когато подготвяш проектите, когато работиш, когато контролираш\", заяви Фандъкова. \r\nНадежда ИВАНОВА", "date": "2019.08.12", "title": "Кметът на София Йорданка Фандъкова: Моето лично решение дали ще се кандидатирам за кмет ще взема и ще обявя през септември"}
{"url": "http://www.focus-news.net/news/2019/08/12/2688682/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница и се преминава безпроблемно. \r\nДеница ДИМИТРОВА", "date": "2019.08.12", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/08/12/2688679/burgas-vazstanoveno-e-dvizhenieto-po-patya-sozopol-primorsko.html", "text": "Възстановено е движението по пътя Созопол - Приморско, където днес възникна пътен инцидент между два автомобила след разклона за почивен комплекс „Санта Марина“. Това съобщи за  Радио „Фокус“ – Бургас  Цветелина Рандева, говорител на ОДМВР - Бургас. От инцидента един от пътниците в автомобилите се оплакал от болки в гърдите като не се съобщава за други пострадали на този етап. \r\nМария КУРТЕВА", "date": "2019.08.12", "title": "Бургас: Възстановено е движението по пътя Созопол - Приморско"}
{"url": "http://www.focus-news.net/news/2019/08/12/2688684/tass-na-sreshta-s-boyko-borisov-dmitriy-medvedev-otbelyaza-znachenieto-na-sachetavaneto-na-potentsiala-na-chernomorskiya-i-kaspiyskiya-region.html", "text": "На среща с българския си колега Бойко Борисов, министър-председателят на Руската федерация Дмитрий Медведев  предложи да се обсъдят възможностите за съчетаване на потенциала на Черноморския и Каспийския регион, предава  TACC . \r\n„Посещението ви тук, в Каспийския регион, е доказателство за това, което Вие и аз казахме днес, че можем да опитаме да комбинираме както черноморското измерение, така и каспийското измерение, особено ако това носи дивиденти за държавите и народите на нашите страни. Така че, нека поговорим за този и някои други въпроси“, цитира агенцията думите на Медведев към Борисов в кулоарите на първия Каспийски икономически форум. \r\nОт своя страна ръководителят на българското правителство изрази мнение, че участието на Медведев в Каспийския икономически форум гарантира успеха на това събитие. \r\n„Този регион има огромни възможности, а България се намира от другата страна на Черно море и е като вход към Европейския континент. Обикновено обсъждаме темата за природния газ, но имайте предвид, че търговските отношения, железопътният транспорт, автомобилния транспорт, морският транспорт, тези центрове, които съществуват както в България, така и в Русия, на север от този регион, имат огромни възможности\", заяви Борисов.  \r\nСпоред него „Черно море трябва да остане морето на мира, търговията, туризма, транспортните връзки с фериботи, яхти и газопроводи\". \r\n \r\n Тереза Герова", "date": "2019.08.12", "title": "ТАСС: На среща с Бойко Борисов Дмитрий Медведев отбеляза значението на съчетаването на потенциала на Черноморския и Каспийския регион"}
{"url": "http://www.focus-news.net/news/2019/08/12/2688681/veliko-tarnovo-43-godishna-zhena-e-postradala-pri-katastrofa-na-patya-veliko-tarnovo-ruse.html", "text": "43-годишна жена от село Самоводене е пострадала при катастрофа на пътя Велико Търново – Русе, в района между двата тунела на изхода на старата столица. Това съобщават от  Областна дирекция на МВР – Велико Търново . Произшествието е станало в петък около 13.00 часа. По първоначална информация са се ударили лек автомобил „Шевролет“, управляван от 22-годишен мъж от село Първомайци, движещ се в посока от Велико Търново към Русе и насрещно движещ се лек автомобил „Мицубиши“, управляван от 45-годишен мъж от село Самоводене. В резултат на това е пострадала 43-годишна пътничка, пътувала на предната седалка в мицубишито. Тя е настанена за лечение във великотърновската болница с коремна травма. Двамата водачи са изпробвани за употреба на алкохол, резултатите са отрицателни. При проверка на водачите за употреба на наркотични вещества, апаратът е отчел положителна реакция на амфетамин на водача на шевролета. Той е отказал кръвна проба. Причините за произшествието са в процес на изясняване. По случая е започнато досъдебно производство.", "date": "2019.08.12", "title": "Велико Търново: 43-годишна жена е пострадала при катастрофа на пътя Велико Търново – Русе"}
{"url": "http://www.focus-news.net/news/2019/08/12/2688688/blagoevgrad-15-zhivotni-sa-izgoreli-pri-pozhar-v-mestnostta-pticharnika.html", "text": "15 животни са изгорели при пожар в плевня в местността Птичарника в землището на село Борово. Това съобщиха от  ОДМВР – Благоевград . Сигналът за инцидента е подаден на 9 август около 12.56 часа. Пожарът е погасен от  2 екипа на РСПБЗН - Гоце Делчев. При него са изгорели още покривна конструкция и фураж. Причината за инцидента е небрежност при боравене с открит огън.", "date": "2019.08.12", "title": "Благоевград: 15 животни са изгорели при пожар в местността Птичарника"}
{"url": "http://www.focus-news.net/news/2019/08/12/2688685/dani-nedyalkova-govoritel-na-112-9-100-intsidenti-sa-registrirani-v-strana-za-perioda-10-12-avgust.html", "text": "В цялата система 112 са регистрирани общо 9 100 инциденти, част от тях касаят и състояния или предизвикани на жегите, или вследствие на високите температури. Това каза за  Агенция „Фокус“  Дани Недялкова – говорител на Национална система 112, по повод специална справка, направена за медията ни, за получените сигнали на националния телефон за периода от 00:00 часа на 10 август до 00:00 часа на 12 август. „В системата са регистрирани 3 870 броя медицински инциденти за цялата страна, които по информация на гражданите, които ни сигнализират, съотнасяме към състояния, породени от високите температури. Така например граждани са се обадили 270 пъти, за да ни сигнализират за състояния на високо кръвно налягане и 209 пъти за прилошавания, и 167 пъти за състояния на колапс. Най-много от тези сигнали, касаещи Центровете за спешна медицинска помощ, са получени от София град, Бургас и Пловдив, и най-малко, само 18 сигнала сме получили от област Търговище“, допълни още говорителят на 112.  \r\n„Правя уточнение, че съотнасяме тези инциденти в следствие на високите температури на основание на информацията, която ни подават гражданите. А дали действително тези състояния са породени само и единствено от високите температури биха могли да кажат специалистите в Центровете за спешна медицинска помощ, които са реагирали на съответните сигнали“, коментира Дани Недялкова.  \r\nДеница КИТАНОВА", "date": "2019.08.12", "title": "Дани Недялкова, говорител на 112: 9 100 инциденти са регистрирани в страна за периода 10-12 август"}
{"url": "http://www.focus-news.net/news/2019/08/12/2688668/nova-makedoniya-makedoniya-makedoniya-nyama-problemi-s-balgariya-makedoniya-ima-problem-s-makedonskiya-elit-v-balgariya.html", "text": "„Първият македонски вестник „Нова Македония“ отново беше тема на дискусия в България. Този път става въпрос за участието на българския историк Светлозар Елдаров в програмата „Операция история“. Неговото изказване след това беше предадено и от другите български медии и портали. Водещият на програмата с ирония цитира (преведения от Агенция „Фокус“) материал на „Нова Македония“, че Македония е дала на България 8 министри, 20 дипломати, 70 депутати, 10 митрополити, 15 университетски професори, около 100 учени писатели и публицисти и др. Случайно или не е забравено да се отбележи, че това е цитат и откъс от текст на Пиер Парини, публикуван в Милано вестник Il Popolo d'Italia“, пише вестник  „Нова Македония“  в материал, представен без редакторска намеса. \r\nЗа голяма изненада на водещия, Светлозар Елдаров потвърди, че информацията за мястото и ролята на македонците в България са точни и че всъщност „Нова Македония“ цитира част от брошурата „Македонците в културно-историческия живот на България“, публикувана от македонските братства – организация на македонската емиграция в България, през 1918 година. \r\nНо освен всичко други, Елдаров, в коментар за споменатата книга, не забрави да подчертае, че в брошурата най-употребяваните думи са българия и България и че тя е писана като доказателство, че „македонците са неразделна част от българската нация“. Тази позиция на Елдаров не е новина и тя се подкрепя от повечето български историци. \r\nНо и в миналото е имало кой да отговори аргументирано на подобни позиции. А именно, Михаил Сматракалев (Ангел Жаров) е отговарял на ирационалните мега амбиции на българщината по следния начин. „Представете си един кашон, на който пише „българин“, а какво има в кашина не ви интересува. Ние, за разлика от вас, изхвърляме кашона и се интересуваме какво има в него. Не гледаме какво пише на капака на сандъка, а отваряме и внимаваме какво има вътре“, в смисъл на това, че българите имат една гладна нужда на всички, които живеят в рамките на българската сфера на интереси, без разлика как се чувстват, говорят или самоопределят, да им лепнат етикет „българин“ е да не позволяват да бъдат нищо друго. \r\nВ изказването си за статията на „Нова Македония“ Светлозар Елдаров подчерта, че става въпрос за „инфантилизъм на неомакедонизма, който е свойствен за малките деца, усвояващи всичко, което им хареса“. Във връзка с такива неразумни изказвания от страна на определени български историци, ще цитирам и българския историк Цочо Билярски, който през 2013 година, вместо место научно обосновани разяснения на исторически въпроси е написал много политически, отровни и клеветнически, че „пропагандистката наукообразна скопска машина годишно създава огромна литература с книги, за да докаже чрез лъжа, която стана официална доктрина на „Околовардарската република“, че Македония и нейното население нямат нищо общо с България и с българските корени. Този въпрос може да се реши лесно, но това може да се случи само ако един ден на власт дойдат „честни и обективни политици и държавници“. Но изминаха две десетилетия, откакто Македония стана независима и нищо не се случи. Но ако се случи. Тези честни и обективни политици и държавници трябва първо да наредят тези пълни с лъжи книги да бъдат изхвърлени от библиотеките и книжарниците и да бъдат „запалени“ на площада в Скопие. На тази клада трябва да бъдат запалени и „всички учебници, с които се тровят умовете на нашите млади сънародници от тази страна на Рила и Пирин“... Това не трябва да бъдат позиции, изказани от страна на хора, които се наричат учени, а от най-дилни политикански печалбари и манипулатори... \r\nМакедонците в България са играли, играят и ще играят важна роля. Бившият български президент Желю Желев заяви, че България ще признае Македония, но открито заяви, че България не е готова да признае македонците като нация. Според Желю Желев, ако се съберат, в България има около два милиона души, които са дошли от Македония, или имат произход Македония. Повечето от тях, поне така казват, се чувстват като българи. Тези хора и „тази част от нашето население са много влиятелни в България“. Те абсолютно не биха се съгласили да признаят Македония, ако тя беше предмет на някакъв дебат в парламента. Желев отбеляза също, че България е първата, която призна Македония, но \"това с нацията, с езика - няма шанс“. \r\nЩе споменем и един пример от съвременността. Ето и мнозина сегашни български политици и обществени личности имат македонски корени. Сред тях е бившият български президент Росен Плевнелиев, чиито корени са от драмското село Плевна. Константин Пандев, един от най-добрите български историци и познавачи на македонското революционно ддвижение, роден в град Неврокоп (дн. Гоце Делчев), има македонски произход. Споменатият Цочо Билярски е бивш директор на Централния държавен архив на България и един от реставраторите на Македонския научен институт в София и също има македонски корени. Билярски е сред най-големите критици на всяко изказване за отделността на македонския народ, език, култура и история. Наум Кайчев, един от представителите на българската страна в македонско-българската комисия, има произход от костурското село Кономлади. \r\nИ да завърша с тезата, че влиянието на македонския елит в българското общество винаги е било очевидно и дълбоко и за България, и за Македония. Заради македонските първенци в България тя в миналото преживя три национални катастрофи (но за това другаде), а днес се нарушават приятелските отношения между Македония и България, като се пренебрегва и отрича македонският народ като отелен в договора за добросъседство и се поставя под въпрос интеграцията на Македония в Европейския съюз?! \r\n \r\n \r\n Агенция \"Фокус\" припомня: \r\n \r\n Прилагаме въпросния материал от 15 юли 2019 година за това, че \"Македония\" била дала на България осем министри и двадесет дипломати, включително Димитър Благоев, Андрей Ляпчев и Никола Генадиев, а македонците са управлявали България \r\n \r\n„Божидар Татарчев (български лекар, масон, общественик и революционер, деец на Вътрешната македоно-одринска революционна организация (1870 (Ресен) -1940 (София) гг.– бел. ред.) отбелязва, че в България има 200 хиляди „македонци“, които ще се завърнат в страната си, ако имат по-добра администрация, и ще направят Македония прогресивна и богата. Според изследване на македонските братства, публикувано през 1918 г., македонската емиграция в България е политическа, т.е. македонците не се установяват в България, за да търсят по-добър живот и да се заселят трайно, а напускат Македония, за да запазят имотите си и да се върнат на техните места след освобождението на Македония от чуждата власт (чужда на България – бел. ред. ?), пише в пореден антибългарски материал вестник „Нова Македония“. \r\n„Според Георги Трайчев (български просветен деец, фотограф и революционер, деец на Вътрешната македоно-одринска революционна организация – роден 1869 г. в Прилеп,починал през 1943 година в София; след Балканската война е изгонен в България от сръбските власти след Междусъюзническата война – бел. ред.), Македония е дала на България : осем министри, 20 дипломати, 70 депутати, 10 митрополити, представители на македонския народ, 15 университетски преподаватели, около 100 учени писатели и публицисти, 35 художници, скулптори, оперни певци, актьори, 30 висши държавни служители, 150 майстори и постмодерни съдии и адвокати, около 100 висши административни служители, 80 видни лекари, медицински сестри и архитекти, 800 служители, включително осем генерала, 31 полковника, 56 подполковника. В българските училища имаше 1568 учители, 200 духовни лица и около 5 000 служители“, пише изданието. \r\nЕжедневникът твърди още, че „македонците“ се проявили и като водачи на различните български политически партии, като обявява за такива „македонски“ дейци: Димитър Благоев, Петър Джидров (един от лидерите на широките социалисти), Илия Георгов (един от лидерите на Радикалната партия), Никола Генадиев (на Либералната партия) и Андрей Ляпчев (на Демократите). \r\n„Голямото влияние на македонците в българската държава е забелязано и от други личности“, пише „Нова Македония“: \r\n„А. Савински, бивш пълномощен министър на Русия, подчертава в своите мемопари: „Македонците са буйно, подвижно племе, много по-енергично и жизнено от българите и винаги са имали надмощие над тях“. \r\nРедакцията е изкопала и още едно подобно мнение: \r\n„Пиер Парини от миланския вестник \"Ил-Пополо д'Италия\" каза: \"Македонците без съмнение са най-интелигентните и културни жители на Балканския полуостров. Може би те са и най-силните и героичните. Те образуват, както е известно, управляващия елит в България“. \r\n \r\nПревод и редакция:", "date": "2019.08.12", "title": "„Нова Македония“ (Македония): Македония няма проблеми с България, Македония има проблем с македонския елит в България"}
{"url": "http://www.focus-news.net/news/2019/08/12/2688689/sport-viktoriya-tomova-padna-s-edno-myasto-v-svetovnata-ranglista.html", "text": "Виктория Томова падна с едно място в световната ранглиста и през новата седмица първата ракета на България заема 177-о място. \r\nИзабелла Шиникова е №220, с две позиции по-напред спрямо предходната седмица. Елица Костова се изкачи с 12 места до №227, а Сесил Каратанчева, която обяви че ще пропусне US Open заради възпаление на лакътя, загуби 27 позиции и е 245-а. \r\nНаоми Осака се завърна начело на класацията, измествайки от първото място Ашли Барти.Трета е Каролина Плишкова. \r\nСледват Симона Халеп, Кики Бертенс, Петра Квитова и Елина Свитолина. Осма е Серина Уилямс След нея се нареждат Арина Сабаленка и Слоун Стивънс.", "date": "2019.08.12", "title": "Спорт: Виктория Томова падна с едно място в световната ранглиста"}
{"url": "http://www.focus-news.net/news/2019/08/12/2688687/blagoevgrad-44-godishna-peshehodka-e-postradala-sled-kato-parkiran-avtomobil-e-poteglil-sam-v-selo-valkosel.html", "text": "44-годишна пешеходка е пострадала, след като паркиран от 16-годишен младеж автомобил е потеглил сам на заден ход. Това съобщиха от  ОДМВР – Благоевград . Сигналът за инцидента е подаден около 10.52 часа на 9 август. Той е станал в село Вълкосел. При инцидента 16-годишен младеж от селото, без да е правоспособен водач е паркирал лек автомобил без да вземе мерки да обезопаси автомобила, така че същият да не се приведе сам в движение, в резултат на което автомобила потегля назад и блъска 44-годишна пешеходка от населеното място.  Пострадалата е получила фрактура на ляв крак.", "date": "2019.08.12", "title": "Благоевград: 44-годишна пешеходка е пострадала, след като паркиран автомобил е потеглил сам в село Вълкосел"}
{"url": "http://www.focus-news.net/news/2019/08/12/2688692/pazardzhik-narusheno-e-vodopodavaneto-v-selata-topoli-dol-i-debrashtitsa-poradi-avariya-na-ulichen-vodoprovod.html", "text": "Нарушено е водоподаването в селата Тополи Дол и Дебращица поради авария на уличен водопровод. Това съобщи за  Радио „Фокус“ – Пазарджик  дежурният във водоснабдителното дружество, обслужващо областта. Аварийни екипи работят по отстраняването на проблемите. Очакваният час за пускането на водата е 16.00 часа. \r\nАлбена ЖИЛЕКОВА", "date": "2019.08.12", "title": "Пазарджик: Нарушено е водоподаването в селата Тополи Дол и Дебращица поради авария на уличен водопровод"}
{"url": "http://www.focus-news.net/news/2019/08/12/2688690/dani-nedyalkova-govoritel-na-112-nay-mnogo-signali-za-pozhari-sme-poluchili-ot-burgas-plovdiv-i-stara-zagora.html", "text": "394 броя са инцидентите, свързани с намесата на службата за „Пожарна безопасност и защита на населението в страната“. Голяма част от пожарите касаят запалване на сухи треви и стърнища в страната. Имаме няколко подадени сигнала за запалени газови бутилки, запалени къщи и няколко сигнала за запалени гробищни паркове. Това каза за  Агенция „Фокус“  Дани Недялкова – говорител на Национална система 112, по повод специална справка, направена за медията ни, за получените сигнали на националния телефон за периода от 00:00 часа на 10 август до 00:00 часа на 11 август. „Имаме подаден сигнал за автобус и за няколко автомобила. Това са като цяло сигналите към „Пожарна безопасност и защита на населението“, пак казвам, горящи сухи треви и храсти, стърнища, смет и контейнери за смет, сигнали за запалени гробищни паркове и газови бутилки, превозни средства няколко – един автобус на пътя Калоян, Варненско. Най-много сигнали за „Пожарна безопасност и защита на населението“ сме получили от областите Бургас – 43, от Пловдив – 30 и от Стара Загора – 28, и от най-малко от област Габрово, където сигналите са само два“, заяви Дани Недялкова.  \r\n„Искам да кажа, че получените в системата 112 сигнали, касаещи състояния, породени от високите температури, са обичайни за този период на годината, и тенденцията на тези сигнали да има повишаване към Центовете за спеша медицинска помощ и пожарната са абсолютно закономерни за този период“, допълни още говорителят на 112.", "date": "2019.08.12", "title": "Дани Недялкова, говорител на 112: Най-много сигнали за пожари сме получили от Бургас, Пловдив и Стара Загора"}
{"url": "http://www.focus-news.net/news/2019/08/12/2688695/blagoevgrad-zapochna-asfaltiraneto-na-chast-ot-ulitsa-vasil-levski-v-selo-belo-pole.html", "text": "Започна асфалтирането на част от улица „Васил Левски“ в село Бело Поле, община Благоевград, съобщиха от пресцентъра на  общината . Пътната настилка на място е с нарушена цялост заради подмяна на водопровод. Участъкът, който ще бъде възстановен е с дължина около 260 м. Ремонтът на улицата е част от дейностите, които се извършват за възстановяване на уличната и тротоарната мрежа в Благоевград и селата в общината.  \r\nПрез последните няколко дни бяха изкърпени асфалтовите настилки по основни улици в града. Предстои да започне и цялостно преасфалтиране на улиците „Шар Планина“ „Дойран“ и „Вардар“.", "date": "2019.08.12", "title": "Благоевград: Започна асфалтирането на част от улица „Васил Левски“ в село Бело Поле"}
{"url": "http://www.focus-news.net/news/2019/08/12/2688697/blagoevgrad-mladezhi-i-devoyki-ot-zashtiteno-zhilishte-vzeha-uchastie-v-natsionalen-festival-s-hora-i-pesni-po-relsite-tesni.html", "text": "На 10 август 2019 г. младежите и девойките от Защитено жилище \"Слънчев дом\" в Благоевград взеха участие в Национален фестивал „С хора и песни по релсите тесни\", който се проведе на гара \"Аврамово\",  най-високата точка по теснопътната железопътна линия Септември – Добринище. Това съобщиха от пресцентъра на  Община Благоевград . \r\nЗа участието си в програмата на фестивала потребителите на Защитеното жилище получиха грамоти и плакет. В съботния ден младежите и девойките посетиха и къщата музей на Неофит Рилски в гр. Банско и Защитено жилище гр. Банско, където откриха нови приятели.", "date": "2019.08.12", "title": "Благоевград: Младежи и девойки от Защитено жилище взеха участие в Национален фестивал  „С хора и песни по релсите тесни\""}
{"url": "http://www.focus-news.net/news/2019/08/12/2688693/sliven-obshtinata-shte-otbelezhi-151-godini-ot-gibelta-na-chetnitsi-ot-chetata-na-hadzhi-dimitar-i-stefan-karadzha.html", "text": "Община Сливен ще отбележи 151 години от гибелта на четници от четата на Хаджи Димитър и Стефан Караджа. Това съобщиха от пресцентъра на  Община Сливен . В село Божевци ще бъде отслужена Заупокойна молитва в памет на жертвите. Ще бъдат поднесени и цветя на признателност. Събитието съвпада и с 1 година от възстановяване на паметния знак в селото, на който са изписани имената на героите. Честванията започват в 10.30 часа. Каменната чешма с паметна плоча беше открита миналата година. Паметният знак е направен по повод 150 години от героичния подвиг на четата на Хаджи Димитър и Стефан Караджа. На 13 август 1868 година в местността Кървавата нива край Божевци се сражават последните четници на двамата войводи.", "date": "2019.08.12", "title": "Сливен: Общината ще отбележи 151 години от гибелта на четници от четата на Хаджи Димитър и Стефан Караджа"}
{"url": "http://www.focus-news.net/news/2019/08/12/2688694/ana-mpa-yorgos-kumutsakos-obyavi-uvelichenie-na-migrantskiya-potok-s-44-protsenta.html", "text": "Заместник-министърът по миграционната политика на Гърция Йоргос Кумуцакос обяви, че през последните месеци между Александруполис и Самотракия се е образувал нов „коридор“ за бежанци и мигранти, докато на Лесбос се наблюдава увеличение на потока с 44% в сравнение със същия период на 2018 г., предава държавната информационна агенция  ANA-MPA . \r\nЗам.-министърът обвини правителството на СИРИЗА в слаба ефективност по въпроса за връщането на мигрантите и Турция, че не е успяла да изкорени бандите на трафикантите и да опази бреговете си. \r\nКумуцакос повтори, че неговото министерство разработва предложение на равнището на ЕС относно реадмисиите и е в контакт с Република Кипър и други държави членки на ЕС по въпроса. \r\nСъгласно думите му, основните приоритети на правителството са опазването на границите и строгият надзор в горещите точки, обеззаразяването на островите и ускоряването на процедурите за убежище. \r\n \r\n Тереза Герова", "date": "2019.08.12", "title": "ANA-MPA: Йоргос Кумуцакос обяви увеличение на мигрантския поток с 44 процента"}
{"url": "http://www.focus-news.net/news/2019/08/12/2688686/mevlyut-chavushoglu-turtsiya-nyama-da-pozvoli-na-sasht-da-spre-protsesa-za-operatsiya-na-iztok-ot-efrat-kakto-napraviha-v-manbidzh.html", "text": "Турция ще ликвидира терористите от „Работническата партия на Кюрдистан“/ сирийските кюрдски „Отряди за народна самоотбрана“ (ПКК/ОНС) на изток от река Ефрат, както направи в сирийските региони Африн и Джарабулус, заяви министърът на външните работи на страната Мевлют Чавушоглу, цитиран от  „Анадолската агенция“ . \r\n„Турция няма да позволи на САЩ да спре процеса за операция на изток от Ефрат, както направиха в Манбидж“, заяви първият дипломат на Анкара. \r\n„САЩ не изпълниха своята част за прилагането на „пътната карта“, която одобрихме заедно“, добави той, като подчерта, че Турция ще прочисти района на изток от Ефрат с или без САЩ. \r\n \r\nПревод и редакция:", "date": "2019.08.12", "title": "Мевлют Чавушоглу: Турция няма да позволи на САЩ да спре процеса за операция на изток от Ефрат, както направиха в Манбидж"}
{"url": "http://www.focus-news.net/news/2019/08/12/2688696/mariela-savkova-oits-vidin-tselta-na-mezhdunarodnata-lyatna-akademiya-e-da-podkrepi-razvitieto-na-evropeyskata-identichnost-u-mladite-hora.html", "text": "Целта на Международната лятна академия, която организираме, е да подкрепи развитието на европейската идентичност у младите хора и да развие лидерски умения у тях. Това каза за  Радио „Фокус“ – Видин   Мариела Савкова, управител на Областния информационен център (ОИЦ). Тя посочи, че Академията тази година се провежда под формата на сътрудничество между Областен информационен център - Видин и Сдружение „Институт Перспективи“, което ще продължи пет дни – до 19 август 2019 г. Управителят на ОИЦ – Видинпредстави и възможности за финансиране на младежко предприемачество от Оперативните програми и трансграничните и транснационални инструменти на ЕС. Председателят на УС на Сдружение „Институт Перспективи“ Ахмед Куйтов посочи,  че целта е обучителите в него и младите хора заедно да могат да разработят младежки проект, финансиран от Програма „Еразъм +“, с реализацията на който да осъществят младежки обмен. \r\nТемата на лятната академия е „Трансформиращо образование – Създатели на промяната“, като тя е посветена на Международния ден на младежта 12 август - “Трансформиращо образование”. 11 участници от гр. Видин – десет ученика от ГПЧЕ „Йордан Радичков“, СУ „Цар Симеон Велики“, ПГ „Проф. Д-р Асен Златаров“ и един студент, ще бъдат обучавани от управителя на ОИЦ - Видин Мариела Савкова (последния ден на академията) и петима стажанти на Програма „Еразъм +“ от Индонезия, Испания, Чехия и Полша от четири Европейски университета: „Универститет Крал Хуан Каролос“ – Мадрид, „Университет Вистула“ – Варшава, „Англо-Американски университет“ – Прага и Колеж „Сивитас“-Варшава. \r\nЛятната академия на ОИЦ - Видин се провежда за четвърта поредна година, като за първи път в нея има представители от чужбина, посветена е изцяло на младите хора и се провежда в продължение на пет поредни дни. Първата академия през 2013 г. включваше еднодневни интензивни обучения за новия програмен период за бенефициентите, като срещите се проведоха в Кула, Бойница, Брегово и Белоградчик. Втората академия на областния информационен център се проведе за един ден през 2014 г. в гр. Кула и бе посветена на Споразумението за партньорство и новите оперативни програми, с които се запознаха бизнеса, общините и неправителствените организации. През 2015 г., във Видин, отново като еднодневно интензивно обучение, се проведе третата академия на тема: „Подготовка на европейски проекти за финансиране от Оперативните програми“, в която се включиха представители на местните власти и неправителствения сектор.", "date": "2019.08.12", "title": "Мариела Савкова, ОИЦ – Видин: Целта на Международната лятна академия е да подкрепи развитието на европейската идентичност у младите хора"}
{"url": "http://www.focus-news.net/news/2019/08/12/2688702/veliko-tarnovo-unikalen-balgarski-rakopis-koyto-se-pazi-v-darzhavniya-istoricheski-muzey-v-moskva-pokazvat-v-grada.html", "text": "Уникален български ръкопис, който се пази в Държавния исторически музей в Москва, показват в старата столица. Идеята е Томичовият псалтир, открит от проф. Сима Томич през 1901 година, да пристигне в града за Деня на независимостта – 22 септември и да остане тук месец и половина, след което ще гостува и в София. Инициативата е на народния представител от БСП Валентин Ламбев и филологът проф. Димитър Кенанов, като е стартирана преди повече от година, предаде репортер на   Радио „Фокус“ – Велико Търново  . Творбата е открита в манастир в днешна Република Северна Македония, като няма данни как е стигнала там. Тя е създадена около 1360 година в Килифаревската средновековна школа, изчезва през средновековието, и е открита отново в началото на 20 век. Валентин Ламбев подчерта, че по мнението на специалистите, Томичовият псалтир не отстъпва на Лондонското четириевангелие по художествена стойност и илюстрации. Това ще е първото изнасяне на реликвата от Русия, като тя ще остане у нас три месеца. Предстои техническата подготовка на процеса. „Предполагам, че всеки момент Министерство на културата ще обяви официално графика и начина на организиране на посещението, като разбира се нашето желание е това произведение да бъде показано за пръв път в неговия дом – Велико Търново, а след това и в столицата, за да могат повече хора да се докоснат до него. Считаме, че връщането му тук е изключително добра инициатива“, каза още Ламбев. Псалтирът ще бъде показан в Регионалния исторически музей в Търново и в Националния археологически музей в столицата. „Ръкописът е създаден в Килифаревската обител, но не в днешния манастир, а в стария през 1359-1360 година. Той съдържа текстът на псалтира, плюс още допълнителни текстове – 301 листа. Псалтирът е изключителна книга, като всички библейска такива. Това  са песнопенията на св. пророк и цар Давид. Обикновено старозаветните книги преизобразяват събитията в Новия завет и пример за това е текст от псалтира, който преизобразява разпятието на Исус Христос и хвърлянето на жребий на дрехата му“, обясни проф. Кенанов. Той допълни, че псалтирът е предназначен за частна молитвена книга. Няма данни изработката му да е поръчана от цар Иван Александър. Книгата отразява реална социална ситуация – бубонна чума. Изразява оценка за това, че евреите нямат отношение към нея. Това, което прави псалтира уникален е, че той е изключително произведение на изкуството – словесното и художественото. \r\n \r\nТой е една от трите илюстровани псалтири, заедно с Лондонското евангелие и Ватиканския препис на Манасиевата хроника. \r\n \r\nЛуиза ТРАНЧЕВА", "date": "2019.08.12", "title": "Велико Търново: Уникален български ръкопис, който се пази в Държавния исторически музей в Москва, показват в града"}
{"url": "http://www.focus-news.net/news/2019/08/12/2688699/sputnik-perspektivniyat-ruski-bombardirovach-pak-da-e-predstavitel-na-shestoto-pokolenie.html", "text": "Американските медии са оценили руския бомбардировач от „шесто поколение“ ПАК ДА. За особеностите на бойната машина разказва военният експерт Виктор Баранец в ефира на радио  „Спутник“ . \r\nФундаментално нов бомбардировач, създаден на основата на съвременни решения – така журналистът от The National Interest Марк Епископос оценява перспективният руски бомбардировач ПАК-ДА (Перспективний авационний комплекс дальней авиации, заводското му обозначение е „изделие 80“), работата над който вече е в ход. \r\nАвторът го сравнява с изтребителя от пето поколение Су-57 и изразява мнение, че ПАК ДА ще е представител на „шестото поколение“. \r\n„Най-поразителният аспект от ПАК ДА е това, че той е много близко до постъпване на въоръжение. Първият прототип се очаква през 2021-2022 година, пробният полет е планиран за 2025-2026 година, а серийните доставки ще започнат през 2028-2029“, пише Епископос. \r\nБомбардировачът ще бъде оборудван с ракети с обсег на действие до 7 хиляди километра, способни да анализират въздушната и радиолокационната обстановка. Предполага се, че те могат да избират цели по време на полета и самостоятелно да променят траекторията с цел избягване на радарите, се отбелязва в статията. \r\nКакто отбеляза в ефира на радио „Спутник“ военният анализатор на вестник „Комсомолская правда“, полковникът в оставка Виктор Баранец, хвалебните отзиви от страна на американските медии не са учудващи. \r\n„И самото това списание се отличава: то хвали руското въоръжение с голям умисъл – за да внимава повече Вашингтон и да не проспива момента, когато Русия ще получи ново уникално оръжие. Разработката на самолета продължава вече 10 години. И в момента зад океана с голяма загриженост заговориха, че машината се придвижва към завършване. Мисля, че след година и половина-две бомбардировачът ще е готов да извърши първия си полет“, заяви Баранец. \r\nТой обясни и какви са особеностите на ПАК ДА. \r\n„Тази машина не е развитие на предишните – това е принципно нов модел, който фактически се създава от нула. Всичко най-добро, което са разработили в нашата авиостроителна военна област, ще бъде внедрено в този самолет. Към него са поставени най-високите изисквания. Той ще лети със свръхзвукова скорост на 15 хиляди километра (засега нито един самолет в света няма такъв обсег на действие), той ще използва всички видове ракети и бомби, които едва днес влизат на въоръжение в руската армия, той може да бъде даже платформа за изстрелване на спътници. Бих искал да обърна внимание на системата за електронно ориентиране, навигация и управление на оръжията. Машината е тежка, в пълно снаряжение, с максимално натоварване, ще тежи 145 тона. Забележително е, че всичко - от първия до последния винт - е направено на руските военно-промишлени предприятия“, подчерта Виктор Баранец. \r\n \r\nПревод и редакция:", "date": "2019.08.12", "title": "„Спутник“: Перспективният руски бомбардировач ПАК ДА е представител на „шестото поколение“"}
{"url": "http://www.focus-news.net/news/2019/08/12/2688700/pp-abv-i-bsp-izlizat-s-obshti-lista-i-kandidat-za-kmet-v-plovdivskata-obshtina-rodopi.html", "text": "ПП АБВ и БСП излизат с общи листа и кандидат за кмет в пловдивската община Родопи. Това съобщиха от пресцентъра на  АБВ . Водач на листата е зам.-председателят на АБВ Владимир Маринов, а кандидат за кметското място е Павел Михайлов.  \r\nДвете политически сили стигнаха до консенсус след близо едномесечни разговори за общото управления на най-голямата селска община в област Пловдив, обяви на пресконференция Владимир Маринов. \r\n„Ние си стиснахме ръцете като коалиция „БСП-АБВ“. Коалицията като свое първо решение определи кандидатът за  кмет на  община Родопи и това е Павел Михайлов. Изключително щастлив съм да видя, че можем да разговаряме с БСП като равен с равен, че на нас се гледа изключително сериозно и съм убеден в крайния резултат. А той е да поставим началото на отстраняването от управлението на ГЕРБ на първо място в община Родопи, в последствие - и в множество общини в страната, защото срастването ГЕРБ - държава – община в последните години достигна своят пик и нещата трябва да бъдат поставени на друга основа”. \r\nНищо положително не се случва в общината,  откакто управлява ГЕРБ, каза кандидатът за кмет от коалиция „БСП –АБВ” Павел Михайлов.  \r\n„Целта ни е да спрем тандема Пламен Спасов –Таня Бочукова! Виждаме деградация, разрушени улици и тротоари, а в общината не е влязъл нито лев по европейски програми“.  \r\nМихайлов е втори мандат общински съветник от БСП в община Родопи. За времето на управление на ГЕРБ в общината бяха продадени много общински имоти на безценица, посочи той. Не е ясно и какво е финансовото състояние и на самата община. Въпреки, че този въпрос е поставян многократно, отговор от сегашния кмет липсва. \r\nВ  момента се водят разговори между двете формации на национално ниво за общо явяване на изборите в цялата страна, включително и в областните центрове като София, Пловдив, Варна и Бургас.", "date": "2019.08.12", "title": "ПП АБВ и БСП излизат с общи листа и кандидат за кмет в пловдивската община Родопи"}
{"url": "http://www.focus-news.net/news/2019/08/12/2688701/ria-nov-den-rusiya-preduprediha-vuchich-che-shte-zavarshi-kato-kadafi.html", "text": "Председателят на опозиционното „Движение на свободните граждани“ Сергей Трифунович заплаши държавния глава на Сърбия със съдбата на либийския лидер Муабар Кадафи, предава   РИА „Нов ден“ . \r\nВучич коментира съботните безредици на протеста в Белград, при които представителите на опозицията се опитаха да отстранят оградата пред Президентството и да нахлуят в сградата. По-специално сръбският лидер заяви, че дори когато опозицията призовава демонстрантите да счупят оградата, силите за сигурност успяват да ограничат бунтовете, без да използват сила. Тъй като сред участвалите в безредиците имаше непълнолетни, Вучич предупреди онези, които изпращат деца на протести, че трябва да разберат своята отговорност, ако някой от тях пострада. \r\nВучич обеща да премахне оградите пред Президентството и вместо охранители сградата да бъде пазена от момичета. Така на онези, които искат да щурмуват сградата, ще бъде напомнено, че нарушават закона. \r\nВ отговор на тези изявления  Трифунович написа в профила си в „Туитър“, че президентът на  \r\nВучич отговори на тази публикация на Трифунович, заявявайки, че „много хора в Либия сега мечтаят да си върнат времето на Кадафи“. \r\n \r\n Тереза Герова", "date": "2019.08.12", "title": "РИА „Нов ден“ (Русия): Предупредиха Вучич, че ще завърши като Кадафи"}
{"url": "http://www.focus-news.net/news/2019/08/12/2688698/premierat-boyko-borisov-provede-sreshta-s-ministar-predsedatelya-na-ruskata-federatsiya-dmitriy-medvedev.html", "text": "Министър-председателят Бойко Борисов проведе среща с руския премиер Дмитрий Медведев. Това съобщиха от  правителствената информационна служба . Двамата разговаряха в рамките на Първия каспийски икономически форум, който се провежда в Туркменистан. Българският премиер изтъкна значението на диалога на най-високо ниво и изрази удовлетворение, че след официалната визита на Медведев в България през месец март, сега продължава разговорът относно възможностите за прагматично и взаимноизгодно сътрудничество. \r\nПремиерът Борисов изтъкна интереса на страната ни с Руската федерация да водим равнопоставен и взаимноизгоден двустранен политически диалог, при който се ръководим от своите национални интереси и същевременно се придържаме към общата политика на държавите-членки на ЕС и НАТО. \r\nМинистър-председателят Борисов акцентира върху желанието ни да продължим да развиваме сътрудничеството с Русия по приоритетните за България въпроси в икономиката, енергетиката, туризма, транспорта, образованието, науката и културата, социалната политика.    \r\nОтносно енергийната тема, която беше сред акцентите на разговора в „Аваза“, премиерът Борисов отбеляза, че България води политика, която е насочена към гарантирането на енергийната сигурност, както за страната ни, така и за ЕС. Българският министър-председател подчерта, че диверсификацията е важен елемент за гарантирането на сигурността на газовите доставки в ЕС и добави, че България работи активно по проектите за газови връзки със съседните страни. Премиерът Борисов обърна специално внимание на сериозната работа на българското правителство във връзка с осъществяването на проекта за газоразпределителния център „Балкан“.  \r\nНа срещата беше обсъдена също възможността за реализация на проекта АЕЦ „Белене“ при поставените от българската страна условия. Заявления за участие в настоящата процедура за избор на стратегически инвеститор по проекта се приемат до 19 август. Според премиера Борсов, в региона ще възникне необходимост от производствени мощности, които да генерират чиста електроенергия на достъпни цени, отчитайки все по-амбициозните цели за намаляване нивата на вредни емисии във всички сектори на икономиката. В този смисъл АЕЦ „Белене” може да се превърне именно в такъв електроизточник за региона. \r\nВъв връзка със сътрудничеството в областта на транспорта, министър-председателят Борисов посочи интереса на страната ни да бъде обсъдена възможността за развитие на фериботни връзки между пристанище Бургас и руските пристанища Кавказ и Новоросийск за пътнически ро-ро фериботи. \r\nМинистър-председателят Бойко Борисов изрази удовлетворение от проведеното 16-о заседание на българо-руската Междуправителствена комисия за икономическо и научно-техническо сътрудничество. Българският премиер изрази очакване следващата ѝ сесия да се състои в близко време и да допринесе допълнително за развитието на двустранните отношения.", "date": "2019.08.12", "title": "Премиерът Бойко Борисов проведе среща с министър-председателя на Руската федерация Дмитрий Медведев"}
{"url": "http://www.focus-news.net/news/2019/08/12/2688691/tass-turtsiya-ochakva-vtorata-batareya-s-400-prez-avgust-ili-septemvri.html", "text": "Турция очаква, че доставките на втората батарея С-400 ще се състои през този месец или през септември, заяви в понеделник министърът на отбраната на страната Хулуси Акар, предава  ТАСС . \r\n„Срокът за доставка на втората батарея С-400 е август-септември“, цитира думите му вестник Hurryiet. По думите на военния министър, след прекратяването на действието на Договора за ликвидация на ракетите със среден и малък обсег (ДРСМО) между Русия и САЩ, нуждата на Турция от С-400 „се увеличава още повече“. \r\nТой съобщи също, че американската страна е направила ново предложение на Турция по въпроса за продажбата на системите за противоракетна отбрана „Пейтриът“. „Искаме парадигмата на нашите взаимоотношения да се промени и САЩ да действат в съответствие с отношенията на стратегическо партньорство, които имаме“, добави Акар. \r\n  \r\nПревод и редакция:", "date": "2019.08.12", "title": "ТАСС: Турция очаква втората батарея С-400 през август или септември"}
{"url": "http://www.focus-news.net/news/2019/08/12/2688703/plovdiv-riosv-sledi-situatsiyata-s-pozhara-v-depoto-v-s-shishmantsi.html", "text": "РИОСВ и Регионалната лаборатория към ИАОС продължават да следи ситуацията с пожара в депото в с. Шишманци, като правят измервания на въздуха в точките на въздействие. Това съобщиха от пресцентъра на  РИОСВ . Към момента експертите са в с. Болярино, тъй като облакът от пожара отива в тази посока.", "date": "2019.08.12", "title": "Пловдив: РИОСВ следи ситуацията с пожара в депото в с. Шишманци"}
{"url": "http://www.focus-news.net/news/2019/08/12/2688704/ria-novosti-zameryaha-s-yaytsa-poroshenko-sled-kato-be-razpitan-ot-darzhavnoto-byuro-za-razsledvaniya.html", "text": "Неизвестни замеряха с яйца бившия президент на Украйна Петро Порошенко на излизане от сградата на Държавното бюро за разследвания на страната, където беше на разпит по една от преписките срещу него, съобщава кореспондент на  РИА Новости  от мястото на събитието. \r\nОтбелязва се, че част от яйцата са били насочени към журналистите, привържениците на Порошенко и полицаите. \r\nРазпитът е бил по дело за възможно отклоняване от плащане на данъци при закупуването на телевизионния канал „Прямой“ и е продължил близо три часа. След него бившият президент е говорил накратко с журналистите и си е тръгнал. \r\nКакто съобщи адвокатът на Порошенко Игор Голован, в хода на разпита бившият държавен глава е дал допълнителни показания по делото за продажбата на завода „Кузница на Рибалском“. \r\nПо-рано началникът на Държавното бюро за разследвания Роман Труба заяви, че против Порошенко се разследват 11 наказателни дела. На свой ред, генералният прокурор на Украйна Юрий Луценко отбеляза, че бившият президент се явява на всички тези дела като свидетел. \r\nСамият бивш президент, на изказване на конгрес на партията „Европейска солидарност“, заяви, че носи отговорност пред украинския народ и не се страхува от разследване. \r\n \r\nПревод и редакция:", "date": "2019.08.12", "title": "РИА Новости: Замеряха с яйца Порошенко след като бе разпитан от Държавното бюро за разследвания"}
{"url": "http://www.focus-news.net/news/2019/08/12/2688705/pregled-na-mezhdunarodnite-novini-do-1300-chasa-agentsiya-fokus.html", "text": "На среща с българския си колега Бойко Борисов, министър-председателят на Руската федерация Дмитрий Медведев  предложи да се обсъдят възможностите за съчетаване на потенциала на Черноморския и Каспийския регион, предава  TACC . \r\n„Посещението ви тук, в Каспийския регион, е доказателство за това, което Вие и аз казахме днес, че можем да опитаме да комбинираме както черноморското измерение, така и каспийското измерение, особено ако това носи дивиденти за държавите и народите на нашите страни. Така че, нека поговорим за този и някои други въпроси“, цитира агенцията думите на Медведев към Борисов в кулоарите на първия Каспийски икономически форум. \r\nОт своя страна ръководителят на българското правителство изрази мнение, че участието на Медведев в Каспийския икономически форум гарантира успеха на това събитие. \r\n„Този регион има огромни възможности, а България се намира от другата страна на Черно море и е като вход към Европейския континент. Обикновено обсъждаме темата за природния газ, но имайте предвид, че търговските отношения, железопътният транспорт, автомобилния транспорт, морският транспорт, тези центрове, които съществуват както в България, така и в Русия, на север от този регион, имат огромни възможности\", заяви Борисов.  \r\nСпоред него „Черно море трябва да остане морето на мира, търговията, туризма, транспортните връзки с фериботи, яхти и газопроводи\". \r\n*** \r\n \r\n  Турция очаква, че доставките на втората батарея С-400 ще се състои през този месец или през септември, заяви в понеделник министърът на отбраната на страната Хулуси Акар, предава  ТАСС . \r\n„Срокът за доставка на втората батарея С-400 е август-септември“, цитира думите му вестник Hurryiet. По думите на военния министър, след прекратяването на действието на Договора за ликвидация на ракетите със среден и малък обсег (ДРСМО) между Русия и САЩ, нуждата на Турция от С-400 „се увеличава още повече“. \r\nТой съобщи също, че американската страна е направила ново предложение на Турция по въпроса за продажбата на системите за противоракетна отбрана „Пейтриът“. „Искаме парадигмата на нашите взаимоотношения да се промени и САЩ да действат в съответствие с отношенията на стратегическо партньорство, които имаме“, добави Акар. \r\n*** \r\n \r\n  Земетресение с магнитуд от 4,7 по скалата на Рихтер е регистрирано на гръцкия остров Крит в 10:57 часа местно време (съвпадата с българското време), показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 70 км североизточно от главния град Ираклион и на 279 км югоизточно от столицата Атина, с дълбочина от 55 км под земната кора. \r\nНяма приведени данни за пострадали или материални щети. \r\n*** \r\n \r\n  Пожарът, който пламна и се разпространи бързо в източното предградие на Атина - Пеания, е поставен под контрол в сутрешните часове на деня, съобщава електронното издание на гръцкия вестник  Kathimerini . \r\nОгънят се разрази по склоновете на 1026-метровата планина Химет, която отделя предградията Пеания от основния град. Пламъци. На върха й са разположена армейска комуникационна база и антени за основните телевизионни мрежи в Гърция. \r\nНай-малко 141 пожарникари с 46 превозни средства се бориха с огъня, а осем специализирани хеликоптера се присъединиха към тях на зазоряване, обясниха властите. Говорител на противопожарната служба, пожелал анонимност, заяви, че пожарът е пламнал в частен дом, макар противопожарната служба да не е получила сигнал.  \r\nТой допълни, че оценката на щетите ще бъде направена след потушаването на пожара. Очевидци съобщават за най-малко една  силно повредена къща. \r\nГоворителят заяви, че няма информация колко души са напуснали района. Тъй като пожарът избухна посред нощ, властите помолиха хората да звънят по вратите, за да сигнализират на съседите си. Бяха отправени предупреждения за голяма вероятност от пожари в голяма част на Гърция поради високите температури и ветровитите условия. \r\n*** \r\n \r\n  В Италия нараства съпротивата срещу предсрочните избори, за които настоява председателят на партия „Лига“ и министър на вътрешните работи Матео Салвини. Освен лидерът на Движение „Пет звезди“ Луиджи Ди Майо, бившият премиер на страната Матео Рензи се изказа срещу предсрочния вот, като го определи като „лудост“ в момент, в който правителството трябва да подготви бюджета за 2020 г. Вместо това в интервю за вестник Corriere della Sera Ренци предложи преходно правителство, което ще бъде подкрепено от всички партии. Това би могло да спаси страната от „екстремистки“ курс. Подобно правителство ще бъде в състояние да осигури планираното намаляване на италианския парламент и спокойно да подготви нови избори на по-късна дата, цитира думите му германският национален ежедневник  Die Zeit .  \r\nМиналата седмица Салвини обяви коалицията с Движение „Пет звезди“ като негодна за работа. В петък „Лига“ поиска вот на недоверие срещу безпартийния премиер Джузепе Конте . В рамките на деня политическите партии в Сената ще обсъдят предложението. \r\nИзглежда съмнително обаче дали Салвини ще получи необходимото мнозинство за вот на недоверие в парламента, с което иска да принуди обявяването на предсрочни избори. И Движение „Пет звезди“, и Демократическата партия на Ренци имат интерес да предотвратят подобен сценарий. Според проучвания, „Лига“ ще бъде категоричен победител в новите избори. \r\nРешението за възможни нови избори в крайна сметка е в ръцете на президента Серджо Матарела. Той обаче нееднократно подчертава, че е необходимо правителство, за да финализира бюджета в спора за дълговете с ЕС. Първият проект трябва да бъде представен в Брюксел до края на септември. Сега президентът на Италия може да назначи преходно правителство и отложи изборите за февруари или март. \r\n*** \r\n \r\n  Мъжът, заподозрян за убийството на сестра си и откриването на огън в джамия край Осло през уикенда, отхвърля обвиненията за убийство и опит за убийство. Това обяви адвокатът му, предава  AFP .  \r\nМъжът, идентифициран от медиите като 21-годишният Филип Мансхаус, е заподозрян в убийство и опит за убийство, но полицията заяви, че обмисля да добави обвинение за „опит за терористично нападение\". Адвокатът на Мансхаус Уни Фрис подчерта пред агенцията: „Мога да потвърдя“, че той отхвърля твърденията. \r\nСъботната стрелба в джамия край норвежката столица Осло се разглежда като „опит за терористично нападение\", обявиха от полицията. Съобщено бе, че заподозреният има антиимигрантски възгледи и е изразил подкрепа за Видкун Квислинг - норвежкия политик, сътрудничил на окупационните германски сили. \r\nПри атаката срещу джамията пострада един човек. Няколко часа след нападението полицията откри трупа на млада жена, роднина на заподозрения. Норвежкият министър-председател Ерна Солберг се срещна с членове на ислямския център, събрали се да отбележат празника Айд ал Адха. \r\n*** \r\n \r\n  Президентът на Сърбия Александър Вучич представи в неделя структура на инвестиционен план за следващия период, за който са предвидени 10, а може би и 12 милиарда евро, които ще бъдат вложени в комуналната, транспортната, енергийната и дигиталната инфраструктура, както и за увеличаване на раждаемостта, изграждане на жилища за млади хора и туризъм, пише белградският ежедневник  „Политика“ . \r\n„Решихме да променим изцяло лицето на Сърбия, благодарение на реформата на публичните финанси и всички мерки от 2014 години насам“, заяви държавният глава на пресконференция, като добави, че става въпрос за петгодишен план и че той иска да бъде част от екипа, който ще го реализира. \r\nВучич подчерта, че е от ключово значение изграждането на канализационна мрежа с пречиствателни станции в цяла Сърбия. \r\n„За цялата канализационна мрежа и водопроводната система, без Белград, ще отделим 3 милиарда евро, а това означава всяко село и град в Сърбия ще има канализация и питейна вода“, заяви той. \r\n„Това е съвсем ново лице на Сърбия, нова Сърбия“, каза президентът. \r\nПовечето от тях ще бъдат разпределени за Нови Сад - 127 милиона, след това за Крагуевац, Ниш ... \r\n„Панчево, Суботица, Валево, Смедерево, Чачак, Враня, Пожаревац... всички ще трябва да имат цялостна канализационна и водопроводна мрежа“, каза Вучич. \r\nПо неговите думи, днес в Белград, Нови Сад и Ниш се виждат големи строежи, но това трябва да е случаят за всички градове и населени места в Сърбия. \r\n„Ние изграждаме пътища и ж.п. линии повече от всякога, дори от времената на Тито. Имаме парите, растежът е по-висок и ще бъде по-висок и вярваме, че можем лесно да осигурим 10, а може би ще можем да осигурим 12 милиарда евро“, подчерта Вучич. \r\nПрезидентът подчерта, че планът не включва Моравския коридор, както и пътя Рума-Шабац, нито другите неща, за които вече е осигурено финансиране. \r\nВторият сегмент ще бъде инвестиция в пътна и железопътна инфраструктура на стойност 4 милиарда евро, който се отнася за нови проекти, а не за вече стартирани. Милиард евро ще бъдат инвестирани в реконструкцията на железопътната линия Белград-Прешево и ако Хърватия иска да реконструира железопътната линия до Загреб. \r\nДържавният глава каза още, че най-малко 1,3 милиарда ще бъдат инвестирани в местни и регионални пътища, като по този начин пътищата Бор-Жагубица, както и други регионални пътища в цяла Сърбия, ще бъдат направени. \r\nДопълнителни 700 милиона евро са заделени за училища, а за здравни заведения и спешна помощ - 500 милиона евро, продължи Вучич. \r\nВучич съобщи, че ин витро оплождането ще бъде безплатно в цяла Сърбия, независимо от броя на опитите. \r\nТой обяви също, че целта е да се удвои финансовата помощ за първо, второ, трето и четвърто дете в сравнение със сегашната, която е около 30 хиляди евро за период от 10 години. \r\nПо думите на държавния глава, политиката за стимулиране на раждаемостта е моделирана по най-добрите примери, които могат да се намерят в чужбина. \r\nДопълнителни 500 милиона ще бъдат инвестирани в цифрова инфраструктура и научно-технологичния парк а Сърбия иска да бъде първа в региона по иновативни технологии. \r\nПланирани са средства от 500 милиона евро за изграждането на апартаменти за млади съпружески двойки, при още по-благоприятни условия, отколкото за служителите по сигурността, така че жилищният проблем ще бъде решен за около 40 000 млади брачни двойки. \r\nТова ще бъде направено възможно най-бързо, за да останем в Сърбия, каза Вучич, като заяви, че 100 млн. евро ще бъдат инвестирани в предприемачество, за да се даде нов тласък на укрепването на частната инициатива и частния сектор. \r\n500 милиона евро са планирани за енергия, а големи инвестиции ще бъдат направени и в туризма от здравен до воден туризъм, който включва водни помпи, докове, пристанища ... \r\nПредвиждат се и допълнителни инвестиции в селското стопанство, за да има още по-благоприятни условия за експлоатация на машини, инвестиции в напояване, изграждане на иригационни системи... \r\nНационалният инвестиционен план включва също изграждането на метро в Белград, национален стадион и девет други стадиона в Сърбия. Предвижда се да се инвестира в изграждането на концертна зала за филхармонията, преместването на музея „Никола Тесла“, както и в други съоръжения, съобщи Вучич. \r\nТой съобщи, че за 18 август е предвидено откриването на магистралата Милош Обренович и обясни, че подобно съоръжение се открива в Западна Сърбия за първи път след 74 години и в него са инвестирани много пари, енергия и работа. \r\n***", "date": "2019.08.12", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/08/12/2688708/slavyanka-simitchiyska-inspektsiya-po-truda-blagoevgrad-pri-oranzhev-kod-za-opasno-goreshto-vreme-rabotodatelite-tryabva-da-vavedat-merki-za-garantirane-bezopasnostta-na-raboteshtite.html", "text": "При подаден оранжев код за опасно горещо време работодателите трябва да въведат мерки за гарантиране безопасността на работещите. Това каза пред  Радио „Фокус“ - Пирин  Славянка Симитчийска, директор на Дирекция „Инспекция по труда“ - Благоевград. По думите ѝ тези мерки могат да бъдат в две направления: технически и организационни. Симитчийска подчерта, че всички разпоредби, които трябва да се спазват, са описани в наредба за минималните изисквания за микроклимат на работните места. Тя добави, че в тази връзка основните сигнали, които постъпват в дирекцията, са за работа на високи температури на закрито, но няма такива сигнали за работа на открито. „За работа на закрито това, което работодателите трябва да спазват, е температурите да бъдат между 18 и 25 градуса, в зависимост от вида работа – лека, средна или тежка. Допустимата температура не може да бъде повече от 28 градуса с изключение на времето, когато навън е много горещо и тогава допустимата граница е 33 градуса максимално. Обикновено в работа на закрито се предпочитат техническите мерки, тоест въвеждане на климатизация в обектите“, коментира Симитчийска. Тя подчерта, че при работа на открито по-добър ефект имат организационните мерки, като работодателите трябва да осигурят в този случай и разхладителни напитки. Славянка Симитчийска добави още, че приоритет в техните проверки са строителството и селското стопанство, където основно се работи на открито. \r\nЛивия НИНОВА", "date": "2019.08.12", "title": "Славянка Симитчийска, Инспекция по труда - Благоевград: При оранжев код за опасно горещо време работодателите трябва да въведат мерки за гарантиране безопасността на работещите"}
{"url": "http://www.focus-news.net/news/2019/08/12/2688707/burgas-vremenno-dvizhenieto-po-pat-ii-99-burgas-primorsko-v-rayona-na-kavatsite-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път II-99 Бургас – Приморско в района на Каваците се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция\". Шофьорите е необходимо да карат със съобразена скорост и повишено внимание.", "date": "2019.08.12", "title": "Бургас: Временно движението по път II-99 Бургас – Приморско в района на Каваците се осъществява в една лента поради пътнотранспортно произшествие"}
{"url": "http://www.focus-news.net/news/2019/08/12/2688710/navarshvat-se-70-godini-ot-priemaneto-na-zhenevskite-konventsii.html", "text": "Навършват се 70 години от приемането на Женевските конвенции, които регламентират правната закрила на лицата по време на конфликт (ранените и болните на бойното поле, военнопленниците, цивилните лица и обекти по време на въоръжен конфликт) и образуват основата на международното хуманитарно право (МХП), съобщиха от пресцентъра на  БЧК . \r\nПриети на 12 август 1949 г., непосредствено след края на Втората световна война, те са сред малкото международни договори, които са всеобщо ратифицирани и отразяват универсалните ценности на етичното поведение във време на въоръжен конфликт.   \r\nБългария е ратифицирала Женевските конвенции и последователно спазва ангажиментите си по тях. През февруари 2019 г. с Постановление на МС в България бе създаден и Национален комитет по международно хуманитарно право, който да подпомага държавните институции при прилагането на нормите на МХП и в изпълнението на Конвенции. Българският червен кръст е основен партньор на държавата в тази област. \r\nВ съвременните конфликти се наблюдава тревожна тенденция. Бойните действия се водят в населени райони, застрашавайки в много голяма степен живота на цивилното население и унищожавайки критична инфраструктура. Често е затруднено осигуряването на достъп до нуждаещите се, застрашена е безопасността на хуманитарния персонал.  \r\nВсичко това прави особено осезаема необходимостта от спазване на нормите на международното хуманитарно право, от прилагане на механизмите за търсене на отговорност за неговите нарушения, за засилване на мерките не само на международно, но и на национално ниво.   \r\n70-та годишнина от приемането на Женевските конвенции е повод да бъде направена равносметка на глобално ниво и да бъде препотвърдено задължението на страните, в т. ч. и на България, за спазването на МХП. \r\n \r\n На 22 август 1864 г. по инициатива на Анри Дюнан и швейцарското правителство се провежда дипломатическа конференция с участието на 16 държави, които приемат първообраза на Женевската конвенция, състояща се от 10 члена. Тази конвенция е първият международноправен акт, който определя правната закрила на лицата по време на конфликт и с нея се поставя основата на международното хуманитарно право. България се присъединява към нея на 1 март 1884 г. През 1885 г. конвенцията е приложена за първи път на Балканите по време на Сръбско-българската война. \r\n  \r\nПрез 1949 г. държавите се споразумяват да преразгледат съществуващите тогава три Женевски конвенции (обхващащи ранени и болни членове на въоръжените сили на бойното поле, ранени и болни корабокрушенци и военнопленници) и да добавят четвърта конвенция – за защита на цивилното население. Държавите също се съгласяват да включат член 3, идентичен във всяка от четирите Женевски конвенции, който определя основните правила за защита на хората при немеждународни въоръжени конфликти.", "date": "2019.08.12", "title": "Навършват се 70 години от приемането на Женевските конвенции"}
{"url": "http://www.focus-news.net/news/2019/08/12/2688709/dobrich-58-ot-praktikuvashtite-lekari-v-oblastta-sa-zheni-nay-mnogobroyni-sa-meditsite-vav-vazrastovata-granitsa-55-64-godini.html", "text": "58% от практикуващите лекари в областта са жени, най-многобройни са медиците във възрастовата граница 55 – 64 години. Данните са на отдел „Статистически изследвания – Добрич“ към Териториално статистическо бюро - Североизток, представени от главен експерт Илга Иванова, предаде кореспондент на  Радио „Фокус” – Варна . Младите практикуващи лекари на възраст до 35 години са 29, или 6.3%, а най-възрастните (на 65 и повече години) са 95, или 20.5%. В структурата на лекарите по специалности най-голям е делът на общопрактикуващите лекари - 117, или 25.2% от всички лекари в областта, следвани от практикуващите Спешна медицина – 31 (6.7%), Акушерство и гинекология - 29 (6.3%), Педиатрия - 26 (5.6%), Нервни болести - 25 (5.4%), Хирургия - 24 (5.2%), Кардиология - 23 (5.0%), Психиатрия - 22 (4.7%), Ендокринология и болести на обмяната, и Образна диагностика - по 15 (3.2%) Вътрешни болести и Ушно-носно-гърлени болести - по 11 (2.4%). Осигуреността с лекари в края на 2018 г. общо за страната ни е 42.4 на 10 000 души от населението, а с лекари по дентална медицина - 10.3 на 10 000 души от населението. По този показател област Добрич се нарежда на последно място, заедно с Перник и Кърджали. За Добрич цифрата е 26.7. Осигуреността с общопрактикуващи лекари за страната е 6.0 на 10 000 души от населението. В област Добрич е по-висока - 6.7 на 10 000 души от населението. В края на 2018 г. на основен трудов договор в лечебните и здравните заведения в област Добрич практикуват 464 лекари. Лекарите по дентална медицина са 118. Медицинските специалисти по здравни грижи, които работят на основен трудов договор в лечебните заведения, са 803, от които 517 медицински сестри и 50 акушерки. \r\nЖулиета НИКОЛОВА", "date": "2019.08.12", "title": "Добрич: 58% от практикуващите лекари в областта са жени, най-многобройни са медиците във възрастовата граница 55 – 64 години"}
{"url": "http://www.focus-news.net/news/2019/08/12/2688711/yambol-dvama-mazhe-sa-zadarzhani-za-telefonni-izmami.html", "text": "Двама мъже са задържани за телефонни измами. Това съобщиха от пресцентъра на  МВР . Разследването започнало на 2 август след сигнал от възрастна жителка на областния град, че по-рано през деня е била въведена в заблуждение и дала 2500 лева по схемата „оказване съдействие на полицията за задържане на телефонни измамници“. От проведените множество прецизни оперативно-издирвателни и процесуално-следствени действия е установена съпричастността към деянието на двама мъже, на 25 и 31 години. Изяснено е още, че дни по-рано, по идентичен начин те са участвали в измама на друга жителка на Ямбол, която дала 2000 лева. На 9 август двамата са привлечени в качеството на обвиняеми за извършено престъпление по чл. 209 от НК. Действията по разследването продължават под ръководството на Районна прокуратура - Ямбол.", "date": "2019.08.12", "title": "Ямбол: Двама мъже са задържани за телефонни измами"}
{"url": "http://www.focus-news.net/news/2019/08/12/2688712/sport-rafael-nadal-se-otkaza-ot-uchastie-v-turnira-v-sinsinati.html", "text": "Рафаел Надал се отказа от участие в турнира от сериите „Мастърс“ в Синсинати. Испанецът взе решението минути след победата си в надпреварата в Монреал, където спечели 83-тата титла в кариерата си.  \r\n33-годишният испанецът вече има 41 победи и 6 загуби от началото на сезона и е лидер в годишната ранглиста Race To London. Следващият турнир, на който Надал ще участва, е Откритото първенство на САЩ.", "date": "2019.08.12", "title": "Спорт: Рафаел Надал се отказа от участие в турнира в Синсинати"}
{"url": "http://www.focus-news.net/news/2019/08/12/2688716/burgas-turisticheski-kompleks-ostrov-sveta-anastasiya-otbelyazva-svoya-praznik-za-shesta-poredna-godina-na-15-avgust.html", "text": "Туристически комплекс \"Остров Света Анастасия\" отбелязва своя празник за шеста поредна година на 15 август, съобщиха от пресцентъра на  община Бургас . Въпреки, че светицата-патрон на късчето земя в морето се почита на 22 декември, празникът на единственото обитаемо островче по българското Черноморие се чества на Успение на Пресвета Богородица - 15 август. \r\nПразничният ден ще започне с традиционното островитянско посрещане и автентична музика. В 11:00 часа ще бъде осигурен контролиран достъп до фара на острова, откъдето може да се насладите на неповторима гледка към Бургас и залива. \r\nВ 11:30 часа ще бъде отслужен водосвет по случай празника на Голяма Богородица, а в 11:45 часа ще се състои традиционното островно хоро с ансамбъл \"Странджа\". \r\nПо обяд край шатрите на плажа може да опитате прясно изпечени миди на тенекия, току-що извадени от естествената островна ферма. След това ще се изявят поетите от бургаската писателска общност в \"Часът на поета\". \r\nВ 17:30 часа най-малките посетители ще могат да се впуснат в приключение заедно с \"Щурата лаборатория\" и експерименти с въздух, огън, вятър и вода. Специален екип от специалисти ще запознава децата с историята на остров Света Анастасия чрез щури експерименти и игри. \r\nПразничният ден ще завърши с концертния спектакъл \"Уестсайдска история - любовта на Мария и Тони\", с участието на Орлин Горанов, Орлин Павлов и Еделина Кънева. Началото е в 21:00 часа.", "date": "2019.08.12", "title": "Бургас: Туристически комплекс \"Остров Света Анастасия\" отбелязва своя празник за шеста поредна година на 15 август"}
{"url": "http://www.focus-news.net/news/2019/08/12/2688714/vratsa-dva-leki-avtomobila-sa-izgoreli-v-kozloduy.html", "text": "Два леки автомобила са изгорели в Козлодуй. Това съобщиха от пресцентъра на  МВР . Около 1.50 часа на 11 август в полицията е постъпил сигнал, че пред адрес в Козлодуй горят два леки автомобила. На място е изпратен екип на пожарната. След погасяването на огъня е извършен оглед, втори оглед е извършен и в днешния ден от пожарни и полицейски екипи. По случая е образувано досъдебно производство, а работата по разследването му продължава под наблюдението на прокуратурата.", "date": "2019.08.12", "title": "Враца: Два леки автомобила са изгорели в Козлодуй"}
{"url": "http://www.focus-news.net/news/2019/08/12/2688706/damyan-damyanov-yuzdp-prodalzhava-ogranichitelniyat-rezhim-v-dls-krichim-i-v-tsarskiya-dvorets-zaradi-afrikanskata-chuma-po-svinete.html", "text": "Продължава ограничителният режим в Държавно ловно стопанство Кричим и в царския дворец във връзка с разпространението на африканската чума по свинете. Това съобщи в интервю за  Радио „Фокус” - Пловдив  директорът на Югозападното държавно предприятие Дамян Дамянов. „Това възпрепятства временно посещенията на туристи в ловния парк. В обекта могат да влизат само работници, които изпълняват преките си задължения”, каза още директорът на Югозападното държавно предприятие, което стопанисва парка. По думите му докато не се изчисти дивата свиня там, няма място за допускане на туристи. Той уточни, че дивите свине на територията на стопанството са около 18 броя според преброяването, което е направено през пролетта. В момента се работи активно за отстраняването им, тъй като и без това те нанасят само вреди и щети на парковата част, което е нежелателно. Дамян Дамянов посочи, че мерките са превантивни и досега няма констатирани случаи на африканска чума на територията на Държавно ловно стопанство Кричим. \r\nЦветана ТОНЧЕВА", "date": "2019.08.12", "title": "Дамян Дамянов, ЮЗДП: Продължава ограничителният режим в ДЛС - Кричим и в царския дворец заради африканската чума по свинете"}
{"url": "http://www.focus-news.net/news/2019/08/12/2688719/magdalena-baymakova-registrirani-sa-46-choveshki-sluchaya-na-zapadnonilska-treska-v-stranite-chlenki-na-evropa.html", "text": "Регистрирани са 46 човешки случая на западнонилска треска в страните членки на Европа. Това каза д-р Магдалена Баймакова, главен асистент в Катедра \"Инфекциозни болести\" при Военномедицинска академия-София, в интервю за  Агенция „Фокус“  за ухапванията от комари. “От тези 46 4 са смъртните случаи, 3 от които са за Гърция и Румъния”, добави д-р Баймакова и заяви, че в събота е отчетен първият случай на западнонилска треска за годината и в България. „В България в събота вече имаме първият потвърден случай за тази година при 60-годишна жена, като тя е със симптоми от страна на нервната система“, поясни тя. Магдалена Баймакова добави, че основното заболяване след ухапване от комар е западнонилската треска. „Основното заболяване, за което наблюдаваме симптоми след ухапване от комар, е западнонилската треска, като 80% от случаите протичат безсимптомно, около 20% са с така нареченото остро фебрилно състояние с висока температура, неразположение, гадене, повръщане, може да има обрив, главоболие, болки в ставите“, коментира Магдалена Баймакова. Тя каза още, че в по-малко от 1% от случаите се развива така наречената невро инвазивна форма на заболяването, при която имам засягане на нервната система. По думите това е основната група пациенти, които ще бъдат хоспитализирани след ухапване от комар, като при тях диагнозата трябва да се търси в насока западнонилска треска.  \r\n Пълния текст на интервюто четете по-късно в „Мнение”  \r\nНадежда ИВАНОВА", "date": "2019.08.12", "title": "Магдалена Баймакова: Регистрирани са 46 човешки случая на западнонилска треска в страните членки на Европа"}
{"url": "http://www.focus-news.net/news/2019/08/12/2688720/skope-24-makedoniya-obyaviha-slanchev-bryag-za-nay-evtin-turisticheski-kurort-v-evropai.html", "text": "Слънчев бряг е обявен за най-евтин туристически курорт в Европа, в анализ, обхващащ 20 популярни летни дестинации на Стария континент, предава македонската електронна медия  „Скопје24“ .  \r\nЦените в черноморски курорт са с една трета по-ниски от най-близкия му конкурент - Алгарве в Португалия, показва проучване на британския сайт Off Office Treasury. Анализът взима предвид цените на девет услуги за летуващи, като обяд, вечеря, напитки и слънцезащитен крем \r\nСлед Слънчев бряг и Алгарве се нареждат Мармарис (Турция), Торемолинос (Испания), Бенидорм (Испания), Крит (Гърция), Пафос (Кипър), Слима (Малта), Лимасол (Кипър) и Аликанте (Испания). Соренто в Италия е най-скъпата от анализираните дестинации, като цените са три пъти по-високи от тези в Слънчев бряг. \r\n \r\n Тереза Герова", "date": "2019.08.12", "title": "„Скопје 24“ (Македония): Обявиха Слънчев бряг за най-евтин туристически курорт в Европа?"}
{"url": "http://www.focus-news.net/news/2019/08/12/2688718/vratsa-22-godishen-mazh-e-zadarzhan-za-poboy-v-zhk-dabnika.html", "text": "22-годишен мъж е задържан за побой в жк. „Дъбника“. Това съобщиха от пресцентъра на  МВР . На 11 август към 0.30 часа в РУ - Враца е получено съобщение от местен жител, че минути по-рано в новия парк в жк. „Дъбника“ е възникнал скандал между него и непознат мъж, при който непознатият е произвел няколко изстрела с газов пистолет и му е нанесъл побой. В резултат на предприетите бързи оперативно-издирвателни действия е установен и задържан 22-годишен врачанин, по случая е образувано досъдебно производство, работата по което продължава.", "date": "2019.08.12", "title": "Враца: 22-годишен мъж е задържан за побой в жк. „Дъбника“"}
{"url": "http://www.focus-news.net/news/2019/08/12/2688717/bloomberg-goldman-sachs-predupredi-za-vazmozhna-retsesiya-v-sasht-zaradi-targovskata-voyna-s-kitay.html", "text": "Американската банка Goldman Sachs счита, че търговската война между САЩ и Китай ще окаже негативно влияние на ръста на американската икономика и може да предизвика рецесия, съобщава агенция  Bloomberg , като се позовава на получен от нея доклад на експерти от Goldman Sachs. \r\nТе считат, че заради заплахата от въвеждане на нови мита от страна на Вашингтон и ответните мерки на Пекин САЩ и Китай няма да успеят да сключат търговско споразумение до американските избори през 2020 година. Във връзка с това банката понижи прогнозата за икономическия растеж на САЩ в четвъртото тримесечие на тази година с 0,2% до 1,8%. В доклада се изказва мнение, че подобна ситуация поражда неувереност сред инвеститорите и може да принуди частните компании в САЩ да съкратят разходите си и обема на инвестициите. \r\n„Страховете, че търговската война ще предизвика началото на рецесия се увеличават“, отбелязват от Goldman Sachs. От банката отбелязват „увеличаване на оценката на степента на въздействие на търговската война върху икономическия растеж“. \r\nМеждународният валутен фонд (МВФ) в доклад, разпространен в петък, призова Китай и САЩ да сключат търговско споразумение, за да не подкопаят глобалната система за търговия. Докладът на МВФ приветства желанието на Китай да работи конструктивно с партньорите за решаване на съществуващите проблеми в световната търговска система. \r\nВ течение на няколко месеца Пекин и Вашингтон водят преговори за разрешаване на търговските спорове. През първата половина на май в американската столица се състоя 11-ия кръг от консултациите, които след това влязоха в задънена улица. На 10 май САЩ наложиха допълнителни мита върху китайски продукти на стойност 200 милиарда долара, като повишиха налога от 10% на 25%. В началото на юни китайското правителство предприе ответни мерки по отношение на повече от 5 хиляди стокови позиции на САЩ за сумата от 60 милиарда евро. \r\nРешението за възобновяване на консултациите беше постигнато по време на среща между американския президент Доналд Тръмп и китайския президент Си Дзинпин на срещата на върха на Г-20 в Осака на 28-29 юни. 12-ият кръг на преговорите се проведе в Шанхай преди две седмици. Белият дом определи срещите като конструктивни и потвърди, че се очаква следващите преговори да се проведат във Вашингтон в началото на септември. \r\n \r\nПревод и редакция:", "date": "2019.08.12", "title": "Bloomberg: Goldman Sachs предупреди за възможна рецесия в САЩ заради търговската война с Китай"}
{"url": "http://www.focus-news.net/news/2019/08/12/2688721/veliko-tarnovo-pozhar-unishtozhi-pokriva-na-bivsheto-uchilishte-v-selo-karantsi-ima-samneniya-za-umishlen-palezh.html", "text": "Пожар унищожи покрива на сградата на бившето училище в село Каранци. Сигнал за инцидента е подаден на тел. 112, малко след 7.30 часа вчера. Това потвърдиха за  Радио „Фокус“ – Велико Търново  от Областна дирекция на МВР. Огънят е тръгнал от запалени сухи треви. На място незабавно са пристигнали екипи от огнеборци и полицаи. Благодарение на навременната намеса на пожарникарите останалата част от сградата и имуществото в нея са спасени. Данни за пострадали няма. Към момента тече разследване за причините, което се води от полицаи от Полски Тръмбеш. По случая е започнато досъдебно производство. \r\nОт Регионална дирекция „Пожарна безопасност и защита на населението“ уточниха, че за изминалото денонощие пожарникарите от областта са реагирали още на два сигнала за запалени сухи треви, обаждане за горяща къща в Свищов, където има щети и на инцидент с газова бутилка. \r\nЛуиза ТРАНЧЕВА", "date": "2019.08.12", "title": "Велико Търново: Пожар унищожи покрива на бившето училище в село Каранци, има съмнения за умишлен палеж"}
{"url": "http://www.focus-news.net/news/2019/08/12/2688725/magdalena-baymakova-golyama-chast-ot-zabolyavaniyata-prichineni-ot-uhapvane-na-ot-komari-protichat-bezsimptomno.html", "text": "Голяма част от заболяванията, причинени от ухапване на от комари, протичат безсимптомно. Това каза д-р Магдалена Баймакова, главен асистент в Катедра \"Инфекциозни болести\" при Военномедицинска академия-София, в интервю за  Агенция „Фокус“  за ухапванията от комари. „Най-рисковите групи хора са такива, които имат някаква подлежаща алергична компонента“, добави тя. Магдалена Баймакова коментира, че при тези хора може да се очаква по-тежко развитие на токсико-алергичната реакция. „Първо трябва да знаем, че комарите, които са разпространени на нашите ширини, основно атакуват човека, тоест предизвикват ухапване, от залез до изгрев слънце“, предупреди д-р Баймакова. Тя добави, че в този период е препоръчително да ограничим излизанията си навън или в близост до водни повърхности. „Това е всъщност основният механизъм за предпазване от тях, за да избегнем ухапванията“, заяви д-р Магдалена Баймакова.  По думите и можем да се предпазим от ухапвания по няколко начина. „Репелентите, които са на пазара, са по-точно ефективни и те са ни основно средство, което трябва да използваме за защита – особено, когато сме навън в късните часове, когато са най-активни комарите. Също така дълги дрехи, с които да не позволяваме проникването на комарите, в домовете да имаме комарници или да се ползват съответните устройства, които отделят вещества, с които да отблъскват комарите. Работещият климатик също е опция за борба с тях. Също така на балкони, на тераси не трябва да имаме открити водни повърхности“, поясни тя. Магдалена Баймакова препоръча хората, които имат цветя на балконите, да почистват по-често чинийките под саксиите, тъй като застоялата вода е предпоставка за размножаване на комари \r\n Пълния текст на интервюто четете по-късно в „Мнение”  \r\nНадежда ИВАНОВА", "date": "2019.08.12", "title": "Магдалена Баймакова: Голяма част от заболяванията, причинени от ухапване на от комари, протичат безсимптомно"}
{"url": "http://www.focus-news.net/news/2019/08/12/2688723/tanyug-sarbiya-bosna-i-hertsegovina-zabrani-vnosa-na-svinsko-meso-ot-sarbiya-zaradi-samneniya-za-afrikanska-chuma.html", "text": "Ветеринарната служба на Босна и Херцеговина (БиХ) прие Инструкция  за временна забрана за внос на определени пратки месо от Сърбия заради съмнение за наличието на африканска чума по свинете в тази страна, предава  ТАНЮГ . \r\nС нея се забранява вноса на домашни и дива пресата, месо от домашни и диви прасета, както и продукти от домашни и диви прасета, които не са били третирани по никакъв начин, докато не бъде сигурно, че африканската чума по свинете е напълно унищожена, съобщава „Независине новине“. \r\nКакто съобщават от Ветеринарната служба на БиХ, забраната се въвежда за да се предотврати внасянето на африканската чума по свинете от Сърбия в БиХ. \r\nНастоящата инструкция ще остане в сила, докато не бъде получена официална информация от компетентните органи на Република Сърбия за премахване на съмненията за африканска чума по свинете, се добавя в текста. \r\n \r\nПревод и редакция:", "date": "2019.08.12", "title": "ТАНЮГ (Сърбия): Босна и Херцеговина забрани вноса на свинско месо от Сърбия заради съмнения за Африканска чума"}
{"url": "http://www.focus-news.net/news/2019/08/12/2688713/damyan-damyanov-v-kraya-na-septemvri-tsarskiyat-dvorets-v-krichim-tryabva-da-otvori-vrati-za-posetiteli.html", "text": "В края на септември Царският дворец в Кричим трябва да отвори врати за посетители. Това съобщи в интервю за  Радио „Фокус” - Пловдив  директорът на Югозападното държавно предприятие Дамян Дамянов. „Има доста работа, която трябва да свършим дотогава“, каза Дамянов. Той уточни, че трябва да бъде възстановена цветната оранжерия в парка, която е разрушена, да се почистят алеите в горската част, където има доста паднали дървета. В самата къща също има доста работа, като тя трябва да бъде запазена в автентичния и вид. \r\n„В стопанството се срещат най-различни животни, като най-много има елени лопатари и муфони, фазани“, каза още Дамян Дамянов. „През пролетта ще бъдат възстановени дивите пуйки, които са традиционни представителки на фауната там от преди 10 години. Срещат се и единични бройки сърни“, добави той. „Тъй като площта е много малка, около 100 хектара, на нея трябва да има около 150 животни, а в момента са над 400“, каза още Дамянов. По думите му това пречи на тяхното развитие и затова идеята е да се разсели жив дивеч, а не да се отстрелва. Там не се допускат ловци в момента. Само единични са тези случаи, тогава, когато е необходимо да се направи подбор на животните. \r\nВ стопанството трябва да бъдат изградени планираните маршрути в парковата част и да бъде реновирана необходимата за това инфраструктура. \r\nДостъпът до „ДЛС Кричим“ е подчинен на специални режими, тъй като то включва едноименната защитена местност по Закона за защитените територии и недвижими паметници на културата по Закона за културното наследство. \r\nЦветана ТОНЧЕВА", "date": "2019.08.12", "title": "Дамян Дамянов: В края на септември Царският дворец в Кричим трябва да отвори врати за посетители"}
{"url": "http://www.focus-news.net/news/2019/08/12/2688722/varna-okrazhniyat-sad-ostavi-v-aresta-atanas-georgiev-obvinen-za-ubiystvoto-na-priyatelkata-si-v-kvartal-asparuhovo.html", "text": "Окръжният съд реши да остави в ареста Атанас Георгиев, обвинен за убийството на  приятелката си в квартал \"Аспарухово\", предаде репортер на  Радио \"Фокус\" - Варна . Мотивът на Окръжната прокуратура да поиска оставането му в ареста е, че обвиняемият може да се укрие или да извърши друго престъпление. Той има няколко осъждания до този момент. Атанас Георгиев няма постоянен адрес в града и не работи. По данни на Съда от февруари 2018 година той е в изпитателен срок, след като е осъден условно за предизвикано от него пътнотранспортно произшествие.  \r\nДнес в залата служебно назначеният му защитник заяви, че няма доказателство, че Георгиев е съзнавал какво се случва на 8-ми срещу 9-ти август вечерта , тъй като е злоупотребил с голямо количество алкохол в момента преди убийството. Адвокатът поиска психологическа експертиза за клиента си, която да установи дали е бил вменяем.  \r\nСпоред прокурора Силвиян Иванов от аутопсията е видно, че причината за смъртта е задушаване. Самият обвиняем поиска по-лека мярка и заяви пред съдията Петър Митев: \"Ударих я по лицето три-четири четири пъти. Видях я на другия ден и се обадих на сестра ѝ, как ще избягам?\".  \r\nСпоред адвоката му мотивът е ревност. В съдебната зала обвиняемият призна, че има условна присъда за ПТП. Атанас заяви, че сутринта видял как ръцете на жертвата са посинели.  \r\nУбитата жена е Йорданка Андонова. Тя е на 51 години. Според Съда от доказателствата, събрани до този момент, може да се направи предположение за авторството на престъплението. Атанас Георгиев има постоянен адрес в Пазарджик.  \r\nДиана СТОЕВА", "date": "2019.08.12", "title": "Варна: Окръжният съд остави в ареста Атанас Георгиев, обвинен за убийството на приятелката си в квартал \"Аспарухово\""}
{"url": "http://www.focus-news.net/news/2019/08/12/2688726/mon-shte-finansira-vsichki-uchilishta-v-stranata-koito-zhelayat-da-polzvat-elektronni-dnevnitsi-prez-novata-uchebna-godina.html", "text": "МОН ще финансира всички училища в страната, които желаят да ползват електронни дневници през новата учебна година. Това съобщиха от пресцентъра на  Министерството на образованието и науката . За специализирания софтуер Министерството е заложило близо 2 милиона лева по Национална програма „Информационни и комуникационни технологии“. Училищата могат да изберат свободно доставчик на услугата и да заявят закупуването на електронен дневник до 3 септември 2019 г., като средствата, които ще получат, ще бъдат диференцирани спрямо броя на учениците им. \r\nЕлектронните дневници следва да бъдат достъпни през стандартните браузъри и да функционират през мобилни устройства. Те трябва да имат модул за родители с безплатно известяване в реално време при постъпване на нова информация – оценки, отсъствия, съобщения от учители и др. Софтуерът ще дава възможност за въвеждане и извеждане на обобщена информация за работата в клас на учениците, постиженията им по даден предмет, активността и инициативността им, отношенията със съученици им и др. Тази информация ще могат да достъпват и заинтересовани учители, педагогически съветници или психолози, които работят с някои от децата. \r\nПо националната програма са предвидени средства за абонамент за доставка на интернет услуги за всички училища в страната, както и за оборудване на училищата и детските градини с хардуер и мултимедия за фронтално обучение. Кандидатстването за тях, както и заявяването на средствата за електронни дневници ще става през онлайн платформата на националните програми  .", "date": "2019.08.12", "title": "МОН ще финансира всички училища в страната, които желаят да ползват електронни дневници през новата учебна година"}
{"url": "http://www.focus-news.net/news/2019/08/12/2688715/prevedena-e-sumata-po-dogovorite-za-dostavka-na-samoleti-f-16-i-svarzanoto-s-tyah-oborudvane-i-vaorazhenie.html", "text": "Министерството на отбраната е превело цялата сума в размер на 1.2 милиарда щатски долара по международните договори за доставката от Правителството на САЩ на осем самолета F-16 Block 70 и свързаното с тях оборудване и въоръжение. Това съобщиха от пресцентъра на  Министерство на отбраната . Преводът е нареден на 8 август от Министерството на отбраната до Агенцията за подпомагане в областта на сигурността (Defence Security Cooperation Agency - DSCA) по сметка на Република България. С тази стъпка българската страна е изпълнила ангажимента си по договорите, сключени по проекта за придобиване на нов тип боен самолет за българските Военновъздушни сили. С потвърждението от Агенцията за получените по сметката на Република България 1,2 милиарда долара за американската страна договорите също са в сила и започва тяхното практическо изпълнение.    \r\nНа 26 юли 2019 г. 44-ото Народно събрание ратифицира договорите (LOAs) BU-D-SAB  „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA „Боеприпаси в подкрепа на F-16“ (Мunitions in support of the F-16), международен договор (LOA) BU-P-AAD „Sidewinder AIM 9X Блок II ракети, свързани материали и услуги” (Sidewinder AIM 9X Block II Missiles, associated material and services) и международен договор (LOA) BU-P-LAR „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“(Multifunctional Information Distribution System Joint Tactical Radio System (MIDS JTRS) (5) and related support and equipment). Те бяха подписани от министъра на отбраната Красимир Каракачанов на 11 юли (на основание решение на Министерския съвет от 10 юли 2019 г.).", "date": "2019.08.12", "title": "Преведена е сумата по договорите за доставка на самолети F-16 и свързаното с тях оборудване и въоръжение"}
{"url": "http://www.focus-news.net/news/2019/08/12/2688730/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за Община Петрич. Ще стартираме предаването с инфраструктурните ремонти и подобренията, които се правят в петричките села. Община Петрич всяко лято отделя средства за ремонт на училища и детски градини в града и малките населени места. Традиция е вече Общината да полага големи грижи за образователната инфраструктура, като не се пропускат дори и най-малките населени места. Какъв е размерът на средствата, които ще бъдат отпуснати за ремонт тази година, ще попитаме Нина Попова, директор на Дирекция „Образование“ към Община Петрич. Ще Ви представим и повече информация за новата социална услуга за хората в неравностойно положение. В края на предаването с колегата Ливия Нинова ще Ви заведем до връх Пункова скала. \r\n \r\nОчакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\n \r\nСлушайте предаването „Петрич – древен и вековечен“, за да опознаете, но и да обикнете древната и вечна – Община Петрич. \r\n \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Натали Стефанова.", "date": "2019.08.12", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/08/12/2688727/magdalena-baymakova-karlezhat-vinagi-tryabva-da-bade-otstranen-maksimalno-barzo-ot-choveshkoto-tyalo.html", "text": "Кърлежът винаги трябва да бъде отстранен максимално бързо и пациентът да се наблюдава в следващия един месец. Това каза д-р Магдалена Баймакова, главен асистент в Катедра \"Инфекциозни болести\" при Военномедицинска академия-София, в интервю за  Агенция „Фокус“  за кърлежите. „Лаймската болест и марсилската треска са неща, които всяка година ги имаме, а тази година отново са част от рутинната патология“, каза д-р Баймакова. Тя добави, че най-често срещаните симптоми са обриви, температура. „Трябва да потърси специалист“, заяви Магдалена Баймакова. По думите и е много важно да няма паника сред пациентите. „Сега живеем в период на подобрена диагностика, което създава възможност за диагностициране на голяма част от заболяванията, които преди това сме нямали възможност да ги направим“, добави тя.    \r\n Пълния текст на интервюто четете по-късно в „Мнение”  \r\nНадежда ИВАНОВА", "date": "2019.08.12", "title": "Магдалена Баймакова: Кърлежът винаги трябва да бъде отстранен максимално бързо от човешкото тяло"}
{"url": "http://www.focus-news.net/news/2019/08/12/2688728/prokuror-krasimir-trenchev-trima-sa-rakovoditelite-na-neutraliziranata-prestapna-grupa-za-narkotitsi.html", "text": "Трима са ръководителите на неутрализираната миналата седмица престъпна група за наркотици. Това каза наблюдаващият прокурор Красимир Тренчев на брифинг във връзка с неутрализирането на организирана престъпна група за наркотици, предаде репортер на  Агенция „Фокус“ . Тренчев отказа да цитира имената им, но наблегна на направленията, в които е работела групата. „Едното направление е продажба на наркотични вещества на едро, търговия с 50 и повече килограма високорискови вещества - хероин, кокаин, коноп, екстази, почти цялата палитра. Второто направление е дилърска мрежа, изградена от самите тях. Третото е, че в нощните заведения и по партитата основно те са предлагали наркотични вещества“, посочи той. Прокурорът не коментира дали задържаните имат връзка с по-големи имена от наркобизнеса и подчерта, че групировката е работила на територията на цялата страна. Относно начина на набиране на кадри за групата той обясни, че някои са се включвали доброволно, а други са били принуждавани със сила. „Упражнявано е насилие. Имало е нанасяне на телесни повреди и заплахи“, обясни той. Според Тренчев групата действа вече от 4 - 5 години насам, а активно се работи по случая от 2 години и половина.  \r\nТеодора ПАВЛОВА", "date": "2019.08.12", "title": "Прокурор Красимир Тренчев: Трима са ръководителите на неутрализираната престъпна група за наркотици"}
{"url": "http://www.focus-news.net/news/2019/08/12/2688729/radio-svobodna-evropa-makedoniya-interpol-izdirva-nay-mnogo-albantsi-bosnentsi-i-balgari.html", "text": "Според последните данни на Интерпол, Албания е начало сред всички европейски страни по отношение на издирваните престъпници от международната полицейска организация Интерпол със 116 души, съобщава албанският телевизионен канал Top Channel, предава македонската редакция на Радио  „Свободна Европа“ . \r\nСпоред медията, те са издирвани не само въз основа на искания за арест от Тирана, но и от други страни, където има съмнение, че са извършили престъпление. \r\nСлед Албания е Босна и Херцеговина с 99 лица, които се издирват от Интерпол. После са България с 50 души, Румъния с 48 и Франция с 28 нейни граждани.  \r\nСамо три европейски страни – Исландия, Ирландия и Люксембург, имат по едно лице, което се издирва от международната полицейска организация. \r\n \r\nПревод и редакция:", "date": "2019.08.12", "title": "Радио „Свободна Европа“ (Македония): Интерпол издирва най-много албанци, босненци и българи"}
{"url": "http://www.focus-news.net/news/2019/08/12/2688724/dimitar-petrov-spetsializirana-prokuratura-32-dushi-sa-obvinyaemite-vav-vrazka-s-neutraliziranata-prestapna-grupa-za-narkotitsi.html", "text": "Към настоящия момент обвиняемите във връзка с неутрализираната престъпна група за наркотици са 32 души, като седем от тях са задържани под стража. Това каза ръководителят на Специализираната прокуратура Димитър Петров на брифинг във връзка с неутрализирането на организирана престъпна група за наркотици, предаде репортер на  Агенция „Фокус“ . „Преди около две години беше разпространена листовка на територията на София с наименование „Те тровят вашите деца“ със снимки на лица, за които към онзи момент се твърдеше, че са разпространители на наркотични вещества. Част от тези лица са от тази организирана престъпна група, която беше неутрализирана миналата седмица“, обясни Петров. Той добави, че за част от обвиняемите е обявена Европейска заповед за арест.  \r\n Теодора ПАВЛОВА", "date": "2019.08.12", "title": "Димитър Петров, Специализирана прокуратура: 32 души са обвиняемите във връзка с неутрализираната престъпна група за наркотици"}
{"url": "http://www.focus-news.net/news/2019/08/12/2688731/faz-angela-merkel-vazobnovyava-rabota-sled-lyatnata-si-pochivka.html", "text": "Канцлерът на ФРГ Ангела Меркел се завръща от лятна почивка и възобновява правителствената си работа в Берлин, отбелязва националният ежедневник  Die Frankfurter Allgemeine Zeitung . \r\nОсновните теми през есента вероятно ще бъдат политиката на правителството по отношение на  климата, където предстои решение в кабинета, и бюджетът за 2020 г., който по традиция се обсъжда в Бундестага през първата седмица след лятната ваканция. Изборите в Бранденбург и Саксония (1 септември), както и в Тюрингия (27 октомври) също подлежат на дискусии. И накрая, в края на годината, се очаква решение на коалиционния партньор ГСДП за това дали социалдемократите искат да останат в четвъртото правителство на Меркел. \r\nВ международен план в центъра остава Брекзит въпросът дали Великобритания при премиера Борис Джонсън ще напусне ЕС без споразумение. Меркел е поканила Джонсън на посещение в Берлин. \r\n \r\n Тереза Герова", "date": "2019.08.12", "title": "FAZ: Ангела Меркел възобновява работа след лятната си почивка"}
{"url": "http://www.focus-news.net/news/2019/08/12/2688734/burgas-na-otkrita-stsena-ohlyuva-shte-bade-predstaveno-savremenno-rusko-kino.html", "text": "В пет последователни вечери от днес до 16 август на открита сцена „Охлюва“ жителите и гостите на града ще се насладят на съвременно руско кино. Това съобщиха от пресцентъра на  Община Бургас . Начало на „Вечерите на руското кино“ ще даде филмът „Нашествието“ (фантастика, 2017 г.) с режисьор Фьодор Бондарчук. Следва историческата драма „Собибор“ (2018 г.) с режисьор Константин Хабенский. На 14 август киноманите ще се насладят на романтичната лента „Лабиринти на любовта“ (2015 г.) с режисьор Владимир Щерянов. Създателите на супер успешния руски ситком „Кухня“, забавлявал публиката със своите 120 епизода, побързаха да направят и два пълнометражни филма - „Кухня. Последната битка“ (2017 г.) с режисьор Антон Федотов. Той ще се излъчи на 15 август. Последната лента от кино маратона е музикалната драма от 2017 година „Давай“ с режисьор Кирил Плетньов.  \r\nВсички прожекции са с вход свободен и започват в 21.00 часа. Тази вечер в 17.00 часа в зала „Георги Баев“ на Културен център „Морско казино“ се открива и експозицията „От все сърце“. Изложбата, обединява над 40 творби на 16 руски художника, живеещи в различни краища на България. Класика и импресионизъм, маслена живопис и батик, керамика и графика са включени в експозицията.  \r\n„Ние се опитваме да намерим културните кодове, позволяващи да прокараме пътищата от сърцата на художниците към сърцата на зрителите“, казва Олга Рибакова, организатор на изложбата. Изложбата е част от проявата „Руските сезони в България“, осъществена от „Сдружението на руските художници в България“ с подкрепата на Генералното Консулство на Руската Федерация във Варна и подкрепата на Община Бургас. \r\nИнициативата се реализира със съдействието на Община Бургас.", "date": "2019.08.12", "title": "Бургас: На открита сцена „Охлюва“ ще бъде представено съвременно руско кино"}
{"url": "http://www.focus-news.net/news/2019/08/12/2688737/rts-sarbiya-zapochna-otstranyavaneto-na-zashtitnata-ograda-pred-prezidentstvoto-v-belgrad.html", "text": "Започна отстраняването на защитната ограда пред Президентството в Белград – обещание, което държавния глава на западната ни съседка Александър Вучич даде ден по-рано, предава държавната   Радио-телевизија Србије  (РТС) . \r\nПремахването на оградата бе обявено, след като протестиращите се опитаха да я отстранят със сила и да влязат в сградата на Президентството по време на съботния протест „Един от пет милиона“. \r\nВучич заяви, че не иска сцени като тези в Париж, и че в бъдеще сградата ще бъде охранявана единствено от членове на сръбските въоръжени сили от нежния пол. \r\n„Това е уникален пример в света, но нека се опитаме да покажем, че Сърбия може да бъде и че е демократична страна… Надяваме се, че всички ще уважават съоръженията, които са символ на държавата“, каза Сузана Василевич от пресслужбата на Вучич. \r\n \r\n Тереза Герова", "date": "2019.08.12", "title": "РТС (Сърбия): Започна отстраняването на защитната ограда пред Президентството в Белград"}
{"url": "http://www.focus-news.net/news/2019/08/12/2688733/sport-istoricheska-titla-za-polsha-v-super-ligata-na-evropa.html", "text": "С десет победи през уикенда - включително една на 1500 метра на капитана Марчин Левандовски, Полша спечели Европейското отборно първенство от Супер лигата за първи път в историята. Поляците доминираха на родна земя в Бидгошч, след като събраха 345 точки. Второто място зае отборът на Германия с 317.5 точки, а Франция се качи на третото място на почетната стълбичка с 316.5 точки, изпреварвайки Италия с половин точка.", "date": "2019.08.12", "title": "Спорт: Историческа титла за Полша в Супер лигата на Европа"}
{"url": "http://www.focus-news.net/news/2019/08/12/2688741/api-vazstanoveno-e-dvizhenieto-po-pat-ii-99-burgas-primorsko-v-rayona-na-kavatsite.html", "text": "Възстановено е движението по път II-99 Бургас – Приморско в района на Каваците. Това съобщиха от пресцентъра на  Агенция „Пътна инфраструктура“ .", "date": "2019.08.12", "title": "АПИ: Възстановено е движението по път II-99 Бургас – Приморско в района на Каваците"}
{"url": "http://www.focus-news.net/news/2019/08/12/2688735/bdzh-iztsyalo-izrisuvan-lokomotiv-shte-tragne-utre-ot-tsentralnata-gara-v-sofiya.html", "text": "На 13 август  от Централната гара в София ще замине уникален по рода си изцяло изрисуван локомотив. Машината ще пътува за първи път с бързия влак № 8613 от София за Бургас, след което ще бъде включвана в съставите на различни композиции, които пътуват в страната. Това съобщиха от пресцентъра на   „Холдинг БДЖ“ . \r\nПроектът е иновативна идея с послание към графит артистите, че контролираното рисуване може да има красив краен резултат.  \r\nСвоеобразното произведение на изкуството се реализира от небезизвестния стрийт арт художник Станислав Трифонов – Nasimo и е част от маркетинговата стратегия на дружеството за отдаване на площи с рекламна цел. \r\nХудожествената трансформация на локомотива е единствена по рода си, като в изображенията е направена препратка към няколко основни национални символа. \r\nЛокомотивът ще бъде композиран на първи коловоз още в 11:30 ч., за да могат желаещите да го разгледат и да се снимат с него. Композицията за Бургас заминава в 13:20 ч. \r\n \r\n*** \r\n \r\nПознат на поколения под артистичния псевдоним “Nasimo”, Станислав Трифонов е приет за един от пионерите на източно-европейската графити и стрийт арт култура, както и един от най-популярните по света съвременни български художници. \r\nВъв своето изкуство той успява да постига впечатляваща симбиоза между класическото рисуване и съвременните графити, като платната му често са фасадите на цели сгради. \r\nНасимо е светъл пример за роден артист, който въпреки неблагоприятните условия за развитие на талант от неговия ранг, той продължава да живее и твори в България, постигайки впечатляващи резултати, дори за световната художествена сцена.", "date": "2019.08.12", "title": "БДЖ: Изцяло изрисуван локомотив ще тръгне утре от Централната гара в София"}
{"url": "http://www.focus-news.net/news/2019/08/12/2688736/liderat-na-abv-rumen-petkov-f-16-sa-edni-moralno-ostareli-samoleti-i-predstavlyavat-realna-zaplaha-za-voenno-vazdushnite-sili-na-balgariya.html", "text": "Коалиция ,,F-16” е провал за страната. Това каза в Плевен лидерът на ПП АБВ Румен Петков, предаде кореспондент на  Радио „Фокус“ . ,,Превъоръжаването на българската армия е процес, който няма алтернатива. За нас е важно държавата да води последователна политика за гарантиране на националната сигурност. Действията са в обратна посока“, каза Румен Петков. ,,Коалиция ,,F-16” е провал за страната. Тя се състои от ГЕРБ, БСП, ДПС и  ВМРО. Това са едни морално остарели самолети и представляват реална заплаха за военно-въздушните сили на България по ред причини. Една от тях е, че могат да носят ядрено оръжие. Повече от година настояваме институциите да заявят, че на територията на страната няма да се разполага ядрено оръжие, а те мълчат. Българският военно-промишлен комплекс произвежда оръжие за страните–членки на НАТО и не се използва за страната ни“, допълни Румен Петков. Според него ситуацията е предателство към националния интерес.  \r\nВиолета КРЪСТЕВА", "date": "2019.08.12", "title": "Лидерът на АБВ Румен Петков: F-16 са едни морално остарели самолети и представляват реална заплаха за военно-въздушните сили на България"}
{"url": "http://www.focus-news.net/news/2019/08/12/2688742/liderat-na-pp-abv-rumen-petkov-kandidaturata-ni-za-kmet-na-pleven-za-mestnite-izbori-e-na-tsvetan-antov.html", "text": "Кандидатурата ни за кмет на Плевен за местните избори е на Цветан Антов. Това каза на пресконференция в Плевен лидерът на ПП АБВ Румен Петков, предаде кореспондент на  Радио „Фокус“ . ,,Цветан Антов е общински съветник, заемал ясни позиции. В конкретни случаи се противопоставял на предложения в Общинския съвет“, каза още Румен Петков. ,,Готови сме за местните избори. Всички общински съветници от нашата група имат принципно, обосновано и мотивирано поведение. Смятаме да водим позитивна кампания с ясно определени проблеми и посочени решения“, заяви Румен Петков.  \r\nВиолета КРЪСТЕВА", "date": "2019.08.12", "title": "Лидерът на ПП АБВ Румен Петков: Кандидатурата ни за кмет на Плевен за местните избори е на Цветан Антов"}
{"url": "http://www.focus-news.net/news/2019/08/12/2688738/sliven-bezplatna-voda-za-grazhdani-i-gosti-na-grada-osiguryava-obshtinata.html", "text": "Общината осигурява безплатна минерална вода в горещите дни за граждани и гости на града.  Това съобщиха от пресцентъра на  Община Сливен .Мерките са предприети по нареждане на кмета Стефан Радев заради обявения жълт код за горещини. \r\nЕдиният от двата диспенсъра се намира до Стария бряст, другият на „Розова градина“. На посочените пунктове има и медицинско лице, което при необходимост ще измерва кръвното налягане.", "date": "2019.08.12", "title": "Сливен: Безплатна вода за граждани и гости на града осигурява Общината"}
{"url": "http://www.focus-news.net/news/2019/08/12/2688739/d-r-ventsislav-daskalov-lekar-v-nay-goreshtite-chasove-ot-denya-tryabva-da-se-izbyagva-izlizaneto-na-otkrito.html", "text": "В най-горещите часове от деня трябва да се избягва излизането на открито. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. Той посочи, че най-често това важи за интервала от 10.00 до 18.00 часа. Според д-р Даскалов, ако все пак се наложи да излезем на открито, то е много важно да пазим тялото си от високите температури и силното слънце. Той посочи, че ако имаме възможност, трябва да бъдем в добре проветрени и климатизирани стаи. „Ако все пак се наложи да излезете, носете по-светли и широки дрехи, за да се осигури достатъчно добра въздушна циркулация около тялото и да се отблъскват слънчевите лъчи. Силно препоръчително е и носенето на светла шапка. Задължително е през целия ден да се приемат достатъчно количество течности, като е препоръчително да не са силно охладени, защото наличието на необходимото количество вода в тялото помага за по-добрата терморегулация“, каза още д-р Даскалов.  \r\nТой добави, че трябва да избягваме консумацията на алкохол и тежки храни. По отношение консумацията на спиртни напитки д-р Даскалов заяви, че те са високо калоричен продукт и неговото обработване от организма отделя допълнително количество калории, които се превръщат в топлина, която се генерира вътре в организма. Това от своя страна налага тялото ни да положи допълнителни усилия за отделянето на тези калории. „Така рискуваме с цената на моментното приятно изживяване от студена бира или нещо подобно, да си навлечем после доста по-сериозно проблеми като натоварване на сърцето, черния дроб, бъбреците и дори кожата, която е един основен топлообменен орган“, подчерта д-р Даскалов. Според него алкохолът може да предизвика за момент кратки приятни изживявания, но по-дълготрайните последствия са откровено неблагоприятни. \r\nЛивия НИНОВА", "date": "2019.08.12", "title": "Д-р Венцислав Даскалов, лекар: В най-горещите часове от деня трябва да се избягва излизането на открито"}
{"url": "http://www.focus-news.net/news/2019/08/12/2688740/balgariya-v-chuzhdestrannite-medii-sreshtata-medvedev-borisov-evtina-pochivka-v-slanchev-bryag-i-izdirvanite-ot-interpol-nashi-sanarodnitsi-agentsiya-fokus.html", "text": "*** \r\nНа среща с българския си колега Бойко Борисов, министър-председателят на Руската федерация Дмитрий Медведев  предложи да се обсъдят възможностите за съчетаване на потенциала на Черноморския и Каспийския регион, предава  TACC . \r\n„Посещението ви тук, в Каспийския регион, е доказателство за това, което Вие и аз казахме днес, че можем да опитаме да комбинираме както черноморското измерение, така и каспийското измерение, особено ако това носи дивиденти за държавите и народите на нашите страни. Така че, нека поговорим за този и някои други въпроси“, цитира агенцията думите на Медведев към Борисов в кулоарите на първия Каспийски икономически форум. \r\nОт своя страна ръководителят на българското правителство изрази мнение, че участието на Медведев в Каспийския икономически форум гарантира успеха на това събитие. \r\n„Този регион има огромни възможности, а България се намира от другата страна на Черно море и е като вход към Европейския континент. Обикновено обсъждаме темата за природния газ, но имайте предвид, че търговските отношения, железопътният транспорт, автомобилния транспорт, морският транспорт, тези центрове, които съществуват както в България, така и в Русия, на север от този регион, имат огромни възможности\", заяви Борисов.  \r\nСпоред него „Черно море трябва да остане морето на мира, търговията, туризма, транспортните връзки с фериботи, яхти и газопроводи\". \r\n \r\n*** \r\nСлънчев бряг е обявен за най-евтин туристически курорт в Европа, в анализ, обхващащ 20 популярни летни дестинации на Стария континент, предава македонската електронна медия  „Скопје24“ .  \r\nЦените в черноморски курорт са с една трета по-ниски от най-близкия му конкурент - Алгарве в Португалия, показва проучване на британския сайт Off Office Treasury. Анализът взима предвид цените на девет услуги за летуващи, като обяд, вечеря, напитки и слънцезащитен крем \r\nСлед Слънчев бряг и Алгарве се нареждат Мармарис (Турция), Торемолинос (Испания), Бенидорм (Испания), Крит (Гърция), Пафос (Кипър), Слима (Малта), Лимасол (Кипър) и Аликанте (Испания). Соренто в Италия е най-скъпата от анализираните дестинации, като цените са три пъти по-високи от тези в Слънчев бряг. \r\n \r\n*** \r\nСпоред последните данни на Интерпол, Албания е начало сред всички европейски страни по отношение на издирваните престъпници от международната полицейска организация Интерпол със 116 души, съобщава албанският телевизионен канал Top Channel, предава македонската редакция на Радио  „Свободна Европа“ . \r\nСпоред медията, те са издирвани не само въз основа на искания за арест от Тирана, но и от други страни, където има съмнение, че са изършили престъпление. \r\nСлед Албания е Босна и Херцеговина с 99 лица, които се издирват от Интерпол. После са България с 50 души, Румъния с 48 и Франция с 28 нейни граждани.  \r\nСамо три европейски страни – Исландия, Ирландия и Люксембург, имат по едно лице, което се издирва от международната полицейска организация. \r\n \r\n*** \r\n„Първият македонски вестник „Нова Македония“ отново беше тема на дискусия в България. Този път става въпрос за участието на българския историк Светлозар Елдаров в програмата „Операция история“. Неговото изказване след това беше предадено и от другите български медии и портали. Водещият на програмата с ирония цитира (преведения от Агенция „Фокус“) материал на „Нова Македония“, че Македония е дала на България 8 министри, 20 дипломати, 70 депутати, 10 митрополити, 15 университетски професори, около 100 учени писатели и публицисти и др. Случайно или не е забравено да се отбележи, че това е цитат и откъс от текст на Пиер Парини, публикуван в Милано вестник Il Popolo d'Italia“, пише вестник  „Нова Македония“  в материал, представен без редакторска намеса. \r\nЗа голяма изненада на водещия, Светлозар Елдаров потвърди, че информацията за мястото и ролята на македонците в България са точни и че всъщност „Нова Македония“ цитира част от брошурата „Македонците в културно-историческия живот на България“, публикувана от македонските братства – организация на македонската емиграция в България, през 1918 година. \r\nНо освен всичко други, Елдаров, в коментар за споменатата книга, не забрави да подчертае, че в брошурата най-употребяваните думи са българия и България и че тя е писана като доказателство, че „македонците са неразделна част от българската нация“. Тази позиция на Елдаров не е новина и тя се подкрепя от повечето български историци. \r\nНо и в миналото е имало кой да отговори аргументирано на подобни позиции. А именно, Михаил Сматракалев (Ангел Жаров) е отговарял на ирационалните мега амбиции на българщината по следния начин. „Представете си един кашон, на който пише „българин“, а какво има в кашина не ви интересува. Ние, за разлика от вас, изхвърляме кашона и се интересуваме какво има в него. Не гледаме какво пише на капака на сандъка, а отваряме и внимаваме какво има вътре“, в смисъл на това, че българите имат една гладна нужда на всички, които живеят в рамките на българската сфера на интереси, без разлика как се чувстват, говорят или самоопределят, да им лепнат етикет „българин“ е да не позволяват да бъдат нищо друго. \r\nВ изказването си за статията на „Нова Македония“ Светлозар Елдаров подчерта, че става въпрос за „инфантилизъм на неомакедонизма, който е свойствен за малките деца, усвояващи всичко, което им хареса“. Във връзка с такива неразумни изказвания от страна на определени български историци, ще цитирам и българския историк Цочо Билярски, който през 2013 година, вместо место научно обосновани разяснения на исторически въпроси е написал много политически, отровни и клеветнически, че „пропагандистката наукообразна скопска машина годишно създава огромна литература с книги, за да докаже чрез лъжа, която стана официална доктрина на „Околовардарската република“, че Македония и нейното население нямат нищо общо с България и с българските корени. Този въпрос може да се реши лесно, но това може да се случи само ако един ден на власт дойдат „честни и обективни политици и държавници“. Но изминаха две десетилетия, откакто Македония стана независима и нищо не се случи. Но ако се случи. Тези честни и обективни политици и държавници трябва първо да наредят тези пълни с лъжи книги да бъдат изхвърлени от библиотеките и книжарниците и да бъдат „запалени“ на площада в Скопие. На тази клада трябва да бъдат запалени и „всички учебници, с които се тровят умовете на нашите млади сънародници от тази страна на Рила и Пирин“... Това не трябва да бъдат позиции, изказани от страна на хора, които се наричат учени, а от най-дилни политикански печалбари и манипулатори... \r\nМакедонците в България са играли, играят и ще играят важна роля. Бившият български президент Желю Желев заяви, че България ще признае Македония, но открито заяви, че България не е готова да признае македонците като нация. Според Желю Желев, ако се съберат, в България има около два милиона души, които са дошли от Македония, или имат произход Македония. Повечето от тях, поне така казват, се чувстват като българи. Тези хора и „тази част от нашето население са много влиятелни в България“. Те абсолютно не биха се съгласили да признаят Македония, ако тя беше предмет на някакъв дебат в парламента. Желев отбеляза също, че България е първата, която призна Македония, но \"това с нацията, с езика - няма шанс“. \r\nЩе споменем и един пример от съвременността. Ето и мнозина сегашни български политици и обществени личности имат македонски корени. Сред тях е бившият български президент Росен Плевнелиев, чиито корени са от драмското село Плевна. Константин Пандев, един от най-добрите български историци и познавачи на македонското революционно ддвижение, роден в град Неврокоп (дн. Гоце Делчев), има македонски произход. Споменатият Цочо Билярски е бивш директор на Централния държавен архив на България и един от реставраторите на Македонския научен институт в София и също има македонски корени. Билярски е сред най-големите критици на всяко изказване за отделността на македонския народ, език, култура и история. Наум Кайчев, един от представителите на българската страна в македонско-българската комисия, има произход от костурското село Кономлади. \r\nИ да завърша с тезата, че влиянието на македонския елит в българското общество винаги е било очевидно и дълбоко и за България, и за Македония. Заради македонските първенци в България тя в миналото преживя три национални катастрофи (но за това другаде), а днес се нарушават приятелските отношения между Македония и България, като се пренебрегва и отрича македонският народ като отелен в договора за добросъседство и се поставя под въпрос интеграцията на Македония в Европейския съюз?! \r\n \r\n \r\n Агенция \"Фокус\" припомня: \r\n \r\n Прилагаме въпросния материал от 15 юли 2019 година за това, че \"Македония\" била дала на България осем министри и двадесет дипломати, включително Димитър Благоев, Андрей Ляпчев и Никола Генадиев, а македонците са управлявали България \r\n \r\n„Божидар Татарчев (български лекар, масон, общественик и революционер, деец на Вътрешната македоно-одринска революционна организация (1870 (Ресен) -1940 (София) гг.– бел. ред.) отбелязва, че в България има 200 хиляди „македонци“, които ще се завърнат в страната си, ако имат по-добра администрация, и ще направят Македония прогресивна и богата. Според изследване на македонските братства, публикувано през 1918 г., македонската емиграция в България е политическа, т.е. македонците не се установяват в България, за да търсят по-добър живот и да се заселят трайно, а напускат Македония, за да запазят имотите си и да се върнат на техните места след освобождението на Македония от чуждата власт (чужда на България – бел. ред. ?), пише в пореден антибългарски материал вестник „Нова Македония“. \r\n„Според Георги Трайчев (български просветен деец, фотограф и революционер, деец на Вътрешната македоно-одринска революционна организация – роден 1869 г. в Прилеп,починал през 1943 година в София; след Балканската война е изгонен в България от сръбските власти след Междусъюзническата война – бел. ред.), Македония е дала на България : осем министри, 20 дипломати, 70 депутати, 10 митрополити, представители на македонския народ, 15 университетски преподаватели, около 100 учени писатели и публицисти, 35 художници, скулптори, оперни певци, актьори, 30 висши държавни служители, 150 майстори и постмодерни съдии и адвокати, около 100 висши административни служители, 80 видни лекари, медицински сестри и архитекти, 800 служители, включително осем генерала, 31 полковника, 56 подполковника. В българските училища имаше 1568 учители, 200 духовни лица и около 5 000 служители“, пише изданието. \r\nЕжедневникът твърди още, че „македонците“ се проявили и като водачи на различните български политически партии, като обявява за такива „македонски“ дейци: Димитър Благоев, Петър Джидров (един от лидерите на широките социалисти), Илия Георгов (един от лидерите на Радикалната партия), Никола Генадиев (на Либералната партия) и Андрей Ляпчев (на Демократите). \r\n„Голямото влияние на македонците в българската държава е забелязано и от други личности“, пише „Нова Македония“: \r\n„А. Савински, бивш пълномощен министър на Русия, подчертава в своите мемопари: „Македонците са буйно, подвижно племе, много по-енергично и жизнено от българите и винаги са имали надмощие над тях“. \r\nРедакцията е изкопала и още едно подобно мнение: \r\n„Пиер Парини от миланския вестник \"Ил-Пополо д'Италия\" каза: \"Македонците без съмнение са най-интелигентните и културни жители на Балканския полуостров. Може би те са и най-силните и героичните. Те образуват, както е известно, управляващия елит в България“. \r\n \r\n***", "date": "2019.08.12", "title": "България в чуждестранните медии – срещата Медведев-Борисов, евтина почивка в Слънчев бряг и издирваните от Интерпол наши сънародници (Агенция „Фокус“)"}
{"url": "http://www.focus-news.net/news/2019/08/12/2688743/varna-razkriti-sa-izvarshitelite-na-grabezh-na-ranitsa-s-golyama-suma-pari.html", "text": "Разкрити са извършителите на грабеж на раница с голяма сума пари, извършен на улица във Варна, съобщиха от пресцентъра на  Апелативна прокуратура – Варна .  \r\nНа 7 август  е образувано досъдебно производство за грабеж, извършен на улица в ж.к. «Трошево», при който неизвестно лице, след употреба на сила, отнема раницата на 33-годишен италиански гражданин, съдържаща документи и голяма сума пари – между 30 000 и 35 000 лв. След проведени действия по разследване на случая и оперативно – издирвателни дейности е установено, че извършители на деянието са Д.Ч. (19 г.) от Лясковец и Д.М. (28 г.) от Варна, двамата известени на МВР. По случая е образувано досъдебно производство, материалите са докладвани в Районна прокуратура – Варна. Двамата мъже са задържани за срок до 24 часа.", "date": "2019.08.12", "title": "Варна: Разкрити са извършителите на грабеж на раница с голяма сума пари"}
{"url": "http://www.focus-news.net/news/2019/08/12/2688744/gd-granichna-politsiya-intenziven-e-trafikat-za-leki-avtomobili-na-granitsite-sas-sarbiya-gartsiya-i-rumaniya.html", "text": "Интензивен е трафикът за леки автомобили на границите със Сърбия, Гърция и Румъния. Това съобщиха от  ГД „Гранична полиция“ . Информацията за трафика на граничните пунктове е към 14.00 часа. На границата със Сърбия трафикът е интензивен на вход и изход за леки автомобили на ГКПП „Калотина“. На границата с Гърция трафикът е интензивен на изход за леки автомобили на ГКПП „Маказа“, а на ГКПП „Кулата“ - на вход и изход за леки автомобили. На границата с Румъния трафикът е интензивен за всички гранично контролно-пропускателни пунктове на вход и изход за леки автомобили. На границата със Северна Македония и Турция трафикът е нормален за всички гранично контролно-пропускателни пунктове.", "date": "2019.08.12", "title": "ГД „Гранична полиция“: Интензивен е трафикът за леки автомобили на границите със Сърбия, Гърция и Румъния"}
{"url": "http://www.focus-news.net/news/2019/08/12/2688745/burgas-v-obshtinata-shte-se-provede-preskonferentsiya-po-povod-predstoyashtata-regata-kor-karoli.html", "text": "На 13 август от 11.00 часа в заседателната зала на Община Бургас ще се проведе пресконференция по повод предстоящата регата „Кор Кароли“. Това съобщиха от пресцентъра на  Община Бургас . В нея ще участват главният съдия на регатата Хенрих Кокончев, Диян Димов – изпълнителен директор на „Пристанище - Бургас“ ЕАД, д-р Лорис Мануелян – заместник-кмет на Община Бургас, и Веселина Деведжиева – началник отдел „Спорт и превенции“ при Община Бургас.", "date": "2019.08.12", "title": "Бургас: В Общината ще се проведе пресконференция по повод предстоящата регата „Кор Кароли“"}
{"url": "http://www.focus-news.net/news/2019/08/12/2688747/pleven-obshtinata-otkri-punkt-za-bezplatna-mineralna-voda-orosyavat-se-ulitsi-i-tsentralnata-gradska-chast.html", "text": "Общината откри пункт за безплатна минерална вода, оросяват се улици и централната част. Това съобщиха от пресцентъра на  Община Плевен . Инициативата е във връзка с продължаващите високи летни температури. Пунктът беше открит днес пред сградата на Общината по разпореждане на кмета Георг Спартански и ще бъде на разположение на преминаващите граждани от 10.00 до 17.00 часа. Заради жегата почистващите фирми започват от днес оросяване с наличната техника. Ще се оросяват площадите „Възраждане” и „Стефан Стамболов” и участъкът от централната пешеходна зона между тях, Градската градина, трасетата на масовия градски обществен транспорт, улиците в жилищните квартали „Дружба” и „Сторгозия”. \r\nЗапочва и третото основно измиване на улиците в Плевен, което се извършва по график. Фирмите изпълнители са избрани съгласно подписани договори след проведена обществена поръчка с предмет „Поддържане на чистотата - миене, метене на улици, тротоари, площадни пространства, спирки на обществения транспорт, подлези и почистване на отводнителни оттоци в гр. Плевен”.", "date": "2019.08.12", "title": "Плевен: Общината откри пункт за безплатна минерална вода, оросяват се улици и централната градска част"}
{"url": "http://www.focus-news.net/news/2019/08/12/2688746/varna-dvama-mazhe-i-edna-zhena-sa-s-opasnost-za-zhivota-sled-katastrofa-na-bul-vasil-levski.html", "text": "На 10 август  около 22:00 часа в гр. Варна на бул. «Васил Левски» в района на кръстовището с ул. «Струга» е възникнало ПТП. 25-годишният водач на лек автомобил «Пежо» Р.П. от Сливен, поради движение с несъобразена скорост, губи контрол над автомобила и се блъска в бетонна стена, съобщиха от  Апелативна прокуратура – Варна . Вследствие на инцидента мъжът и неговите спътници - жена (22 г. от Варна) и мъж (25 г. от Сливен), са получили тежки травми и са настанени в Реанимацията на МБАЛ «Св. Анна», с опасност за живота. По случая е образувано досъдебно производство.", "date": "2019.08.12", "title": "Варна: Двама мъже и една жена са с опасност за живота след катастрофа на бул. „Васил Левски“"}
{"url": "http://www.focus-news.net/news/2019/08/12/2688748/der-spiegel-doyche-ban-dade-otpor-na-predlozhenieto-za-bezplaten-prevoz-na-voennosluzheshti.html", "text": "Инициативата на новия министър на отбраната на ФРГ Анегрет Крамп-Каренбауер – безплатно използване на железниците от войниците в Бундесвера – срещна отпор от страна на националния железопътен превозвач „Дойче Бан“, пише изданието  Der Spiegel  в статия, посветена за задънена улица в преговорите по темата. \r\nМО в Берлин планираше инициативата да статира в началото на следващата година, но предложението не бе прието от „Дойче бан“. Източници на изданието разкриха, че „преговорите с Бундесвера са в безизходица“.  \r\nГерманският железопътен превозвач оцени, че планът ще донесе загуби на компанията в размер на 38 млн. евро (при разчет за 800 хил. пътувания в годината). Тази сума смая преговарящите от Бундесвера, тъй като те представиха данни за 20 млн евро. Но от „Дойче Бан“ изразиха желание пътуванията на войници да не са по най-натоварените линии и периоди. С други думи, железницата се застъпва за това военните да пътуват главно в мъртвия сезон, когато „Дойче Бан“ така или предлага билети за пътници с прилична отстъпка. \r\n \r\n Тереза Герова", "date": "2019.08.12", "title": "Der Spiegel: „Дойче Бан“ даде отпор на предложението за безплатен превоз на военнослужещи"}
{"url": "http://www.focus-news.net/news/2019/08/12/2688749/liderat-na-abv-rumen-petkov-v-momenta-se-konfigurira-listata-ni-za-obshtinski-savetnitsi-i-tsvetan-antov-shte-bade-nein-logichen-i-silen-vodach.html", "text": "Кандидатът на ПП АБВ за кмет на Плевен е Цветан Антов, областен координатор на партията и досегашен общински съветник. Новината съобщи председателят на партията Румен Петков пред медиите в Плевен, съобщиха от пресцентъра на  партията . Румен Петков мотивира избора с това, че досега, в качеството си на общински съветник от АБВ, Цветан Антов винаги е заемал ясни и принципни позиции. Петков посочи, че единствено Антов ясно е заявил ясната позиция за факта, че петима заместник-кметове на Община Плевен са твърде много. Той добави, че единствено съветниците от АБВ, водени от Цветан Антов, се противопоставиха на увеличението на местните данъци и такси, освен това, Антов е в основата на увеличаването на средствата за спорт в града през последния мандат.  \r\nЦветан излъчва достойнство, сила и характер, изтъкна Румен Петков. Той допълни, че в момента се конфигурира листата на АБВ за общински съветници и Цветан Антов ще бъде неин логичен и силен водач. \r\n„Крайно време е плевенчани да направят правилния избор на кмет, милеещ за града и общината”, каза кандидат-кметът Цветан Антов. Той заяви, че ще работи за привличане на средства за реализиране на важните за града спортни проекти – спортна зала и обновен стадион, използвайки всички средства.  \r\nУбеден съм, че ще структурираме силна листа за общински съветници и ще имаме добър резултат, категоричен беше Румен Петков. Той коментира, че досегашните плевенски народни представители „мразят града” и „по манталитет са предатели”, защото досега пренебрежимо малко средства са влезли в региона по време на този мандат на ГЕРБ. „ГЕРБ мрази Плевен и трябва да си даваме сметка за това преди началото на местните избори”, изтъкна още Петков. \r\nПо-рано днес Румен Петков, заедно с кандидата на АБВ за кмет на Никопол Любомир Мачев бяха гости на празничните събития по повод 960 години от споменаването на града като селище с името, означаващо град на победите. Събитията по повод годишнината започнаха днес, първото от тях е откриване на изложба от детски рисунки и макети.", "date": "2019.08.12", "title": "Лидерът на АБВ Румен Петков: В момента се конфигурира листата ни за общински съветници и Цветан Антов ще бъде неин логичен и силен водач"}
{"url": "http://www.focus-news.net/news/2019/08/12/2688732/dimitar-petrov-spetsializirana-prokuratura-raboti-se-aktivno-po-razporedenata-ot-glavniya-prokuror-proverka-na-babh.html", "text": "Работи се активно по разпоредената от главния прокурор проверка на БАБХ. Това каза ръководителят на Специализираната прокуратура Димитър Петров на брифинг във връзка с разпоредената от главния прокурор Сотир Цацаров проверка на БАБХ, предаде репортер на  Агенция „Фокус“ . „Изискани са документи, възложено е да се направи проверка на посочените договори от главния прокурор“, добави още той.  \r\nТеодора ПАВЛОВА", "date": "2019.08.12", "title": "Димитър Петров, Специализирана прокуратура: Работи се активно по разпоредената от главния прокурор проверка на БАБХ"}
{"url": "http://www.focus-news.net/news/2019/08/12/2688754/nkzhi-podpisaha-dogovora-za-modernizatsiyata-na-zhelezopatniya-uchastak-kostenets-septemvri.html", "text": "Днес се състоя официалното подписване на договор с предмет: „Модернизацията на железопътен участък Костенец-Септември“. Това съобщиха от пресцентъра на  Национална компания „Железопътен транспорт“ . \r\nСъбитието се проведе в сградата на ДП Национална компания „Железопътна инфраструктура“ (НКЖИ) в присъствието на инж. Златин Крумов – заместник генерален директор ДП НКЖИ, инж. Галина Василева – директор на дирекция „Координация на програми и проекти“ в Министерството на транспорта, информационните технологии и съобщенията, инж. Пламен Митов – заместник ръководител на проекта и други. Господин Крумов изказа своята благодарност към Изпълнителя по отношение на участието му в обществената поръчка и пожела успех и спорна работа занапред както на Изпълнителя и Надзора, така и на ръководителя на проекта и своите колеги. \r\nИзпълнител на договора е ДЗЗД Костенец – Септември 2018, състоящо се от фирмите „Транс логистика“ ЕООД, „Контратас Иглесиас“ АД и „Аркада Къмпани“ АД, а неговата стойност е 379 989 739,23 лева без ДДС.  \r\nОценката на съответствие и строителен надзор по проекта ще се извърши от Обединение ИВЕР ДЗЗД, състоящо се от фирмите „Ив контрол Варна“ ЕООД, „Етаконс“ ООД и „РПА“ ООД като стойността на сключения договор е 8 268 287, 30 лева без ДДС. \r\nЖелезопътният участък Костенец – Септември е част от глобалния проект „Модернизация на железопътната линия София – Пловдив“, който е важен елемент от коридорите на Транс-Европейската транспортна мрежа. Проектът е от стратегическо значение, не само за България, но и за по-добрата свързаност на всички държави от Югоизточна Европа. Чрез реализацията на този проект ще бъде завършено цялостното модернизиране на железопътната линия София – Пловдив и ще се разреши едно от основните затруднения пред Паневропейската железопътна мрежа в Югоизточна Европа, намираща се на пътя на най-кратката връзка между Западна и Централна Европа, Близкия Изток и Азия. \r\nЖелезопътната линия София-Пловдив е и сред най-важните железопътни връзки в страната с важно регионално икономическо и стратегическо значение, като линия съединяваща едни от най-големите индустриални центрове София с Пловдив, Бургас, Стара Загора и цялата югоизточна България. След реализирането на проекта скоростите в участъка Костенец–Септември ще бъдат както следва 160 км/ч за пътнически влакове и 120 км/ч за товарни влакове. \r\nМодернизация на жп участък Костенец-Септември, част от проект „Модернизация на жп линия София-Пловдив“ се осъществява с 85% съфинансиране от Механизма за свързване на Европа (МСЕ).", "date": "2019.08.12", "title": "НКЖИ: Подписаха договора за модернизацията на  железопътния участък Костенец -Септември"}
{"url": "http://www.focus-news.net/news/2019/08/12/2688750/shumen-ploshtadat-pred-sadebnata-palata-veche-e-s-fontan-i-vodna-kaskada.html", "text": "Площадът пред Съдебната палата в Шумен вече е с фонтан и водна каскада, предаде репортер на  Радио „Фокус“- Шумен . Кметът Любомир Христов извърши оглед и прие символично обекта, като на събитието присъства и съдия София Радославова, председател на Окръжен съд- Шумен. Министерски съвет отпусна на община Шумен 500 хил. лв. за цялостна рехабилитация на пространството пред Съдебната палата в града. Строителните дейноси са на стойност 476 000 лв., като освен фонтан и водна каскада, са изградени нови настилки, LED осветление, обновени са тревните  и цветни площи, поставени са пейки и кошчета. С цел превенция на вандалските прояви е изградено и видеонаблюдение, като камерите са свързани с ОД на МВР. „Искахме да възстановим шадравана, както е бил навремето и това беше нашата цел. Смятам, че се получи добре“, каза Любомир Христов. Той посочи, че първият фонтан в Шумен е изграден през  1896-та година, шадраван е имало и в  Градската градина, както и пред съда, като той е съществувал до 1960-та. „Имахме забележки по време на строителството, спирахме обекта, но в крайна сметка направихме това, което искахме“, каза Любомир Христов. Съдия София Радославова изрази благодарност към Министерски съвет и към Община Шумен. „Целият комплекс с красивата сграда и фасада на Съдебната палата и градинката със шадравана се превърна в красиво и приятно място, като това е придобивка за всички шуменци и гости на града“, каза съдия Радославова. Водата във фонтана е оборотна, като ще се допълва при изпаряване. Светлините ще се включват в нощните часове. Шадраванът ще се спира около 22,00 часа и ще се пуска сутрин. \r\nИвелина ИВАНОВА", "date": "2019.08.12", "title": "Шумен: Площадът пред Съдебната палата вече е с фонтан и водна каскада"}
{"url": "http://www.focus-news.net/news/2019/08/12/2688752/nezavisen-makedoniya-harvatin-be-globen-s-rekordnite-37-hilyadi-evro-za-narusheniya-na-patya.html", "text": "Тридесет и три годишен шофьор от хърватския град Копривница бе глобен с рекордните 27 700 куни (около 3 700 евро) за множество пътни нарушения. Осъден е и на деветмесечна забрана за управление на моторно превозно средство, уточнява електронното издание на македонския вестник  „Независен“ . \r\nПолицията е заловила шофьора в неделя в района на населеното място Река край Копривница. След като прекарва нощта в полицейския арест, той е отведен в съда е Джурджевац, където е постановено, че 33-годишният е управлявал нерегистриран и необезопасен автомобил и е бил под въздействието на алкохол. При проверката дрегерът е отчел 1,61 промила алкохол. \r\nМъжът е получил най-строгата  присъда в историята на Копривнишкия наказателен съд – глоба от 3,7 хил. евро. \r\n \r\n Тереза Герова", "date": "2019.08.12", "title": "„Независен“ (Македония): Хърватин бе глобен с рекордните 3,7 хиляди евро за нарушения на пътя"}
{"url": "http://www.focus-news.net/news/2019/08/12/2688756/a1-on-makedoniya-prezidentat-na-albaniya-prizova-rama-i-basha-da-se-otkazhat-ot-borbata-za-vlast.html", "text": "Държавният глава на Албания Илир Мета призова премиера Еди Рама и опозиционния лидер Лулзим Баша да се откажат от борбата за власт и да обмислят опцията за избори на 13 октомври, тъй като „все още има време да се върне европейската надежда на албанските граждани\", предава скопската електронна медия  A1 On . \r\nМета припомни свое изявление от 27 юни миналата година след заключенията на Съвета на ЕС, в което той предупреди албанските политици, че времето изтича и местните избори ще бъдат труден тест за намирането на решение за преговори. \r\n„Не само беше пропиляна година без сътрудничество, концентрация и отговорност, но нещата само се влошиха в интерес на борбата за власт. Но ние все още имаме възможността да използваме тези дни, за да проведем избори на 13 октомври 2019 г., не само като законово задължение, но и като необходимост да избегнем задържането на нулеви перспективи за това Албания да започне преговори за присъединяване към ЕС“, написа Мета в социалната мрежа „Фейсбук“.  \r\n„Готовността на ръководството на ОССЕ да помогне за преодоляване на тази криза трябва спешно да се използва, за да се проведат местни избори на 13 октомври 2019 г. и да се постигне споразумение за реформа на изборния кодекс възможно най-скоро“, допълни Мета. \r\nВсички алтернативи, според президента Мета, са на политическата маса, но ако мнозинството и опозицията търсят алиби, съществува риск от изолация на страната от европейското семейство. \r\n \r\n Тереза Герова", "date": "2019.08.12", "title": "A1 On (Македония): Президентът на Албания призова Рама и Баша да се откажат от борбата за власт"}
{"url": "http://www.focus-news.net/news/2019/08/12/2688753/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В днешното предаване „Садово в сърцето на Тракия“ на  Радио „Фокус“ - Пловдив  ще разберем спазват ли се мерките срещу чумата по свинете в община Садово. Повечето от селищата от общината попаднаха в 20-км зона около индустриалната свинеферма в село Белозем, където бе открита чума. Взеха ли се предпазните мерки и какво свършиха стопаните, имаше ли неподчинение. За всичко това ще говорим със зам.-кмета на Садово Петър Георгиев. От него ще разберем още как върви изпълнението на инвестиционната програма в общината, колко улици са ремонтирани досега и колко още остават. Ще говорим още за безводието през лятото. Ще попитаме зам.-кмета какво е актуалното състояние на речните нива в общината и нивото на язовирите. \r\nПредаването „Садово в сърцето на Тракия” се излъчва всеки понеделник от 16.00 до 17.00 часа. Водещ на предаването е Цветана Тончева.", "date": "2019.08.12", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2019/08/12/2688757/blagoevgrad-nad-300-gosti-ot-tsyalata-strana-otbelyazaha-praznika-kurban-bayram-v-simitliyskoto-selo-dolno-osenovo.html", "text": "Над 300 гости от цялата страна отбелязаха празника Курбан Байрам в симитлийското село Долно Осеново. Това съобщиха за  Радио „Фокус“ – Пирин  от община Симитли. Цялото село се събра на площада за свещения мюсюлмански празник. С много танци и веселба Долно Осеново отбеляза Курбан Байрам. Всеки празнуващ отвори своята къща за гости и приятели. \r\nСамодейци от Осеново, децата от детската градина веселиха присъстващите. Средствата за гост –изпълнителите тази година са прехвърлени за ремонт на пътя до селото, каза кметът Бисер Сегменов. \r\nТой поздрави всички и благодари на общинското ръководство за големия празник. Пожела на всички свои съселяни да продължават да са все така задружни и много здрави, и все така щастливи да посрещат празниците. Въпреки че празникът е три дни, хората не могат да си оставят работата на полето и затова празнуваха само вчера. \r\nКметът на община Симитли заедно с народния представител Стефан Апостолов също уважиха празника на местните и се хванаха на хорото. \r\nПредседателят на Общински съвет Симитли Владимир Христов, общински съветници и кметове на селата в община Симитли, също празнуваха с местните. \r\nНай-дългото хоро на три ката направиха местни и гости на селото. Дълги хора се виха цяла вечер, а хората изпълнили всички заведения и площада се забавляваха до ранни зори. \r\n \r\nЛивия НИНОВА", "date": "2019.08.12", "title": "Благоевград: Над 300 гости от цялата страна отбелязаха празника Курбан Байрам в симитлийското село Долно Осеново"}
{"url": "http://www.focus-news.net/news/2019/08/12/2688759/sport-andi-mari-se-zavrashta-na-singal.html", "text": "Бившият №1 в световната ранглиста Анди Мъри ще направи завръщането си на корта на единично тази вечер на турнира в Синсинати. Шотландецът ще играе срещу Ришар Гаске. Двубоят помежду им е трети в програмата на Централния корт.  \r\nЗа последно Мъри игра на сингъл през януари – на Откритото първенство по тенис на Австралия, когато отпадна в първия кръг от Роберто Баутиста Агут.", "date": "2019.08.12", "title": "Спорт: Анди Мъри се завръща на сингъл"}
{"url": "http://www.focus-news.net/news/2019/08/12/2688758/kathimerini-v-severna-makedoniya-vliza-v-sila-zabranata-za-izpolzvaneto-na-zvezdata-ot-vergina-na-obshtestveni-mesta.html", "text": "В Северна Македония влезе в сила забраната за използването на Звездата от Вергина на обществените места в страната, в съответствие с Преспанското споразумение, което подписа с Гърция, съобщава електронното издание на атинския ежедневник  Kathimerini . \r\nДоговорът, който бе ратифицитан и от двата национални парламента в началото на 2019 г., предвиждаше шестмесечен преходен период преди прилагането на забраната. С подписването на Преспанското споразумение Северна Македония се съгласи, че няма връзка или претенции към културата на Древна Македония и нейните символи. \r\nЗвездата (или Слънцето) от Вергина беше изобразено на първото знаме на Македония, но по-късно бе премахнато, след като Гърция наложи търговско ембарго на страната. Четирите изменения на Конституцията, свързани с промяната на името, бяха приети в Северна Македония на 11 януари 2019 г. и влязоха в сила на 12 февруари 2019 г., припомня изданието. \r\n \r\n Тереза Герова", "date": "2019.08.12", "title": "Kathimerini: В Северна Македония влиза в сила забраната за използването на Звездата от Вергина на обществени места"}
{"url": "http://www.focus-news.net/news/2019/08/12/2688761/d-r-violetka-marinova-zlokachestvenite-zabolyavaniya-prez-poslednite-20-godini-sa-s-postoyanna-tendentsiya-kam-narastvane.html", "text": "Злокачествените заболявания през последните 20 години са с постоянна тенденция към нарастване и по-често са засегнати мъжете. Това каза д-р Виолетка Маринова, онколог, в интервю за  Агенция „Фокус“  за раковите заболявания. “Това се регистрира не само в България, но и в световен мащаб“, добави тя. Д-р Маринова даде конкретен пример за сравнение на заболеваемостта при белия дроб при мъжете и жените. „По данни от Българския национален регистър за 2015 година -мъжете на възраст 45-74 години боледуват почти 4 пъти по-често от жените в същата възрастова категория“, поясни тя и добави, че при рака на дебелото черво разликата не е толкова значима, но отново се проявява по-често при мъжкия пол.  \r\n Пълния текст на интервюто четете по-късно в „Мнение“ \r\nНадежда ИВАНОВА", "date": "2019.08.12", "title": "Д-р Виолетка Маринова: Злокачествените заболявания през последните 20 години са с постоянна тенденция към нарастване"}
{"url": "http://www.focus-news.net/news/2019/08/12/2688762/lyubomira-gancheva-zam-predsedatel-na-abv-uverenostta-che-rodinata-predlaga-dobro-badeshte-mozhe-da-nakara-mladite-i-na-sredna-vazrast-hora-da-ostanat-v-balgariya.html", "text": "Увереността, че Родината предлага добро бъдеще, може да накара младите и хората на средна възраст да останат в България. Това каза за дневния информационен блок „Добър ден“ на  Радио „Фокус“  зам.-председателят на АБВ Любомира Ганчева по повод Международния ден на младежта. Тя обясни, че правителството отбелязва 12 август, но политиките му не са насочени към достъп до образование, социални пакети за млади и работа с достойно заплащане. По думите й младите трябва да се включат в процеса на вземане на решения. „Младите трябва да се включат, да участват в процеса на вземане на решение, в процеса на изготвяне на политики и в реализирането им на държавно ниво. Има различни форми за включване им, но не всички от тях, за съжаление, в България са добре приложени. Мога да споделя добър опит на ПП АБВ как включваме младите хора в организацията. Те имат правото да взимат решения, да участват в различни органи на различно ниво, да предлагат, но и да участват, както подчертавам изрично, във вземато на решения, защото така се овластяват младите хора“, допълни Ганчева. Тя каза още, че държавата трябва да има целенасочена младежка политика. Тя добави, че има предприети конкретни действия, но те не са достатъчни и цялостни. \r\n \r\nМилослава АНГЕЛОВА", "date": "2019.08.12", "title": "Любомира Ганчева, зам.-председател на АБВ: Увереността, че Родината предлага добро бъдеще, може да накара младите и на средна възраст хора да останат в България"}
{"url": "http://www.focus-news.net/news/2019/08/12/2688764/kyustendil-obshtina-dupnitsa-predpriema-krayna-myarka-po-reshavane-problema-s-bezrazbornoto-lepene-na-reklamni-materiali-po-obshtinski-mesta-i-sobstvenost.html", "text": "Община Дупница предприема крайна мярка по решаване проблема с безразборното лепене на рекламни материали по общински места и собственост. Това съобщи за Радио „Фокус“ – Пирин Христо Апостолов, пресаташе на Община Дупница. Исковете за увреждане на общинско имущество и причинени вреди ще бъдат заведени на основание ЗЗД (Закон за задълженията и договорите) на всички установени нарушители. Първите три, на които ще бъдат заведени са фирми за бързи кредити. Почти няма седмица, без даден квартал или улица да е осъмнал със стотици разлепени лепенки, много от които са върху уличните знаци и на практика създават предпоставки за ПТП-та. Другите любими места за „реклама“ са кофите и контейнерите за боклук, които също са общинска собственост, за разлика от електрически стълбове и ел.табла, които са собственост на ЧЕЗ. Поредната „рекламна кампания“ бе установена този уикенд и в крайна сметка от Община Дупница предприемат крайната мярка. Само за месеците юни, юли до 9 август, Контролното звено към Община Дупница е съставило 17 фиша на такива фирми, чийто „рекламни лица“ са установявани на място да лепят, а санкциите са от 20 до 50 лева. Отделно от тях, има стартирала процедура по връчване на 4 акта за подобно деяние (от 100 до 400 лв).  „Важно е да се уточни, че само в случай на установени на място хора, които лепят на забранени места, могат да се налагат санкции от „Контролното звено“ и затова, жителите могат да сигнализират на тел. 0701 5 92 59 или 0879 523 474, щом забележат такива „емисари““, каза още Апостолов. \r\nЛивия НИНОВА", "date": "2019.08.12", "title": "Кюстендил: Община Дупница предприема крайна мярка по решаване проблема с безразборното лепене на рекламни материали по общински места и собственост"}
{"url": "http://www.focus-news.net/news/2019/08/12/2688751/dzhon-boltan-donald-tramp-iska-da-vidi-uspeshno-izlizane-na-velikobritaniya-ot-es-i-da-sklyuchi-sporazumenie-za-svobodna-targoviya-s-london-sayuzat-e-po-losh-ot-kitay-v-targovskite-pregovori-no-e-po-malak.html", "text": "Президентът на САЩ Доналд Тръмп иска да види успешно излизане на Великобритания от Европейския съюз и ще подкрепи споразумение за свободна търговия между Лондон и Вашингтон, заяви в понеделник съветникът по национална сигурност на държавния глава Джон Болтън, цитиран от  Reuters . \r\nКакто обяснява британската агенция, с подготовката за излизане на Обединеното кралство от Съюза на 31 октомври, много дипломати очакват Лондон да стане още по-зависим от САЩ. \r\nБолтън, който е на двудневна визита във Великобритания, иска подобряване на отношенията между двете държави при управлението на Борис Джонсън след понякога обтегнатите връзки при предшественика му на премиерския пост Тереза Мей. \r\nОсновното послание на Болтън е, че САЩ ще помогнат за ограничаване на щетите от Брекзит със споразумение за свободна търговия, за което в момента преговарят търговският представител на Вашингтон Робърт Лайтизър и неговия британски колега Лиз Тръс. \r\nВисокопоставен служител в администрацията на Тръмп обясни посланието на съветника по национална сигурност към британските представители с това, че Тръмп „иска да види успешно излизане на Великобритания от Съюза“ и една търговска сделка ще помогне за това. \r\nПо неговите думи, американският президент е искал да работи по търговска сделка с правителството на Мей, което обаче е отказало, за разлика от сегашните власти в Лондон. „Много сме щастливи от това“, заяви той пред репортерите, докато пътуваше с Болтън. \r\nТръмп вярва, че „що се касае до търговските преговори, ЕС е по-лош от Китай, с разликата, че е по-малък“, заяви представителят на Белия Дом. \r\nСлед закуска с депутата от британската Консервативна партия Бернар Дженкин, Болтън трябваше да обядва с секретаря на кабинета на Великобритания Марк Седвил. \r\nПо-късно той трябваше да се срещне на Даунинг Стрийт №10 с Едуард Листър, който е главен стратегически съветник на Джонсън. По-късно през деня Болтън планира да се срещне със Саджид Джавид, новият министър на финансите. \r\nВъв вторник Болтън ще се срещне с Трус, както и с Бен Уолъс, новият министър на отбраната и Стивън Барклай, държавният секретар за излизане от Европейския съюз, наред с други представители. \r\nОчаква се Болтън да призове служители от новосформираното правителство на Джонсън да приведе политиката си по отношение на Иран по-близко до линия на Съединените щати. \r\n \r\nПревод и редакция:", "date": "2019.08.12", "title": "Джон Болтън: Доналд Тръмп иска да види успешно излизане на Великобритания от ЕС и да сключи споразумение за свободна търговия с Лондон; Съюзът е по-лош от Китай в търговските преговори, но е по-малък"}
{"url": "http://www.focus-news.net/news/2019/08/12/2688763/tass-kakvi-i-kolko-mashini-ima-vav-voennata-aviatsiya-na-rusiya-stomanenite-krile-na-armiyata.html", "text": "На 12 август Военновъздушните сили на Русия отбелязват 107 години от деня на образуването си. Общо, в съответствие с държавната програма за въоръжаване до 2025 година, целият авиационен парк трябва да бъде обновен на 80-90% пише   в обзор, представен без редакторска намеса . \r\n \r\nВ състава на Въздушно-космическите сили (ВКС) на Русия влизат три рода войски: военновъздушните сили (ВВС), войската за противовъздушна и противоракетна отбрана, както и комсическата войска. В състава на ВВС влизат далечната, военно-транспортната, оперативно-тактическата и армейската авиция. \r\nСпоред данните от откритите източници, във ВКС на Русия има повече от 1800 самолета, включително: \r\n•\tповече от 800 изтребители (Су-27, Су-30, Су-33, Су-35, МиГ-29, МиГ-31 и техните модификации) \r\n•\tоколо 200 ударни самолета (Су-34, Су-24М и техните модификации) \r\n•\tповече от 200 щурмовика (Су-25) \r\n•\tоколо 150 учебно-тренировъчни самолета (Як-130 и други) \r\n•\tоколо 70 стратегически бомбардировача (Ту-95 и Ту-160) и повече от 40 далечни бомбардировача Ту-22М3 \r\nОсвен това във ВВС има около 400 военно-транспортни самолета и самолети-зареждачи Ил-78, както и повече от 20 „летящи радара“ – авиационни комплекси за далечно радиолокационно засичане А-50 и А-50У. \r\n \r\nВВС имат на въоръжение и около 1500 ударни, многоцелеви и транспортно-десантни вертолети (Ми-8, Ми-24, Ми-35, Ми-26, Ми-28Н, Ка-52 и някои други). \r\nВ състава на руските ВВС има и пет пилотажни групи: „Русские витязи“ (самолети Су-30), „Стрижи“ (МиГ-29), „Соколи России“ (Су-30, Су-35 и Су-34), Крилья Тавриди“ (Як-130) и „Беркути“ (вертолети Ми-28Н) \r\n \r\n Попълненията във ВВС \r\n \r\nПо информация на руското военно ведомство, през 2018 година армията е попълнена със 126 самолета и вертолета, като така нивото на снабденост на ВВС със съвременно въоръжение е доведено до 74%. \r\nПрез тази година Въоръжените сили очакват да получат 143 нови и модернизирани самолета и вертолета, с което делът на съвременното въоръжение ще стигне до 65$, а като цяло във ВКС – до 81,8%. \r\nВоенно-транспортната авиация вече е получила първия сериен тежък военно-транспортен самолет  Ил-76МД-90А , като през тази година се очакват още 6. Във ВКС са предадени и първите  нови многофункционални изтребители  МиГ-35 . Също така е завършено комплектоването на ескадрилите изтребители  Су-35С  от авиополка на Западния военен окръг (ЗВО) в Тверска област. Очаква се до края на 2020 година войската да получи още 20 такива машини. \r\nОсвен това, според данните на Министерството на отбраната, предсрочно се доставят във ВКС вертолетите  Ми-8АМТШ ,  Ми-8МТВ5-1  и фронтовите бомбардировачи  Су-34 . \r\nЩо се касае до перспективните модели, армията трябва да получи първият сериен изтребител от пето поколение  Су-57  (общо до 2028 година ще бъдат закупени 76 машини), чиито държавни изпитания ще завършат през тази година, както и партия ударни вертолети  Ми-28НМ . Очаква се доставката и на първия транспортно-десантен  Ми-38Т  и модернизирания тежък хеликоптер  Ми-26Т2В . Авиаторите ще получат и първите два модернизирани самолета за управление и ретранслация  Ил-22М11 \r\nПрез 2018 година извърши първия си полет и новият самолет на далечната авиация  Ту-160М , бе формирана 21-а смесена авиационна дивизия, чието главно въоръжение са хиперзвуковите комплекси „Кинжал“ (на самолети  МиГ-31К ). В началото на август 2019 година извърши първият си полет тежкият ударен безпилотен летателен апарат  „Охотник“ . \r\nПланира се до 2025 година паркът на авиотехниката да бъде обновен на 80-90%. \r\n \r\nПревод и редакция:", "date": "2019.08.12", "title": "ТАСС: Какви и колко машини има във военната авиация на Русия – „Стоманените криле на армията“"}
{"url": "http://www.focus-news.net/news/2019/08/12/2688767/kardzhali-zapochva-asfaltirane-na-parkinga-pred-hrama-sveti-yoan-predtecha.html", "text": "На 13 август 2019 година започва асфалтиране на паркинга пред храма „Свети Йоан Предтеча“ на ул.“Осми март“ в областния град, съобщиха от  ОДМВР – Кърджали . \"Пътна полиция\" призовава водачите да преместят автомобилите си от паркинга, за да не пречат на ремонтните дейности.", "date": "2019.08.12", "title": "Кърджали: Започва асфалтиране на паркинга пред храма „Свети Йоан Предтеча“"}
{"url": "http://www.focus-news.net/news/2019/08/12/2688765/odmvr-vratsa-zadarzhan-e-za-24-chasa-mazh-opital-se-da-ubie-mladezh-v-park-v-grada.html", "text": "Задържан е за 24 часа мъж, опитал се да убие младеж в парк в града. Това съобщиха за  Агенция „Фокус“  от  ОДМВР - Враца . В събота срещу неделя в парк „Дъбника“ в град Враца е направен опит младеж да бъде прострелян в главата. Използван е газов пистолет и момчето не е пострадало, а извършителят е задържан от полицията за 24 часа. По случая е образувано досъдебно производство.  \r\nНадежда ИВАНОВА", "date": "2019.08.12", "title": "ОДМВР – Враца: Задържан е за 24 часа мъж, опитал се да убие младеж в парк в града"}
{"url": "http://www.focus-news.net/news/2019/08/12/2688768/ministerstvo-na-turizma-nad-484-mln-lv-sa-prihodite-ot-noshtuvki-v-turizma-za-perioda-yanuari-yuni-2019-g.html", "text": "Над 484 млн. лв. са приходите от нощувки в туризма за периода януари -юни 2019 г.- ръст от 2,9%. Това съобщиха от пресцентъра на  Министерство на туризма .  С 12,1 на сто се увеличават постъпленията от българи тази година спрямо рекордната 2018-а. \r\nРъстове от по 2,9 процента се отчитат в приходите от нощувки в местата за настаняване с 10 и повече легла, както и в общия брой на пренощували лица в тези места за настаняване, сочат данните НСИ за периода януари-юни 2019 г, публикувани днес.  \r\nПриходите от нощувки в местата за настаняване общо за страната за първото полугодие надхвърлят 484 млн. лв. Постъпленията от нощувки от българи за първите шест месеца на годината са с ръст от 12,1 % спрямо рекордната за туризма 2018 г.  \r\n3 257 530 пък е общият брой на пренощувалите лица в местата за настаняване с 10 и повече легла през първите шест месеца- също ръст с 2,9 на сто спрямо същите месеци на миналата година.  По този показател българите са се увеличили с 4,3 на сто спрямо същия период на миналата година.  \r\nСамо за месец юни над 1 млн. са пренощувалите лица в местата за настаняване с 10 и повече легла, като се отчита увеличение от 4% в сравнение с юни на 2018 г. От тях 408 187 са български граждани и 620 597 чужденци, като нарастването е съответно с 4,9% и 3,5%.  Средствата, които са постъпили в местата за настаняване с 10 и повече легла през шестия месец на годината, възлизат на 205,4 млн. лв.  \r\nВъпреки прогнозите през юни положителни резултати отчитат двете най-големи области по Черноморието – Варна и Бургас. В област Варна пренощувалите лица в местата за настаняване с 10 и повече легла са били 201 385, което представлява нарастване с 0,7 на сто, а приходите от нощувки са на стойност 51,1 млн. лв. В Бургаска област 330 014 е броят на лицата пренощували в местата за настаняване с 10 и повече легла – ръст от 6,1%. Приходите от реализираните там нощувки достигат до 91,6 млн. лв., което е увеличение от 6,7% спрямо предходния юни.", "date": "2019.08.12", "title": "Министерство на туризма: Над 484 млн. лв. са приходите от нощувки в туризма за периода януари - юни 2019 г."}
{"url": "http://www.focus-news.net/news/2019/08/12/2688755/pernik-oblastniyat-upravitel-irena-sokolova-informira-za-izgotveni-merki-ot-mzhg-svarzani-s-afrikanskata-chuma-po-svinete-v-riskovi-zoni.html", "text": "Областният управител Ирена Соколова информира, че Министерството на земеделието, храните и горите, съвместно с Българската агенция по безопасност на храните, продължава разяснителната информационна кампания за необходимостта от прилагане на мерките срещу африканската чума по свинете (АЧС). Това съобщиха от пресцентъра на  Областната администрация .  \r\nМинистерството разпространи четиринадесет мерки, насочени към стопани отглеждащи свине в обекти тип „заден двор” („лично стопанство”) с актуална инструкция по превенцията, както и надзора след констатиране на положителен случай: \r\n- Африканската чума по свинете (АЧС) е опасно, силно заразно заболяване с потенциал за разпространение и засягане на огромни територии. Няма лечение, няма ваксина; \r\n- Свинете в задните дворове са в най-висок риск да заболеят, а стопаните неволно да разпространят заболяването;  \r\n- Мярката за доброволно клане не е „избиване“ на здрави прасета. Това е доброволно клане, чиято цел е да предпази свинете и даде възможност на стопаните им да заколят здрави прасета сега (защото в ситуация на огнище в обекта им или в зона от 3 км се налага принудително умъртвяване/загробване и невъзможност за оползотворяване на месото); \r\n- Мярката за доброволно клане ще ограничи опасността от навлизане на АЧС, ще остави повече здрави населени места. Това ще позволи на хората да въведат необходимите минимални мерки за биосигурност, при който да започнат отново да отглеждат и без риск свине в личните си стопанства; \r\n- Колкото по-бързо бъде приложена мярката, толкова по-бързо ще се овладее ситуацията и хората ще могат да възобновят отглеждането на свине в лични стопанства. В тази връзка всяко противопоставяне и неизпълнение на мярката ще забави и попречи на борбата с АЧС в страната; \r\n- Мярката е насочена към ограничаване огромните щети, които АЧС нанася на цялото свиневъдство в страната (без значение размера/броя на свинете в стопанството); \r\n- АЧС не е опасна за човека, но вирусът оцелява в месните продукти, които не са претърпели термична преработка и човекът неволно с тях разпространява вируса (чрез изхвърляне на кухненски отпадъци); \r\n- Не се прилага масово избиване на свине, а превенция да опазим здрави прасета си; \r\n- Финансова помощ е предвидена за стопаните, които изпълнят мерките за превенция за извършване на почистване и дезинфекция на обектите, както и тяхното привеждане към правилния режим на отглеждане на животни - регистрация и биосигурност.  \r\n- Неизпълнението на мерките ще лиши стопаните от тази финансова помощ, както и от европейските средства, които им се отпускат за тази цел; \r\n- Отстраняването на възприемчиви животни (свине) в населените места ще даде възможност за по-бързото овладяване на епизоотията от АЧС, като по този начин ще се опази свиневъдния сектор в България (индустриални, фамилни и лични стопанства); \r\n- Кметовете, които не предоставят списък на хората, приложили мярката за доброволно клане, ги лишават от полагащата им се финансова помощ; \r\n- Цялата научна общност на страната е налична за провеждане на обучителни/информативни кампании;  \r\n- 0700 122 99 е спешният телефон за връзка, при необходимост от допълнителна информация, сигнали за нелоялни стопани, заболеваемост или др. проблеми, свързани с АЧС.", "date": "2019.08.12", "title": "Перник: Областният управител Ирена Соколова информира за изготвени мерки от МЗХГ свързани с африканската чума по свинете в рискови зони"}
{"url": "http://www.focus-news.net/news/2019/08/12/2688766/aktsenti-v-predavaneto-sofiyska-tribuna-po-radio-fokus.html", "text": "И тази седмица в предаването „Софийска трибуна“, продукция на БСП-София, която се излъчва на честотите на софийската програма на  Радио „Фокус“ , продължаваме поредицата от срещи с личностите, издигнати от БСП, които ще се борят за районните кметски постове на местните избори на 27 октомври. Досега посетихме районите Красно село, Изгрев, Триадица, Лозенец, Връбница, Сердика и Слатина. Днес ни предстоят срещи с кандидатите за кметове на столичните Красна поляна и Надежда. Днес разговаряме с кандидата за кмет на Красна поляна – Георги Миланов. След 17.30 на „Софийската трибуна“ застава Стоян Цветков – кандидат за кмет на Надежда. С тях ще разговаряме за проблемите на двата района. От първо лице ще разберем какви са решенията им, мотивацията и приоритетите на кандидатите. \r\nГостите в студиото ни ще отговарят на слушателски въпроси на телефон 0882 802 802. \r\n Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“ с водещ Веселка Иванова.", "date": "2019.08.12", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/08/12/2688771/veliko-tarnovo-dobrovoltsi-pochistiha-prostranstvoto-okolo-nadgrobniya-pametnik-na-veneta-i-ivanka-botevi-v-grada.html", "text": "Доброволци почистиха пространството около надгробния паметник на Венета и Иванка Ботеви, който се намира в парк „Дружба“ в старата столица, предаде репортер на  Радио „Фокус“ – Велико Търново . Те боядисаха и оградата около вечния дом на съпругата и дъщерята на големия български революционер и поет Христо Ботев. Инициативата е на скулптора Мартин Митев и филолозите Георги Кръстев, Теодора Стоянова и Гергана Жекова, съобщават от Общината. \r\n \r\n „Фокус“  припомня, че същият добър пример Мартин и Георги дадоха и с почистването на паметника на Петко Р. Славейков и околното пространство около него. \r\nОт местната администрация заявиха,че те, както и Регионалният исторически музей подкрепят всяка гражданска инициатива, насочена към опазване на нашето историческо минало. \r\nЛуиза ТРАНЧЕВА", "date": "2019.08.12", "title": "Велико Търново: Доброволци почистиха пространството около надгробния паметник на Венета и Иванка Ботеви в града"}
{"url": "http://www.focus-news.net/news/2019/08/12/2688760/petar-georgiev-zam-kmet-okolo-300-stopani-ot-sadovsko-unishtozhiha-svinete-si-v-predpisanite-im-srokove-zaradi-afrikanskata-chuma.html", "text": "Около 300 стопани от Садовско унищожиха свинете си в предписаните им срокове заради африканската чума. Това съобщи за  Радио „Фокус“- Пловдив  зам.-кметът на Садово Петър Георгиев. По думите му 10 от 12 – те населени места в общината попадат в 20-километровата санитарна зона около индустриалната свинеферма в село Белозем, където бе открита чума и по тази причина хората са изклали животните си в уречения срок. Петър Георгиев каза още ,че не е имало неподчинение от страна на стопаните, тъй като те добре разбират опасността и същността на проблема. \r\n„Въпреки това ветеринарни лекари твърдят, че в другите страни само при нужда се унищожават животните, като болните от тях се лекуват”, каза Петър Георгиев. В община Садово не е имало заразено и болно животно. \r\nГеоргиев каза още, че хората по-скоро се притесняват за бъдещето си, за това дали след масовото унищожение на животни ще успеят за следващата година да си купят други животни. \r\nЦветана ТОНЧЕВА", "date": "2019.08.12", "title": "Петър Георгиев, зам.-кмет: Около 300 стопани от Садовско унищожиха свинете си в предписаните им срокове заради африканската чума"}
{"url": "http://www.focus-news.net/news/2019/08/12/2688770/d-r-violetka-marinova-nyama-organ-koyto-da-e-poshtaden-ot-raka.html", "text": "И няма орган, който да е пощаден от това коварно заболяване. Това каза д-р Виолетка Маринова, онколог, в интервю за  Агенция „Фокус“  за раковите заболявания. „Често казвам, че всяка нормална клетка в нашия организъм може да се превърне в ракова“, заяви тя. Като най-често засегнати органи д-р Маринова посочи белия дроб, млечната жлеза, дебелото черво. „Не правят изключение и карциномите на стомаха, на маточната шийка, на яйчниците, на пикочния мехур и др. По-рядко срещаните са саркомите, меланома, стромалните и невроендокринните, както и мозъчните тумори“, добави онкологът. По думите и онкологините заболявания са геномни болести, които се дължат на натрупване на геномни промени в клетата. „Вследствие на това се нарушават редица процеси, свързани с регулацията на нормалния растеж на клетката, контрола на делене и програмираната смърт на клетката“, поясни тя.   \r\n \r\n Пълния текст на интервюто четете в „Мнение“ \r\nНадежда ИВАНОВА", "date": "2019.08.12", "title": "Д-р Виолетка Маринова: Няма орган, който да е пощаден от рака"}
{"url": "http://www.focus-news.net/news/2019/08/12/2688775/blagoevgrad-natsionalniyat-otbor-na-balgariya-po-taekuon-do-itf-e-poslanik-na-natsionalnata-kampaniya-zaedno-sreshtu-trafika-na-hora.html", "text": "По инициатива на Местната комисия за борба с трафика на хора – гр. Благоевград, националният отбор на България по Tаекуон-До ITF е посланик на кампанията „Заедно срещу трафика на хора/ WE SAY NO TO HUMAN TRAFFICKING“. Това съобщиха от пресцентъра на  Община Благоевград . Ежегодната национална кампания за превенция на трафик на хора с цел сексуална експлоатация се организира от Националната комисия за борба с трафика на хора към Министерски съвет (НКБТХ), съвместно с десетте местни комисии за борба с трафика на хора в страната.  \r\nВ Благоевград бяха проведени редица работни срещи с д-р Марио Богданов, Вицепрезидент на Световната и Европейската Федерации по Таекуон-До и Президент на Българска Федерация по Таекуон-До, в резултат на които е постигната договореност за партньорство между НКБТХ и Българската Федерация по Таекуон-До ITF.  \r\nПредстои в периода 24-30 август 2019 г. да се проведе Световното първенство по Таекуон-До ITF в зала „Колодрума“, гр. Пловдив. Състезателите от българският национален отбор ще носят тениски с мотото на кампанията „We say NO to human trafficking”. Междувременно в рекламния видеоклип за домакинството на България също е включено посланието. По време на първенството ще бъдат разпространени и информационни материали на български и английски език, разработени специално за събитието от МКБТХ – гр. Благоевград и Националната комисия. \r\nВ Световното ще участват представители на над 80 държави, сред които Австралия, САЩ, Канада, Аржентина, Бразилия, Панама, Венецуела, Пуерто Рико, Англия, Уелс, Шотландия, Ирландия, Испания, Франция и други, като се очаква състезателите да бъдат над 1 500.", "date": "2019.08.12", "title": "Благоевград: Националният отбор на България по Tаекуон-До ITF е посланик на националната кампания „Заедно срещу трафика на хора“"}
{"url": "http://www.focus-news.net/news/2019/08/12/2688774/afp-priklyuchi-poredniyat-krag-na-pregovorite-mezhdu-sasht-i-talibanite.html", "text": "САЩ и талибаните приключиха поредния кръг от преговори за споразумение, което доведе до свиване на американското военно присъствие в  Афганистан, заявиха в понеделник и двете страни, цитирани от  AFP . \r\nПреговорите в катарската столица Доха през последната година целят подписване на договор, който ще позволи на Пентагона да започне да изтегля своите 14 000 военнослужещи от Афганистан. \r\nСпоред спекулации, достигнали до Кабул през последните дни, подписването на споразумение е близо, но публикации в социалната мрежа „Туитър“ от талибаните и Залмай Халилзад - специалният пратеник на САЩ, който ръководи разговорите, предполагат, че има  още работата, която трябва да се свърши. \r\n\"Завършихме този кръг от преговори, които започнаха на 3 август между САЩ и талибаните. През последните няколко дни двете страни се съсредоточиха върху техническите подробности. Преговорите бяха продуктивни. На връщане към Вашингтон ще се консултирам за следващите стъпки “, написа Халилзад. \r\nГоворителят на талибаните Забиулах Муджахид заяви, че разговорите са продължили до полунощ. \r\n\"Работата беше досадна, но ефективна. И двете страни се съгласиха да се консултират със ръководствата си за следващи стъпки\", написа той в „Туитър“. \r\n \r\n  Юлиян Марков", "date": "2019.08.12", "title": "AFP: Приключи поредният кръг на преговорите между САЩ и талибаните"}
{"url": "http://www.focus-news.net/news/2019/08/12/2688773/lyubomira-gancheva-abv-evropeyskata-garantsiya-za-mladezhta-pokazva-zhelanieto-za-konkretna-politika-no-ne-e-zavarshen-prehodat-kam-realna-takava.html", "text": "Европейската гаранция за младежта показва желанието за конкретна политика, насочена към младите, но не е завършен преходът към реална такава политика на европейско ниво. Това каза за дневния информационен блок „Добър ден“ на  Радио „Фокус“  зам.-председателят на АБВ Любомира Ганчева по повод Международния ден на младежта. По думите й Европа се е провалила в политиката за младите. „Европейската гаранция, дори и в момента по начина, по който тя работи, е за младите хората на възраст до 25 години. А тези млади хора на възраст от 25 до 29 години, които нямат работа? На тях какво им се предлага? На второ място обхвата й не е добре разписан и липсва добра информираност. Голяма част от младите хора, в годините като съм работила с млади хора, като ги попитам за младежка гаранция се оказва, че те не знаят, че съществува. Тоест, това остава един документ, разработен някъде, вероятно с много добри намерения, разписан, приет, само че по никакъв начин не е стигнал до хората, за които е създаден. Няма го това младежко включване“, обясни зам.-председателя на АБВ. Любомира Ганчева каза, че документът трябва да има по-широк обхват и трябва да се проведе по-добра информационна кампания. Тя коментира, че в България процентът на безработица е относително нисък, но съществува проблемът с работещите бедни. Тя добави, че стратегиите трябва да бъдат изработвани от младите за младите. \r\n \r\nМилослава АНГЕЛОВА", "date": "2019.08.12", "title": "Любомира Ганчева, АБВ: Европейската гаранция за младежта показва желанието за конкретна политика, но не е завършен преходът към реална такава"}
{"url": "http://www.focus-news.net/news/2019/08/12/2688776/veliko-tarnovo-58-karlezhi-sa-izsledvani-v-rzi-prez-yuli.html", "text": "100 случая на остри заразни заболявания са регистрирани във Великотърновска област през юли. Те са с 10 по-малко, в сравнение с предходния юни, когато са били 110, обобщават за  Радио „Фокус“ – Велико Търново  от Регионалната здравна инспекция в града. От там уточняват, че се наблюдава двукратно намаляване в броя на случаите на въздушно-капковите инфекции и двукратно нарастване на чревните инфекции.  През месец юли най-висока е била заболяемостта в общините Горна Оряховица, Лясковец и Златарица. В лаборатория „Паразитология” са направени 1 614  изследвания на граждани, организирани детски колективи и домове за социални услуги съгласно изискванията на Наредбата за диагностиката, профилактиката и контрола на местните паразитози. Общия брой на пробите, обработени в трите лаборатории на РЗИ през юли е 2 635. В кабинета по безплатно и анонимно консултиране за СПИН през отчетния период са преминали 23 лица, от тях 17 мъже и 6 жени, на възраст от 18 до 72 г. В биологичната лаборатория е извършена идентификация на нови природни огнища на донесени от граждани и лечебни заведения 58 кърлежи. Осъществен е мониторинг на 11 комарни биотопа на територията на област Велико Търново, чрез видово определяне на комарни ларви. \r\nЛуиза ТРАНЧЕВА", "date": "2019.08.12", "title": "Велико Търново: 58 кърлежи са изследвани в РЗИ  през юли"}
{"url": "http://www.focus-news.net/news/2019/08/12/2688779/varna-dva-pati-sedmichno-izvozvat-edrogabaritni-otpadatsi-v-grada.html", "text": "Два пъти седмично специализирани автомобили на сметопочистващите фирми извършват транспортиране на едрогабаритните отпадъци, които гражданите поставят до съдовете за битова смет. Това съобщиха за  Радио „Фокус“ – Варна  от Дирекция „Управление на сигурността и контрол по обществения ред“ в градската управа. Отпадъците трябва да са с големина до един кубичен метър. Гражданите могат да изхвърлят шкафове, дивани, столове, матраци, маси, мокети, килими и врати. При по-големи количества отпадък обаче, е необходимо да се повика лицензирана фирма за транспортирането им до депото в село Въглен. Не е разрешено поставянето до кофите за смет на излязло от употреба електрическо и електронно оборудване, като печки, климатици, хладилници и други. Подобни непотребни вещи от домакинствата могат да се предават безвъзмездно на оползотворяваща организация, чрез подаване на заявка по телефона. След включване в графика, отпадъкът ще бъде взет от дома на гражданите. Забранено е и да се изхвърлят строителни отпадъци – този вид отпадък задължително е необходимо да се предаде на лицензирана фирма. Два пъти в годината по време на Пролетното и Есенното почистване, се организира безвъзмездно кампанийно събиране на едрогабаритните отпадъци от домакинствата. На определени места на територията на града се поставят 6-кубикови контейнери, в които гражданите могат безвъзмездно да предават до два кубични метра едрогабаритни отпадъци. \r\n \r\nДиана СТОЕВА", "date": "2019.08.12", "title": "Варна: Два пъти седмично извозват едрогабаритни отпадъци в града"}
{"url": "http://www.focus-news.net/news/2019/08/12/2688777/d-r-elena-borisova-rzi-montana-zhenata-zarazena-sas-zapadnonilska-treska-veche-e-v-po-dobro-sastoyanie.html", "text": "Жената, заразена със западнонилска треска, вече е в по-добро състояние, каза за  Радио „Фокус“ – Видин  д-р Елена Борисова, директор на Регионалната здравна инспекция в Монтана. Тя посочи, че жената е имала и много други придружаващи заболявания. Случаят със заразената жена със западнонилска треска в Монтана е от края на изминалата  седмица. „Това зарадзно заболяване се предава чрез ухапване от комар. Няма ваксина срещу него. Мерките, които всеки може да приложи, трябва да бъдат ориентирани към предпазване от ухапване от комари. Много комари са най-активни при изгрев и здрач. Хората трябва да използват репеленти, както и да са с покрити части на тялото, когато са навън. Прозорците и вратите да имат мрежи срещу комарите“, обясни д-р Елена Борисова. Тя допълни, че заболяването протича с грипоподобни симптоми – температура, главоболие, отпадналост. При голяма част от заразените инфекцията може да протече безсимптомно. По – тежки неврологични форми на болестта като енцефалит, менингоенцефалит или менингит са редки, предимно при хора в напреднала възраст. \r\nАнна ЛОЗАНОВА", "date": "2019.08.12", "title": "Д-р Елена Борисова, РЗИ-Монтана: Жената, заразена със западнонилска треска, вече е в по-добро състояние"}
{"url": "http://www.focus-news.net/news/2019/08/12/2688782/sport-simeon-terziev-specheli-tenis-turnir-ot-itf-v-sofiya.html", "text": "16-годишният български тенисист Симеон Терзиев спечели турнира от веригата ITF в София, след като на финала надигра друг български тенисист Антъни Генов  в два сета с резултат 6:1 7:6. За Терзиев това е втора престижна титла от турнир на ITF. В началото на миналия месец, младият тенисист спечели турнира от висока категория в Тимишоара, Румъния. \r\nСледващото предизвикателство пред младия тенисист е участие в турнир от трета категория на ITF в Киев.", "date": "2019.08.12", "title": "Спорт: Симеон Терзиев спечели тенис турнир от ITF в София"}
{"url": "http://www.focus-news.net/news/2019/08/12/2688781/gdbop-uchastva-v-mezhdunarodna-operatsiya-sreshtu-trafika-na-detsa.html", "text": "В рамките на операцията служители на сектор „Трафик на хора“ - ГДБОП, съвместно с представители на Национална комисия за борба с трафика на хора, са извършили проверки на лица с рисков профил, съобщиха от пресцентъра на  МВР . Съгласно плана за провеждането на операцията, действията са обхванали територията на Летище-София и на ГКПП в страната. Главна дирекция „Гранична полиция“ и Дирекция „Международно оперативно сътрудничество“ са оказали съдействие с оглед непрекъснат обмен на оперативна информация и координацията с останалите участващи държави.Проверени са близо 200 души с рисков по отношение трафика на хора профил,  както и близо 50 лични документа за самоличност поради съмнение, че са фалшифицирани.  \r\nВ хода на операцията са раздадени над 700 превантивни брошури. Служители на сектор „Трафик на хора“ при ГДБОП – МВР и представители на Националната комисия за борба с трафика на хора са провели и беседи на тема „Трафик на хора“ с ученици от столична гимназия, като са ги запознали детайлно със спецификите на престъплението и с това как да се предпазят от въвличане в ситуация на трафик.  \r\nОсвен България, в „Съвместни дни за действие срещу трафика на деца“ са участвали Австрия, Белгия, Хърватия, Дания, Унгария, Исландия, Латвия, Литва, Холандия, Португалия, Румъния, Словакия, Словения, Испания, Швеция, Швейцария и Обединеното кралство. Експерти по трафика на хора от правоприлагащите структури на всички изброени държави, както и представители на други ангажирани с проблема институции (социални работници, представители на общини, НПО и др.) са обединили усилия с цел идентифициране на потенциални жертви на престъплението.  \r\nВ рамките на операцията, на територията на Европейския съюз са проверени над 127 000 лица, 63 800 превозни средства и 1 100 локации (сред които частни имоти, търговски обекти, хотели, авто- и ж.п. гари, пристанища, аерогари и гранични контролно-пропускателни пунктове). Проведени са превантивни кампании в учебни заведения с цел повишаване на информираността по отношение трафика на хора.  \r\nИзвършени са 34 ареста на заподозрени в трафик на хора, както и 36 ареста за други извършени престъпления като кражби, нелегална миграция и разпространение на порнографски материали с ненавършили пълнолетие лица. На територията на ЕС са идентифицирани 206 потенциални жертви, 53 от които непълнолетни. Във връзка с това са стартирани 31 нови разследвания по трафик на хора.", "date": "2019.08.12", "title": "ГДБОП участва в международна операция срещу трафика на деца"}
{"url": "http://www.focus-news.net/news/2019/08/12/2688783/lovech-vremenno-se-ogranichava-dvizhenieto-pri-km-145-na-patya-yablanitsa-zlatna-panega-poradi-avariral-tezhkotovaren-avtomobil.html", "text": "Временно се ограничава движението при км 145 на път I-3 Ябланица - Златна панега поради аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут: път III-358 Ябланица - Орешене - път III-3082 Орешене - Златна панега.", "date": "2019.08.12", "title": "Ловеч: Временно се ограничава движението при км 145 на пътя Ябланица - Златна панега поради аварирал тежкотоварен автомобил"}
{"url": "http://www.focus-news.net/news/2019/08/12/2688785/blagoevgrad-remontni-deynosti-se-izvarshvat-po-vtoroklasen-pat-62-dupnitsa-klisura.html", "text": "Ремонтни дейности се извършват по второкласен път 62 Дупница – Клисура от км 42+263 до км 59+071. Това съобщиха за  Радио „Фокус“ – Пирин  от Областно пътно управление – Кюстендил. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември. Освен това преминаването по третокласен път – 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път-623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 е нормално натоварен. \r\n \r\nЛивия НИНОВА", "date": "2019.08.12", "title": "Благоевград: Ремонтни дейности се извършват по второкласен път 62 Дупница – Клисура"}
{"url": "http://www.focus-news.net/news/2019/08/12/2688772/daily-sabah-otnosheniyata-mezhdu-sasht-i-turtsiya-sa-v-kritichen-moment.html", "text": "Преговорите между турски и американски военни представители относно създаването на зона за сигурност в Сирия приключиха с постигане на споразумение след почти седеммесечна дискусия, последвала решението на президента на САЩ Доналд Тръмп да изтегли американските войски от Сирия, пише турското англоезично издание  Daily Sabah  в материал, представен без редакторска намеса. \r\nПрез януари американският президент Тръмп също писа в социалната мрежа „Туитър“ за изграждането на  зона за сигурност с дълбочина 20 мили (32 км) в Сирия. Идеята за изграждане на такава зона беше предложена от Турция през първите месеци на сирийската гражданска война. \r\nЦелта беше да се създаде зона в Сирия, която правителствените сили не могат да атакуват, и тя да стане убежище за бягащите от жестокостите на войната. По-късно зоната, предлагана от Турция за тази цел беше завзета от терористични организации. \r\nТерористичните групировки увеличиха несигурността в региона. Въпреки постоянните опити на турското правителство, продължаващата нерешителност и бездействие на американската администрация към този момент не позволява създаването на такава зона. \r\nСега за първи път изглежда, че двете страни са готови да разрешат този проблем. Въпреки че не знаем подробностите на споразумението, сред турската общественост възникна предпазлив оптимизъм, подхранен от решаването на проблем с четиригодишна давност. \r\nМнозина твърдят, че този въпрос може да се превърне в пример във все по-трудните отношения между САЩ и Турция. Така че за бъдещето на двустранните връзки това е положително развитие. Ако бъде успешно приложена, това може да бъде първата стъпка към по-всеобхватно споразумение за бъдещето на Сирия. \r\nПо подобен начин, съвместното съобщение беше насочено и към въпросите, свързани с националната сигурност на Турция. Въпреки че обикновено сигурността между двама съюзници не би трябвало да е проблем, нечувствителността на САЩ към опасенията  за националната сигурност в Турция е най-значимият проблем в отношенията. \r\nПодкрепата на Отрядите за народна самоотбрана (YPG) и липсата на загриженост за опасенията на Турция относно граничната й зона породиха най-големите предизвикателства пред взаимното доверие в отношенията. Сега почти пет години след началото на сътрудничеството си с YPG, американската страна може да започне да разбира проблемите на националната сигурност на Турция в тази гранична зона. \r\nВъпреки че това е положително развитие, трябва да бъдем и предпазливи. Преди осемнадесет месеца, по време посещението на държавния секретар на САЩ Рекс Тилърсън в Турция двете страни започнаха да обсъждат споразумение за Манбидж. \r\nСлед тези дискусии преди 14 месеца САЩ и Турция се договориха за пътна карта за града; въпреки това, оттогава прилагането на споразумението не е започнало. Въпреки протестите и оплакванията на Турция за забавянето на изпълнението, в Манбидж нещата не се промениха. \r\nСега в разгара на преговорите за по-широка зона с по-сложна операция и в условията на много ниско взаимно доверие, навременното и координирано изпълнение стана по-важно от всякога. \r\nАко бъде приложено, това споразумение може да се превърне в най-важната мярка за изграждане на доверие между двете страни. Ако се превърне в друго споразумение от Манбидж по отношение на неговото прилагане и ако американската страна забави предприемането на необходимите стъпки, ще бъде изключително трудно двете страни да работят заедно в Сирия. \r\n \r\n  Юлиян Марков", "date": "2019.08.12", "title": "Daily Sabah: Отношенията между САЩ и Турция са в критичен момент"}
{"url": "http://www.focus-news.net/news/2019/08/12/2688784/32-dushi-sa-obvinyaemite-vav-vrazka-s-neutraliziranata-prestapna-grupa-za-narkotitsi-obzor.html", "text": "32 души са общо обвиняемите след проведената съвместна мащабна акция на ГДБОП и спецпрокуратурата срещу наркоразпространението в страната. Седем от тях са задържани под стража, а за друга част от тях е издадена Европейска заповед за издирване. Това стана ясно на брифинг на представители на Специализираната прокуратура и ГДБОП. Ръководителят на Специализираната прокуратура Димитър Петров разкри информацията, че разпространената преди две години листовка на територията на София с наименование „Те тровят вашите деца“ със снимки на лица, за които към онзи момент се твърдеше, че са разпространители на наркотични вещества, са част от неутрализираната миналата седмица организирана престъпна група. От думите на наблюдаващия делото прокурор Красимир Тренчев стана ясно, че ръководителите на групировката са трима, но имената им бяха спестени. Също така не беше коментирана и предполагаема връзка на обвиняемите с някои от по-големите имена в бизнеса с наркотични вещества в страната. Направленията, по които е работела престъпната група, са три: продажба на наркотични вещества на едро, търговия с 50 и повече килограма високорискови вещества като хероин, кокаин, коноп, екстази. Второто направление е дилърска мрежа, изградена от самите участници в групировката. Също така се е разчитало и на разпространение на наркотичните вещества и в нощни заведения, както и по партитата. Групировката е работела на територията на цялата страна, а дилърите, част от групата, са набирани по различни начини, като някои от тях са се включвали доброволно, а други са били принуждавани със заплахи и нанасяне на телесни повреди. Групата е действала от около 4-5 години, а по разкриването й се е работело активно от две години и половина. Към момента са установени две оранжерии, но има данни и за други, така че работата продължава. В оранжерията в Русе са били открити около 1500-1600 стръка растения. Групировката е работела дълбоко конспиративно. Има предположения, че дилърите на най-ниското ниво може и да знаят за кого работят, но никога не са имали преки контакти с висшето ръководство.  За издирване са обявени около 25 човека. До края на разследването информация за размера на придобития от групировката финансов ресурс няма да бъде налична.  \r\n \r\nТеодора ПАВЛОВА", "date": "2019.08.12", "title": "32 души са обвиняемите във връзка с неутрализираната престъпна група за наркотици (ОБЗОР)"}
{"url": "http://www.focus-news.net/news/2019/08/12/2688789/kmetat-na-sofiya-yordanka-fandakova-napravi-proverka-na-remontnite-deynosti-v-stolitsata-obzor.html", "text": "В понеделник кметът на София Йорданка Фандъкова направи проверка на ремонтните дейности, които се провеждат на улица „Каменоделска“. По време на проверката с нея беше и заместник-кметът на София Дончо Барбалов. Те се разходиха по отсечката, която се ремонтира, а след това Фандъкова коментира какво е състоянието на пътя в момента и кога би трябвало да бъде отворен за движение, тъй като сега отсечката е затворена изцяло за преминаване на автомобили. Кметът Йорданка Фандъкова каза, че е получила уверението на хората, които се занимават с ремонтните дейности, че до 15 септември движението по улица „Каменоделска“ ще бъде пуснато изцяло.  \r\nОт Столична община припомниха, че в момента се извършват ремонти на 15 големи обекта на територията на града, а един от тях е именно реконструкцията на ул. „Каменоделска“ . Проектът е финансиран по оперативна програма „Региони в растеж“ и включва цялостна подмяна на трамвайните релси, настилката, ново осветление, нови тротоари, както и нови спирконавеси. Работата в момента тече интензивно. На място постоянно има работници, които да работят по обекта. Също така не се пести и от техника. Използват се множество машини за по-бързото пускане на отсечката в движение. По този обект са извършени и ремонтни дейности от НКЖИ, но тяхната работа вече е приключила. Тя е била свързана с ремонт на моста „Изида“ и трасето вече е освободено.  \r\nКметът на София Йорданка Фандъкова заяви по време на изявлението пред медиите, че в момента се работи усилено по всички обекти на територията на столицата и дори се очаква някои да приключат по-рано от обявените срокове.  \r\nОсвен ремонтни дейности, в София се провеждат и други инициативи, като събарянето на незаконни постройки в район „Илинден“. Фандъкова заяви, че този процес е започнал в понеделник сутрин и става дума за постройки в ромската махала на района. По думите и, към момента ситуацията там е спокойна, а Общината има подкрепата на отговорните институции за това начинание. Също така се стремят да не вдигат много шум около събарянето на незаконните постройки, за да не се натрупва напрежение и да се стигне до излишни инциденти.  \r\nЙорданка Фандъкова беше запитана и по друга актуална тема, а именно делото на „Булгаргаз“ срещу „Топлофикация София“. Относно това тя коментира, че въпреки неразбирателството между двете дружества, софиянци няма да пострадат и отоплителният сезон няма да бъде застрашен. От Столична община ни увериха, че от началото на август тази година „Топлофикация“ е изплатила 7 млн. лв. на „Булгаргаз“ и плащанията не спират. Стана ясно, че както кметът, така и министърът на енергетиката ще направят всичко възможно, за да не бъде застрашен отоплителният сезон. Оказва се, че това дело не трябва да притеснява гражданите, тъй като не е първото и то засяга по-скоро дружествата, отколкото гражданите.  \r\nА относно това дали Фандъкова ще се кандидатира за кмет на София на местните избори през октомври, тя коментира, че решението ще го вземе сама и ще го обяви през септември, когато започне предизборната кампания. Противно на твърдения в публичното пространство, че Йорданка Фандъкова се е уморила, болна е и няма да се кандидатира за кмет отново, тя заяви, че не е уморена и е в много добро здраве, а усилената работа я мотивира още повече. Стана ясно и, че в момента се подготвят нови проекти за столицата. Кметът коментира още, че непрекъснато се среща с гражданите и се работи за подобряване на средата на живот. Затова и се е срещнала с жителите на село Кокаляне, където също се извършват редица ремонтни дейности, а предстои стадионът да бъде предоставен за ползване на местния спортен клуб. В заключение тя добави, че се подготвя, когато се изправи пред хората, да има нови идеи, а и обновен екип.  \r\nНадежда ИВАНОВА", "date": "2019.08.12", "title": "Кметът на София Йорданка Фандъкова направи проверка на ремонтните дейности в столицата (ОБЗОР)"}
{"url": "http://www.focus-news.net/news/2019/08/12/2688786/burgas-okrazhniyat-sad-vze-myarka-za-neotklonenie-domashen-arest-spryamo-obvinyaem-za-nepristoyni-deystviya.html", "text": "Окръжен съд – Бургас отмени определение на Районен съд – Средец и взетата мярка за неотклонение „Задържане под стража“ спрямо Валери П., обвиняем за непристойни действия, грубо нарушаващи обществения ред в гр. Средец. Въззивната инстанция взе мярка за неотклонение „Домашен арест“ спрямо обвиняемия. Това съобщиха от пресцентъра на  съда .  Срещу Валери П. е повдигнато обвинение за това, че на 02.08.2019 г., в гр. Средец, в условията на продължавано престъпление,      нанесъл удар на витринно стъкло на павилион, собственост на С. А., посредством носената от него брадва, като унищожил две витринни стъкла. На същата дата и място, в Центъра за настаняване на деца от семеен тип, използвайки брадва, взломил 2 входни врати, счупил стъкла и прозорци, както и се заканвал с думите „Ще Ви убия, ще Ви претрепя“. Според въззивната инстанция, правилен е извода на първоинстанционният съд, че може да се направи обосновано предположение, за участие на обвиняемия в извършване на деянието, в което е обвинен. Окръжен съд – Бургас прие, че опасностите от извършване на престъпление и от укриване от страна на обвиняемия са налице „но не в този интензитет, налагащ най-тежката мярка за неотклонение „Задържане под стража“,се казва в мотивите на съда. Установената му самоличност, настоящият адрес на обвиняемия в дома на неговата майка и чистото съдебно минало на Валери П., мотивираха въззивната инстанция да вземе по-леката по степен мярка за неотклонение „Домашен арест“, която следва да ограничи свободата му на придвижване. Определението на Окръжен съд – Бургас е окончателно.", "date": "2019.08.12", "title": "Бургас: Окръжният съд взе мярка за неотклонение \"домашен арест\" спрямо обвиняем за непристойни действия"}
{"url": "http://www.focus-news.net/news/2019/08/12/2688791/radostina-tsenova-balgarska-fondatsiya-bioraznoobrazie-rezervatat-atanasovsko-ezero-e-zabelezhitelen-s-ekosistemata-si.html", "text": "Резерватът Атанасовско езеро е забележителен с екосистемата си, с обитателите, които се срещат там, симбиозата между човека и природата и възможността в един резерват, в една защитена територия да се извършва и производствена дейност, каквато е добивът на сол.  Това каза за  Радио „Фокус“ – Бургас  Радостина Ценова от Българска фондация „Биоразнообразие“ по повод 39-я рожден ден на Резервата Атанасовско езеро. „Атанасовско езеро в Бургас е едно много специално място, което всяка година по разнообразен начин посреща своите празници като рожден ден, имен ден, на него организират най-различни фестивали, празници, бригади и какво ли още не. В тази връзка летните месеци и най-вече август месец са доста разнообразни и интересни за резервата. Такъв е и днешният ден  – 12-ти август, на който Атанасовско езеро чества своя 39-и рожден ден“, каза още Ценова и добави, че свояя рожден ден езерото започва да чества от своята 20-та годишнина. „Надяваме се догодина да имаме още по-голям и мащабен празник и тази вечер ще помолим гостите и участниците да дадат своите предложения за това, как искат да отбележим 40-тата годишнина през следващата година“, посочи Ценова и заяви, че за днеш праник са замислили един приятен морско-езерен празник на пространството „Симбиотично“, което има много хубава зона за релакс., където ще има музика, чаша вино и торта. „Но тъй като ние от фондацията винаги се опитваме да създаваме информирана, образована публика и през всичките тези години, в които работим за Атанасовско езеро, целта ни е да накараме хората да го познават по-добре и съответно да го пазят, сме подготвили едно състезание, при което ще има отбори, награди и се надяваме, че гостите на празника ще са подготвени и ще знаят най-важните неща за езерото, като за това ще подпомогне интерактивната изложба, която се намира в „Симбиотично“, както и сайтове и информационни матерли“, уточни Ценова. По думите ѝ отбелязването на празника на Атанасовско езеро ще започне в 19.00 часа, време, по което повече хора ще могат да се включат като използват колелата су или пеша да отидат до „Симбиотично“. Друга изненада, която са подготвили организаторите, е пресъздаване на арт перформарс в един от басеините с луга. „Стопаните от черноморски солници ще осигурят достъ до един от басеините, за да могат да бъде заснет един специален танц и идеята е след това да бъде представено видеото по време на фестивала за съвременно изкуство „Свобода“, който ще бъде накря на месец август. Идеята е да се направи колаборация между природата, изкуството“, каза още тя. Според Ценова е важно да се включат повече доброволци в танця, тъй като това е най-важното условие. \r\nДеница ДИМИТРОВА", "date": "2019.08.12", "title": "Радостина Ценова, Българска фондация „Биоразнообразие“: Резерватът Атанасовско езеро е забележителен с екосистемата си"}
{"url": "http://www.focus-news.net/news/2019/08/12/2688787/ministerstvo-na-zemedelieto-izgotveni-sa-ukazaniya-kam-zemedelskite-stopani-koito-dokazvat-realizatsiya-na-zhivotni-po-shemite-za-obvarzano-podpomagane.html", "text": "Изготвени са указания към земеделските стопани, които доказват реализация на животни по схемите за обвързано подпомагане за Кампания 2019. Това съобщиха от пресцентъра на  Министерство на земеделието, храните и горите . Изискванията се прилагат за първи път и се отнасят за Схемите за обвързано подпомагане за месодайни крави и/или юници (СМКЮ), за обвързано подпомагане за месодайни крави под селекционен контрол (ЕЖСК-месо) и за обвързано подпомагане за овце-майки и кози-майки под селекционен контрол (ДПЖСК). Тези указания имат за цел да улеснят земеделските стопани при доказване реализацията на животните по схемите за обвързано подпомагане за месодайни животни. Реализацията на животните за целите на директните плащания трябва да е придружена от Ветеринарномедицинско свидетелство за придвижване на животни, когато се касае за реализация на живи животни в границите на страната. Изискват се и сертификат за вътрешна търговия е ЕС и/или Сертификат за здравословно състояние при износ, когато реализацията на живи животни е извършена извън границите на страната, както и счетоводни документи.  \r\nДокументите за доказване на реализираните на пазара животни трябва да са издадени в периода от 1 октомври 2018 г. до 30 септември 2019 г. Те трябва да бъдат представени в срок от 5 до 31 октомври 2019 г. в съответната  областна  дирекция  на  ДФ  „Земеделие“-РА.   \r\nВ системата на БАБХ–ВЕТИС, движението на животните в съответствие с издаденото ветеринарномедицинско свидетелство, трябва да е със статус „завършен“, а статусът на придвижените животни трябва да е „пристигнало“, за да бъде зачетена реализацията. Незавършени движения на животни във ВЕТИС, независимо от това дали са придружени от счетоводни документи и номер на ветеринарномедицинско свидетелство или сертификат, няма да се считат за валидна реализация. \r\nСрокът, в който животните,  заявени  по  схемите  за  подпомагане,  следва  да  останат в  стопанството за Кампания 2019 е 05.09.2019 г. включително за животните, заявени за обвързано подпомагане по схемите (СМКЮ, ЕЖСК-месо и ДПЖСК).  За животните, заявени по схемата за Преходна национална помощ за овце-майки и/или кози-майки (ПНДЖ 3) срокът е 25.09.2019 г. включително. \r\nМинималната реализация по СМКЮ е 0,2 бр. животни от същия вид на допустимо за подпомагане животно по схемата, а за тези под селекционен контрол е 0,25 бр. За ДПЖСК изискванията се различават в зависимост от заявената порода .", "date": "2019.08.12", "title": "Министерство на земеделието: Изготвени са указания към земеделските стопани, които доказват реализация на животни по схемите за обвързано подпомагане"}
{"url": "http://www.focus-news.net/news/2019/08/12/2688780/dobrich-158-kg-svinsko-e-konfiskuvano-samo-za-sedmitsa-na-dvata-granichni-kontrolno-propuskatelni-punkta-v-oblastta.html", "text": "158 кг свинско e конфискувано само за седмица на двата гранични контролно-пропускателни пункта в областта във връзка с мерките за неразпространение на заболяването Африканска чума по свинете. Това съобщи д-р Борислав Каменов, директор на Областната дирекция по безопасност на храните (ОДБХ) в Добрич и председател на Областната епизоотична комисия, която проведе поредно заседание днес, предаде кореспондентът на  Радио „Фокус” – Варна . Свинското - месо и колбаси, е било внасяно в нашата страна главно от румънски туристи. Д-р Каменов изрази притеснение за идващия уикенд, когато се очаква огромен поток от румънски коли, тъй като северната ни съседка празнува и се събират няколко почивни дни. Само за изминалия уикенд през двата гранично контролно пропускателни пункта на Кардам и Дуранкулак са преминали 12 хиляди коли с румънски туристи. Въпреки това д-р Каменов заяви, че и на трите пункта, включително и край село Северняк, работят по двама на смяна допълнително наети служители на граждански договори. От пети август до момента в Община Добрич са умъртвени принудително 103 прасета. Става дума за нерегистриран обект в района на бившето военно летище. Проверките продължават, всеки ден два екипа обхождат населените места. Предстои да бъдат проверени задни дворове за още около 100 прасета в Балчишко, Каварненско и Тервелско. В Община Добричка, която е най-голямата в областта, всички задни дворове са проверени. Прасетата са били ликвидирани доброволно. Единствено е имало малък отпор в село Минково, но и там проблемът е преодолян, посочи д-р Каменов. По думите на специалиста целта на тази кампания е да се преодолеят последствията от разпространението на заразата и свиневъдство да се развива и за в бъдеще в нашата страна предвид сложната обстановка свързана с разпространението на заболяването Африканска чума по свинете. \r\nЖулиета НИКОЛОВА", "date": "2019.08.12", "title": "Добрич: 158 кг свинско e конфискувано само за седмица на двата гранични контролно-пропускателни пункта в областта"}
{"url": "http://www.focus-news.net/news/2019/08/12/2688788/montana-prokurorite-ot-montana-se-protivopostavyat-na-namesa-ot-strana-na-politicheski-partii-i-dvizheniya-v-izbora-na-glaven-prokuror-na-republika-balgariya.html", "text": "Прокурорите от Монтана се противопоставят на всякаква намеса от страна на политически партии и движения в избора на главен прокурор на Република България. Това се посочва в позиция на прокурорите и следователите при  Окръжна прокуратура Монтана , както и на прокурорите при районните прокуратури в гр. Монтана, гр. Лом и гр. Берковица във връзка със събитията, свързани с предстоящия избор на нов главен прокурор на Република България. Позицията е публикувана на електронната страница на Прокуратурата на Република България. В позицията на прокурорите от област Монтана  се посочва, че организираните протести срещу избора на нов главен прокурор на Република България представляват безпрецедентен опит за намеса в независимостта на Прокуратурата на Република България като част от съдебната власт. „Категорично се противопоставяме на всякаква намеса от страна на политически партии и движения в избора на главен прокурор на Република България, което съставлява директно нарушаване на законността в страната. Напомняме, че процедурата за избор на главен прокурор на Република България е установена със законови разпоредби – чл. 129, ал. 2 от Конституцията на Република България, чл. 173, ал. 3 от Закона за съдебната власт“, се посочва още в позицията на прокурорите и следователите от Монтанска област.", "date": "2019.08.12", "title": "Монтана: Прокурорите от Монтана се противопоставят на намеса от страна на политически партии и движения в избора на главен прокурор на Република България"}
{"url": "http://www.focus-news.net/news/2019/08/12/2688790/the-wall-street-journal-protestite-v-rusiya-sa-seriozno-predizvikatelstvo-za-vladimir-putin.html", "text": "Протестите в Русия са сериозно предизвикателство за доминацията на Владимир Путин, пише американския вестник  The Wall Street Journal \r\nЗасилването на влиянието на протестното движение в Москва, демонстрирано този уикенд се превръща в най-голямото предизвикателство от близо десетилетие към политическата система на президента Владимир Путин. Протестът даде шанс на руснаците да огласят редица оплаквания заради икономическа стагнация, липса на политически избор и геополитическата изолация на Кремъл , коментира изданието. \r\nВоенните приключения на Путин, който празнува 20 години във властта миналата седмица, превърнаха Русия в сила, с която трябва да се съобразяват другите страни. Но те не са донесли нищо на средностатистическите руснаци, които виждат, че жизненият им стандарт спада пет години подред на фона на хронични икономически проблеми, утежнени от западните санкции. \r\n\"Протестите се основават в дълбокото разочарование, което руснаците имат от своето правителство\", заяви Денис Волков, социолог от базираната в Москва социологическа агенция „Левада“.  „Сякаш духът е излязъл от бутилката и хората най-накрая могат да изразят недоволството си.“ \r\nПетдесетте хиляди протестиращи, които се събраха на проспект „Андрей Сахаров\", на километър от Кремъл в събота, доказаха, че движение, което започна с протести срещу отказа на регистрацията на кандидати за общински избори, се превърна в платформа за широк кръг от политически интереси - и местни, и национални. \r\nРуснаците бяха засегнати от забавен икономически растеж, причинен от корупция и свръхзависимост от приходите от нефт и газ. Средните руснаци са усетили балона на кредитирането през миналата година. Някои национални вериги за хранителни стоки дори въведоха потребителски кредити за купувачи в хранителни магазини, за да могат руснаците да сложат храна на масата. \r\nНеуспехът на режима на Путин да повиши жизнения стандарт от 2013 г.насам засегна популярността му, която достигна до най-ниското си ниво от 2013 г. -  64%. Въпреки че оттогава той набра известна подкрепа, но според социолозите повечето руснаци не одобряват липсата на жизнеспособни алтернативи, след като бившият агент на КГБ смаза повечето опозициионни партии и движения в първите години на своето управление. \r\n„Твърде много хора са били пренебрегвани напълно от политическата система твърде дълго време и твърде много гняв се е натрупал“, каза опозиционният политик Любов Собол, която организира първите демонстрации през юли, след като й бе отказана кандидатурата за Московската градска дума (МГД). \r\nТя и други независими кандидати не бяха допуснати до участие поради предполагаеми нередности в подписите, необходими за да станат кандидати. Собол и други твърдят, че обвиненията са изфабрикувани само за да се избегне влизането на опозиционно настроени политици в МГД \r\nНо повечето присъстващи на протестите нямат конкретни искания, което дава основание на властите да се надяват, че протестите ще помогнат на руснаците да изпуснат пара без конкретни отстъпки, казват експертите. \r\nНо повечето присъстващи на протестите нямат конкретни искания, което дава основание на властите да се надяват, че протестите ще помогнат на руснаците да изпуснат пара без конкретни отстъпки, казват експертите. \r\n„Има много неща, от които можем да бъдем разочаровани. Дори не знам откъде да започна “, каза Екатерина Розанова, която добави, че е недоволна от закриването на училище в квартала си в Западна Москва. \r\nБъдещите протести обаче ще определят дали демонстрациите могат да принудят властите да се поддадат на някакви публични искания или ще провокират правителствените служители да предприемат по-драконовски мерки, за да ги спрат. \r\nРазрешеният протест през този уикенд беше последван от опити на протестиращите да тръгнат към президентската администрация. Близо 250 бяха задържани въпреки общия спокоен характер на протеста. \r\nГневът се подхранва от използването на насилие от властите и прословутата съдебна система на страната. В предходните два несанкционирани протеста имаше рекорден брой на задържани демонстранти - повече от 1000 във всеки от протестите - и осигуриха в социалните медии кадри как полицията третира мирни демонстранти. \r\nМиналата седмица руското външно министерство се прицели в САЩ, обвинявайки Вашингтон в намеса във вътрешната политика. Министерството повика ръководителя на американския политически отдел Тим Ричардсън в министерството, за да се оплаче от призиви за присъствие на протестите. Страница на уебсайта на американското посолство показва вероятния протестен маршрут, призовавайки американците да избягват районите. \r\nТазгодишните протести имат своите корени в подобно протестно движение между 2011 и 2013 г., когато руснаци в големите градове в цялата страна се изляха на улиците, за да протестират срещу завръщането на г-н Путин след 4 години като министър-председател. В разгара на протестите над 100 000 се събраха в централна Москва. \r\nПолитическите протести отшумяха през последните години вследствие на нарастващия патриотизъм около анексията на Крим от Русия и по-агресивната външна политика на Путин \r\n„Но дори и най-горещия привърженик на нашата политика в Крим сега вижда, че те лъжат, докато крадат пари, а ние ставаме по-бедни“, каза гражданин. \r\n \r\n  Юлиян Марков", "date": "2019.08.12", "title": "The Wall Street Journal: Протестите в Русия са сериозно предизвикателство за Владимир Путин"}
{"url": "http://www.focus-news.net/news/2019/08/12/2688778/tass-zavarshi-izgrazhdaneto-na-parviya-uchastak-ot-turski-potok-v-sarbiya.html", "text": "Завършен е първият участък от 403-километровия участък от газопровода „Турски поток“, който ще премине през територията на Сърбия от българската граница до град Чуприя, съобщи в понеделник Радио и телевизия „Войводина“, цитирана от  TACC . \r\nВ момента се работи по изграждането на втория сегмент - от Чуприя до река Дунав. Общо трябва да бъдат изградени четири участъка, според плановете газопроводът се очаква да бъде завършен до края на годината. При строителството на втория участък ще бъдат използвани над 50 хиляди тона тръби. \r\nПо-рано министърът на минното дело и енергетиката на Сърбия Александър Антич заяви, че около половината от тръбите, необходими за изграждането на сръбския участък от газопровода „Турски поток“ в размер на 180 хиляди тона, вече са пристигнали в страната. Според него доставките се извършват по вода, тръби пътуват към сръбските пристанища на река Дунав в Нови Сад и Смедерево. \r\nСърбия започна строителни работи по своя газопровод, без да чака да приключи работата по българския участък. На 5 март сръбската енергийна агенция одобри строителството да започне през април. Изграждането на газопровод в Сърбия от границата с България до границата с Унгария е съвместното предприятие на Газпром и „Сърбиягаз Газтранс“ Нови Сад. Сръбският участък на „Турски поток“ ще започне да доставя газ до края на април 2020 г. \r\n \r\n  Юлиян Марков", "date": "2019.08.12", "title": "ТАСС: Завърши изграждането на първия участък от „Турски поток“ в Сърбия"}
{"url": "http://www.focus-news.net/news/2019/08/12/2688792/api-vazstanoveno-e-dvizhenieto-pri-km-22-po-pat-ii-99-burgas-primorsko.html", "text": "Възстановено е движението при км 22 по път II-99 Бургас – Приморско. Това съобщиха за  Агенция \"Фокус\"  от  пресцентъра на АПИ .", "date": "2019.08.12", "title": "АПИ: Възстановено е движението при км 22 по път II-99 Бургас – Приморско"}
{"url": "http://www.focus-news.net/news/2019/08/12/2688799/gabrovo-lovets-e-s-opasnost-za-zhivota-sled-kato-se-prostrelya-po-vreme-na-izlet-v-dryanovsko.html", "text": "Сигнал за мъж, пострадал по време на редовен ловен излет в района на село Гостилица, е получен вчера, около 6.30 часа в Районното управление в Дряново. Това съобщават от пресцентъра на  Областна дирекция на МВР – Габрово . По първоначални данни, 50-годишен жител на град Велико Търново по невнимание е прострелял подбедрицата на десния си крак с личната си ловна пушка. Пострадалият е приет по спешност в хирургичното отделение на областната болница в Габрово, с опасност за живота. На местопроизшествието е извършен оглед и е образувано досъдебно производство под надзора на прокуратурата.", "date": "2019.08.12", "title": "Габрово: Ловец е с опасност за живота, след като се простреля по време на излет в Дряновско"}
{"url": "http://www.focus-news.net/news/2019/08/12/2688794/vss-ivan-geshev-podade-kontseptsiya-za-strategichesko-upravlenie-na-prokuraturata-na-republika-balgariya.html", "text": "Иван Гешев – заместник на главния прокурор и кандидат за главен прокурор,  подаде днес във ВСС Концепция за стратегическо управление на Прокуратурата на Република България. Това съобщиха от пресцентъра на  ВСС . В съответствие с разпоредбата на раздел II, т. 2 от  Правилата за избор на председател на Върховния касационен съд, председател на Върховния административен съд и главен прокурор тя ще бъде публикувана на интернет сайта на ВСС в срок до 3 работни дни от постъпването ѝ.", "date": "2019.08.12", "title": "ВСС: Иван Гешев подаде Концепция за стратегическо управление на Прокуратурата на Република България"}
{"url": "http://www.focus-news.net/news/2019/08/12/2688793/sofiya-toplofikatsiya-sofiya-ead-ne-e-prekratila-plashtaniyata-kam-bulgargaz-ead.html", "text": "„Топлофикация София“ ЕАД не е прекратила плащанията към „Булгаргаз“ ЕАД. Това съобщиха от пресцентъра на  „Топлофикация София“ . Във връзка с тиражираната в медиите информация, че „Топлофикация София“ ЕАД е прекратила плащанията към доставчика на природен газ „Булгаргаз“ ЕАД , дружеството изразява категорично несъгласие с  тези твърдения.  \r\nНа 1 август са преведени 7 милиона лева за доставен природен газ. Ръководствата на двете дружества са в постоянна комуникация и търсят  оптимални възможности за изготвяне на погасителен план, за да бъдат изплатени натрупаните задължения. \r\nСледва да се отбележи, че летните сметки на потребителите за топла вода са минимални, освен това абонатите забавят плащанията си в очакване на изравнителните сметки. Изравнителните сметки за периода 1 май 2018 – 30 април 2019г. на по-голямата част от потребителите са предадени от топлинните счетоводители и от 16 август ще бъдат в касите на дружеството. Очакваме засилване на паричния поток, което ще даде възможност на дружеството за оптимизиране на плащанията към Булгаргаз.", "date": "2019.08.12", "title": "София: „Топлофикация София“ ЕАД не е прекратила плащанията към „Булгаргаз“ ЕАД"}
{"url": "http://www.focus-news.net/news/2019/08/12/2688796/dobrich-predstaviteli-na-obshtinata-uchastvaha-v-vii-ta-natsionalna-konferentsiya-dostap-na-mladite-hora-do-kultura-rolyata-na-festivalite-po-izkustvata.html", "text": "Представители на Общината участваха в VII-та Национална конференция „Достъп на младите хора до култура - ролята на фестивалите по изкуствата“, съобщиха от  пресцентъра на администрацията . Форумът е организиран от БАРОК (Българска асоциация на работодателите в областта на културата) и Граждански институт, с подкрепата на Община Варна. Поводът е отбелязването на Международния ден на младежта. В конференцията взеха участие д-р Емилия Баева, зам.-кмет „Хуманитарни дейности“ в Община град Добрич, Дияна Борисова, директор на Дирекция „Хуманитарни дейности“, и Светлана Попова, гл. експерт в отдел „Култура“, която представи темата „Фестивали и конкурси - от идеята до реализацията“. \r\nФолклорният танцов клуб „Хорце“ от град Добрич с ръководител Севдалина Атанасова получи Диплом за отличие в категория \"Гражданска организация\" от годишните награди „Прокултура“ 2019.", "date": "2019.08.12", "title": "Добрич: Представители на Общината участваха в VII-та Национална конференция „Достъп на младите хора до култура - ролята на фестивалите по изкуствата“"}
{"url": "http://www.focus-news.net/news/2019/08/12/2688797/andreana-atanasova-e-naznachena-za-zamestnik-ministar-na-transporta-informatsionnite-tehnologii-i-saobshteniyata.html", "text": "Със заповед на министър-председателя Бойко Борисов на длъжността заместник-министър на транспорта, информационните технологии и съобщенията е назначена Андреана Атанасова. Това съобщиха от  правителствената информационна служба .  \r\nДо този момент, в продължение на пет години, Андреана Атанасова е била член на Комисията за регулиране на съобщенията. Атанасова има над 20-годишен опит в сферата на съобщенията и европейските въпроси, като последователно е работила в Държавната инспекция по съобщенията, Комитета по пощи и далекосъобщения, Министерството на транспорта и съобщенията, Държавната агенция за информационни технологии и съобщения, Постоянно представителство на Република България към Европейския съюз и други.  \r\nДимитър Геновски е освободен от длъжността заместник-министър на транспорта, информационните технологии и съобщенията по негово искане.", "date": "2019.08.12", "title": "Андреана Атанасова е назначена за заместник-министър на транспорта, информационните технологии и съобщенията"}
{"url": "http://www.focus-news.net/news/2019/08/12/2688795/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Пътните настилки са предимно сухи и нормално проходими. Това съобщиха за  Радио „Фокус“ – Пирин  от Областно пътно управление – Благоевград. През деня обстановката по пътищата в региона е била спокойна и няма регистрирани пътни инциденти или подавана информация за новообразували се свлачища и падане на скална маса, която да е затруднявала трафика. Преминаването по второкласен път – 19 Симитли – Гоце Делчев също е обичайно натоварено за почивен ден.  В сила за областта е само едно ограничение за преминаването. То е наложено по третокласен път-198 Петрич – Първомай- граница Северна Македония на км 86+400. Там преминаването се извършва в една лента поради ремонт на автоматично устройство, записващо пътния трафик. Водачите да се движат с повишено внимание и съобразена скорост, съобразно създадената организация на движение до 13 август. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2019.08.12", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2019/08/12/2688798/burgas-suhi-i-normalno-prohodimi-sa-patishtata-v-oblast-burgas.html", "text": "Сухи и нормално проходими са пътищата в област Бургас, няма затворени участъци. Това съобщиха за  Радио „Фокус“ – Бургас  от Областното пътно управление. Видимостта е отлична, движението на моторни превозни средства по пътищата в областта се осъществява безпроблемно. Интензивен е трафикът по входно-изходните пътни артерии на град Бургас – по пътната отсечка Бургас – автомагистрала „Тракия“, по пътя Бургас кв. „Сарафово“, както и в района на пътен възел „Юг“. Струпване на автомобили се наблюдава и в някои участъци в централната градска част – в района на кръстовището между улиците „Булаир“ и „Константин Фотинов“, между булевардите „Сан Стефано“ и „Демокрация“, както и по някои участъци от булевард „24-ти Черноморски пехотен полк“. \r\n \r\nДеница ДИМИТРОВА", "date": "2019.08.12", "title": "Бургас: Сухи и нормално проходими са пътищата в област Бургас"}
{"url": "http://www.focus-news.net/news/2019/08/12/2688804/skopie-24-makedoniya-makedonski-shofyor-e-globen-1-500-evro-v-dubrovnik.html", "text": "Хърватската полиция е спряла 33-годишен гражданин на Северна Македония на 6 август през нощта в хърватският град Дубровник и му е наложена глоба от 1 500 евро, информира македонският информационен портал  “Скопие 24“ . \r\nВодачът е глобен за превишена скорост, неспиране на полицейски сигнал и липса на документ за правоуправление на МПС, както и употреба на алкохол, като са били измерени 2.65 милилитра алкохол в кръвта. \r\nОбщинският съд в Дубровник го е осъдил на глоба в размер на 1500 евро плюс още 30 евро съдебни разноски и тримесечна забрана за шофиране на автомобил. \r\n \r\n  Юлиян Марков", "date": "2019.08.12", "title": "„Скопие 24“( Македония): Македонски шофьор е глобен 1 500 евро в Дубровник"}
{"url": "http://www.focus-news.net/news/2019/08/12/2688800/yambol-mashtabno-prochistvane-na-reka-tundzha-zaradi-predstoyasht-remont-na-osnovnoto-razdelitelno-saorazhenie.html", "text": "Притокът на вода през градския ръкав на р. Тунджа в Ямбол е спрян във връзка с предстоящия ремонт на основното хидротехническо съоръжение. Това съобщиха от  пресцентъра на общинската администрация на град Ямбол . За извършване на ремонтно-възстановителните дейности е необходимо реката да бъде отбита от основния ръкав, минаващ между западната индустриална зона и ж.к. „Златен рог“ и пренасочена само през градския ръкав. С цел осигуряване на нормалната му  проводимост, стартира прочистване на градското корито от саморасла растителност – тръстики, храсти, издънки и др., както и отстраняването на по-обемни предмети. Работата ще започне до няколко дни, след като дъното се засуши и теренът позволява влизането на хора и техника. Мерките ще обхванат цялото протежение на участъка от бензиностанция „Геомекс“ до края на града. Преди работата по самото дъно на градския ръкав, бе извършено прочистване на дигите. При нормални метеорологични условия се предвижда премахването на растителността от коритото да приключи до края на август или началото на септември.  \r\n „Следващата стъпка е водата да бъде пренасочена само през градския ръкав и да стартират работите по ремонта на разделителното съоръжение“, уточни кметът Георги Славов. За отбиването на водите на Тунджа ще бъде изградена допълнителна временна дига над самото съоръжение, която да прегражда пътя на водата.  \r\nРемонтът на хидротехническото съоръжение в северозападната част на града е изключително належащ, заради установени проблеми с нормалното му функциониране. Неговата роля е да регулира притока на водни маси от р. Тунджа през града, като ги разпределя според нуждите по двата ръкава на реката и има предпазваща роля за евентуално заливане на градски територии от високи води. Община Ямбол успя да осигури подкрепата на държавата, като с Постановление на Министерски съвет бяха отпуснати 667 550 лева за ремонтно-възстановителни работи по преливник, водобоен кладенец и подпорна стена на съоръжението. Избрана е вече фирма-изпълнител, като се планира дейностите, заради които е необходимо отбиване на водата, да приключат към края на септември.  \r\nГрижите за реката ще продължат и след това, като е заложено изчистване през тази есен и на бетонираната част от градския ръкав, преминаващ покрай централния парк на Ямбол.", "date": "2019.08.12", "title": "Ямбол: Мащабно прочистване на река Тунджа заради предстоящ ремонт на основното разделително съоръжение"}
{"url": "http://www.focus-news.net/news/2019/08/12/2688806/d-r-violetka-marinova-za-da-se-prevarne-edna-normalna-kletka-v-rakova-sa-neobhodimi-nad-60-mutatsii.html", "text": "За да се превърне една нормална клетка в ракова, са необходими над 60 мутации. Това каза д-р Виолетка Маринова, онколог, в интервю за  Агенция „Фокус“  за раковите заболявания. „Ракът е нарушен баланс между гените, които отговарят за пролиферацията на клетката (нейния растеж) и тези гени, които я потискат“, каза още тя. По думите и причините за рак са много. „Тютюнопушенето се счита за основен рисков фактор при рака на белите дробове“, добави д-р Маринова. Онкологът коментира още рака на млечната жлеза, като заяви, че при него важна роля имат ранната и късната бременност, както и ранната и късната менопауза. „Почти за всички онкологични заболявания определящи са начинът на живот, физическата активност, диетичните и вредните навици“, коментира Виолетка Маринова.  \r\n Пълния текст на интервюто четете в „Мнение“ \r\nНадежда ИВАНОВА", "date": "2019.08.12", "title": "Д-р Виолетка Маринова: За да се превърне една нормална клетка в ракова, са необходими над 60 мутации"}
{"url": "http://www.focus-news.net/news/2019/08/12/2688802/sport-mesut-yozil-mozhe-da-zameni-ueyn-ruuni-v-ds-yunayted.html", "text": "Футбол: Агентите на полузащитника от Арсенал – Месут Йозил са стартирали усилени преговори с американския ДС Юнайтед. 30-годишният халф вече не е първи избор в стартовия състав на Унай Емери, пише английскиятт вестник  Daily Express . \r\nСпоред изданието ръководството на „артилеристите“ е позволила на агента на Йозил да води преговори с клуба от МЛС по-късно през този месец. Отборът търси голяма звезда, която да замени напусналия Уейн Рууни, който се завръща в Дарби Каунти от началото на 2020 година.", "date": "2019.08.12", "title": "Спорт: Месут Йозил може да замени Уейн Рууни в ДС Юнайтед"}
{"url": "http://www.focus-news.net/news/2019/08/12/2688803/api-vazstanoveno-e-dvizhenieto-po-pat-i-3-yablanitsa-zlatna-panega.html", "text": "Възстановено е движението по път I-3 Ябланица - Златна Панега. Това казаха от  Агенция \"Пътна инфраструктура\" .", "date": "2019.08.12", "title": "АПИ: Възстановено е движението по път I-3 Ябланица - Златна Панега"}
{"url": "http://www.focus-news.net/news/2019/08/12/2688805/veliko-tarnovo-remontirat-patya-mezhdu-selata-novgrad-i-vardim-neka-shofyorite-karat-vnimatelno.html", "text": "Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите ще продължат до края на септември, съобщават за  Радио „Фокус“ – Велико Търново  от  Областно пътно управление. Времето във Великотърновски регион е ясно и слънчево към този час, настилките – сухи. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.08.12", "title": "Велико Търново: Ремонтират пътя между селата Новград и Вардим, нека шофьорите карат внимателно"}
{"url": "http://www.focus-news.net/news/2019/08/12/2688810/d-r-violetka-marinova-himioterapiyata-ne-e-otpadnala-kato-terapevtichna-optsiya-za-lechenie-na-rak.html", "text": "Химиотерапията не е отпаднала като терапевтична опция на този етап. Това каза д-р Виолетка Маринова, онколог, в интервю за  Агенция „Фокус“  за раковите заболявания. Д-р Маринова каза, че вече от 20 години химиотерапията не е единствен метод за лечение на рак. Тя добави, че новите терапии могат да бъдат разделени на две групи – таргетна и имунотерапия. „Таргетната (мишенна) терапия е насочена към специфични сигнални пътища, необходими за растежа и прогресията на тумора, и е по-прецизна“, поясни д-р Маринова първата група терапия и добави, че тя се прилага при рак на млечната жлеза, белия дроб, дебелото черво, бъбречноклетъчен и овариален карцином и др. „Имунотерапията е най-съвременното лечение на солидните тумори - човешки моноклонални антитела с механизъм на действие - инхибиране на пролиферацията на Т-клетките, активация на цитокините, т.е. туморът става разпознаваем за имунната система“, поясни онкологът какво представлява имунотерапията.  Д-р Маринова заяви, че диагнозата „рак“ вече не е толкова страшна, тъй като може да се лекува, ако бъде открита навреме.  \r\n Пълния текст на интервюто четете в „Мнение“ \r\nНадежда ИВАНОВА", "date": "2019.08.12", "title": "Д-р Виолетка Маринова: Химиотерапията не е отпаднала като терапевтична опция за лечение на рак"}
{"url": "http://www.focus-news.net/news/2019/08/12/2688809/radostina-tsenova-balgarska-fondatsiya-bioraznoobrazie-edni-ot-nay-unikalnite-harakteristiki-na-atanasovsko-ezero-sa-che-e-poddarzhan-rezervat.html", "text": "Самият факт, че езерото е поддържан резерват, задава много въпроси, какво означава, хем да е резерват, хем да е поддържан и в него да се извършват производствени дейности. Това е една от най-уникалните характеристики на езерото. Това каза за  Радио „Фокус“ – Бургас  Радостина Ценова от Българска фондация „Биоразнообразие“ по повод 39-я рожден ден на Резервата Атанасовско езеро.  По думите на Ценова то е изкуствено разделено на отделни басейни за нуждите на солодобива. „В отделните басейни водата циркулира, променя солеността си и по този начин служи за нуждите на солодобива. Има едни малки квадрати – кристализатори, в които водата е свръх солена и чрез които се добива солта. Но за да стане водата максимално солена, тя трябва да премине през всички тези басейни, да циркулира и по този начин да се увеличи солеността ѝ“, каза още тя и добави, че това, освен важно за солодобива, се оказва, че е важо и за обитателите на езерото, защото различните по соленост басейни, привличат различни видове организми, които ги обитават. „В тази много висока соленост има много видове, които са приспособени към нея и могат да живеят нормално, каквото е кавказкото попче, триигла и деветиглена бодливка, това са все видове риби, които не са от стопанско значение и не могат да бъдат консумирани, но са изключително подходящи за птиците и са любимо тяхно меню“, уточни Ценова. „Отделно езерото е обградено от сладководен канал, който събира всички сладки води. Там е подходяща хранителна база за други видове, които търсят малки рибки и други земноводни. Цялата тази палитра от различни по соленост водоеми определя и голямото богатство от видове, които се срещат в езерото и съответно на многото видове птици, които го обитават. За нас много често слои въпросът, ако езерото спре да съществува като солници, какво ще се случи с него, дали връщането му в естествен вид от преди 100 год., би бил добър вариант, но опитът, който има в други държави, където солници са изоставени и са спрели да функционират показват, че процесите са необратими и много често това се отразява сериозно на биоразнообразието“, заяви Ценова и добави, че това е и причината да търсят партньорство с други природозащитни организации и да работят в посока опазване на езерото и продължаване на традиционните дейности като солодобива. По думите на Ценова това е третият проект, който правят по този повод и се случва на територията на атанасовско езеро, който е финансиран чрез евроепсйка програма и който показва европейската ценност на това място и показва защо Европа е готова да финансира толкова средства за опазването на тази еко система. \r\nДеница ДИМИТРОВА", "date": "2019.08.12", "title": "Радостина Ценова, Българска фондация „Биоразнообразие“: Едни от най-уникалните характеристики на Атанасовско езеро са, че е поддържан резерват"}
{"url": "http://www.focus-news.net/news/2019/08/12/2688807/gazeta-express-sarbiya-se-podigrava-s-zhertvite-na-voynata-v-kosovo.html", "text": "Сърбия се подиграва с жертвите на войната в Косово, коментира косовският вестник  Gazeta Express  предсрочното освобождаване от Сърбия на осъден за убийството на 14 цивилни през 1999 година. \r\nСръбският военен престъпник Миодраг Соладжа, който беше осъден за убийството на 14 цивилни през 1999 г. в Косово, беше освободен от сръбските власти три години по-рано. Соладжа беше част от паравоенната група, наречена „Скорпиони“, която на 28 март 1999 г. уби 14 членове на семействата Богуевци и Дуричи в Подуево. Седем от жертвите бяха деца. \r\nЕдна от оцелелите от това клане, Саранда Богуевци, която в момента е член на парламента на Косово, заяви пред вестника, че семейството осъжда предсрочното освобождаване на осъдените от сръбските власти за военни престъпления. Тя каза, че самият факт, че Соладжа е излежал само 12 години затвор, е обиден за оцелелите от това клане. „Ние като семейство Богуевци сме обезпокоени и ужасени, след като сръбската държава реши да освободи предсрочно от затвора престъпника Миодраг Соладжа. Този престъпник е държан само 12 години зад решетките за убийство на 14 членове на нашето семейство и семейство Дуричи в Подуево. Това значи, че той е прекарал само осем месеца за всяка от жертвите, които е екзекутирал “, заяви косовският депутат пред изданието“. Тя каза, че държавата Сърбия се подиграва с жертвите на войната в Косово. \r\n \r\n  Юлиян Марков", "date": "2019.08.12", "title": "Gazeta Express: Сърбия се подиграва с жертвите на войната в Косово"}
{"url": "http://www.focus-news.net/news/2019/08/12/2688813/gd-granichna-politsiya-intenziven-e-trafikat-za-leki-avtomobili-na-granitsite-sas-sarbiya-gartsiya-i-rumaniya.html", "text": "Интензивен е трафикът за леки автомобили на границите със Сърбия, Гърция и Румъния. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия трафикът е интензивен на вход и изход за леки автомобили на ГКПП „Калотина“. На границата с Гърция трафикът е интензивен на вход за леки автомобили на ГКПП „Маказа“ и на ГКПП „Кулата“ трафикът е интензивен на вход и изход за леки автомобили. На границата с Румъния трафикът е интензивен на ГКПП „Дунав мост“ Русе, ГКПП „Дуранкулак“ и ГКПП „Кардам“ на изход за леки автомобили. На границата със Северна Македония и Турция трафикът е нормален за всички гранични контролно-пропускателни пунктове.", "date": "2019.08.12", "title": "ГД „Гранична полиция“: Интензивен е трафикът за леки  автомобили на границите със Сърбия, Гърция и Румъния"}
{"url": "http://www.focus-news.net/news/2019/08/12/2688816/veliko-tarnovo-26-razreshitelni-za-stroezh-na-novi-zhilishtni-sgradi-sa-izdadeni-v-oblastta-samo-za-vtoroto-trimesechie-na-2019-ta.html", "text": "26 разрешителни за строеж на нови жилищни сгради са издадени във Великотърновска област само за второто тримесечие на 2019-та. Това съобщават за  Радио „Фокус“- Велико Търново  от Териториалното статистическо бюро – Север, Отдел \r\n„Статистически изследвания – Велико Търново“. От там уточниха, че броят на домовете в тях ще е 111, а разгъната застроена площ -21 097 кв. м. Освен това са издадени позволения и за 31 други сгради. Спрямо предходното тримесечие издадените разрешителни за строеж на жилищни сгради се увеличават с 8%, разгънатата им застроена площ – с 33%, а броят на жилищата в тях е намалява с 8%. \r\nПрез второто тримесечие на 2019 година в област Велико Търново е започнал строежът на 10 жилищни сгради със 74 жилища в тях и с 11 018 кв. м обща застроена площ, и на 21 други сгради с 23 177 кв. м, площ. Спрямо предходното тримесечие започнатите жилищни сгради намаляват с 44%, жилищата в тях – с 41%, а общата им застроена площ – с 29%. Броят на започнатите други сгради се увеличава с 11%, а тяхната площ – с 99%. \r\nЛуиза ТРАНЧЕВА", "date": "2019.08.12", "title": "Велико Търново: 26 разрешителни за строеж на нови жилищни сгради са издадени в областта само за второто тримесечие на 2019-та"}
{"url": "http://www.focus-news.net/news/2019/08/12/2688808/pregled-na-mezhdunarodnite-novini-do-18-chasa-agentsiya-fokus.html", "text": "Ветеринарната служба на Босна и Херцеговина (БиХ) прие Инструкция  за временна забрана за внос на определени пратки месо от Сърбия заради съмнение за наличието на африканска чума по свинете в тази страна, предава  ТАНЮГ . \r\nС нея се забранява вноса на домашни и дива пресата, месо от домашни и диви прасета, както и продукти от домашни и диви прасета, които не са били третирани по никакъв начин, докато не бъде сигурно, че африканската чума по свинете е напълно унищожена, съобщава „Независине новине“. \r\nКакто съобщават от Ветеринарната служба на БиХ, забраната се въвежда за да се предотврати внасянето на африканската чума по свинете от Сърбия в БиХ. \r\nНастоящата инструкция ще остане в сила, докато не бъде получена официална информация от компетентните органи на Република Сърбия за премахване на съмненията за африканска чума по свинете, се добавя в текста. \r\n*** \r\n \r\n  Канцлерът на ФРГ Ангела Меркел се завръща от лятна почивка и възобновява правителствената си работа в Берлин, отбелязва националният ежедневник  Die Frankfurter Allgemeine Zeitung . \r\nОсновните теми през есента вероятно ще бъдат политиката на правителството по отношение на  климата, където предстои решение в кабинета, и бюджетът за 2020 г., който по традиция се обсъжда в Бундестага през първата седмица след лятната ваканция. Изборите в Бранденбург и Саксония (1 септември), както и в Тюрингия (27 октомври) също подлежат на дискусии. И накрая, в края на годината, се очаква решение на коалиционния партньор ГСДП за това дали социалдемократите искат да останат в четвъртото правителство на Меркел. \r\nВ международен план в центъра остава Брекзит въпросът дали Великобритания при премиера Борис Джонсън ще напусне ЕС без споразумение. Меркел е поканила Джонсън на посещение в Берлин. \r\n*** \r\n \r\n  Започна отстраняването на защитната ограда пред Президентството в Белград – обещание, което държавния глава на западната ни съседка Александър Вучич даде ден по-рано, предава държавната   Радио-телевизија Србије  (РТС) . \r\nПремахването на оградата бе обявено, след като протестиращите се опитаха да я отстранят със сила и да влязат в сградата на Президентството по време на съботния протест „Един от пет милиона“. \r\nВучич заяви, че не иска сцени като тези в Париж, и че в бъдеще сградата ще бъде охранявана единствено от членове на сръбските въоръжени сили от нежния пол. \r\n„Това е уникален пример в света, но нека се опитаме да покажем, че Сърбия може да бъде и че е демократична страна… Надяваме се, че всички ще уважават съоръженията, които са символ на държавата“, каза Сузана Василевич от пресслужбата на Вучич. \r\n*** \r\n \r\n  Президентът на САЩ Доналд Тръмп иска да види успешно излизане на Великобритания от Европейския съюз и ще подкрепи споразумение за свободна търговия между Лондон и Вашингтон, заяви в понеделник съветникът по национална сигурност на държавния глава Джон Болтън, цитиран от  Reuters . \r\nКакто обяснява британската агенция, с подготовката за излизане на Обединеното кралство от Съюза на 31 октомври, много дипломати очакват Лондон да стане още по-зависим от САЩ. \r\nБолтън, който е на двудневна визита във Великобритания, иска подобряване на отношенията между двете държави при управлението на Борис Джонсън след понякога обтегнатите връзки при предшественика му на премиерския пост Тереза Мей. \r\nОсновното послание на Болтън е, че САЩ ще помогнат за ограничаване на щетите от Брекзит със споразумение за свободна търговия, за което в момента преговарят търговският представител на Вашингтон Робърт Лайтизър и неговия британски колега Лиз Тръс. \r\nВисокопоставен служител в администрацията на Тръмп обясни посланието на съветника по национална сигурност към британските представители с това, че Тръмп „иска да види успешно излизане на Великобритания от Съюза“ и една търговска сделка ще помогне за това. \r\nПо неговите думи, американският президент е искал да работи по търговска сделка с правителството на Мей, което обаче е отказало, за разлика от сегашните власти в Лондон. „Много сме щастливи от това“, заяви той пред репортерите, докато пътуваше с Болтън. \r\nТръмп вярва, че „що се касае до търговските преговори, ЕС е по-лош от Китай, с разликата, че е по-малък“, заяви представителят на Белия Дом. \r\nСлед закуска с депутата от британската Консервативна партия Бернар Дженкин, Болтън трябваше да обядва с секретаря на кабинета на Великобритания Марк Седвил. \r\nПо-късно той трябваше да се срещне на Даунинг Стрийт №10 с Едуард Листър, който е главен стратегически съветник на Джонсън. По-късно през деня Болтън планира да се срещне със Саджид Джавид, новият министър на финансите. \r\nВъв вторник Болтън ще се срещне с Трус, както и с Бен Уолъс, новият министър на отбраната и Стивън Барклай, държавният секретар за излизане от Европейския съюз, наред с други представители. \r\nОчаква се Болтън да призове служители от новосформираното правителство на Джонсън да приведе политиката си по отношение на Иран по-близко до линия на Съединените щати. \r\n*** \r\n \r\n  В Северна Македония влезе в сила забраната за използването на Звездата от Вергина на обществените места в страната, в съответствие с Преспанското споразумение, което подписа с Гърция, съобщава електронното издание на атинския ежедневник  Kathimerini . \r\nДоговорът, който бе ратифицитан и от двата национални парламента в началото на 2019 г., предвиждаше шестмесечен преходен период преди прилагането на забраната. С подписването на Преспанското споразумение Северна Македония се съгласи, че няма връзка или претенции към културата на Древна Македония и нейните символи. \r\nЗвездата (или Слънцето) от Вергина беше изобразено на първото знаме на Македония, но по-късно бе премахнато, след като Гърция наложи търговско ембарго на страната. Четирите изменения на Конституцията, свързани с промяната на името, бяха приети в Северна Македония на 11 януари 2019 г. и влязоха в сила на 12 февруари 2019 г., припомня изданието. \r\n*** \r\n \r\n САЩ и талибаните приключиха поредния кръг от преговори за споразумение, което доведе до свиване на американското военно присъствие в  Афганистан, заявиха в понеделник и двете страни, цитирани от  AFP . \r\nПреговорите в катарската столица Доха през последната година целят подписване на договор, който ще позволи на Пентагона да започне да изтегля своите 14 000 военнослужещи от Афганистан. \r\nСпоред спекулации, достигнали до Кабул през последните дни, подписването на споразумение е близо, но публикации в социалната мрежа „Туитър“ от талибаните и Залмай Халилзад - специалният пратеник на САЩ, който ръководи разговорите, предполагат, че има  още работата, която трябва да се свърши. \r\n\"Завършихме този кръг от преговори, които започнаха на 3 август между САЩ и талибаните. През последните няколко дни двете страни се съсредоточиха върху техническите подробности. Преговорите бяха продуктивни. На връщане към Вашингтон ще се консултирам за следващите стъпки “, написа Халилзад. \r\nГоворителят на талибаните Забиулах Муджахид заяви, че разговорите са продължили до полунощ. \r\n\"Работата беше досадна, но ефективна. И двете страни се съгласиха да се консултират със ръководствата си за следващи стъпки\", написа той в „Туитър“. \r\n*** \r\n \r\n Завършен е първият участък от 403-километровия участък от газопровода „Турски поток“, който ще премине през територията на Сърбия от българската граница до град Чуприя, съобщи в понеделник Радио и телевизия „Войводина“, цитирана от  TACC . \r\nВ момента се работи по изграждането на втория сегмент - от Чуприя до река Дунав. Общо трябва да бъдат изградени четири участъка, според плановете газопроводът се очаква да бъде завършен до края на годината. При строителството на втория участък ще бъдат използвани над 50 хиляди тона тръби. \r\nПо-рано министърът на минното дело и енергетиката на Сърбия Александър Антич заяви, че около половината от тръбите, необходими за изграждането на сръбския участък от газопровода „Турски поток“ в размер на 180 хиляди тона, вече са пристигнали в страната. Според него доставките се извършват по вода, тръби пътуват към сръбските пристанища на река Дунав в Нови Сад и Смедерево. \r\nСърбия започна строителни работи по своя газопровод, без да чака да приключи работата по българския участък. На 5 март сръбската енергийна агенция одобри строителството да започне през април. Изграждането на газопровод в Сърбия от границата с България до границата с Унгария е съвместното предприятие на Газпром и „Сърбиягаз Газтранс“ Нови Сад. Сръбският участък на „Турски поток“ ще започне да доставя газ до края на април 2020 г. \r\n*** \r\n \r\n Турция има алтернативни планове, ако споразумението за обявяване зона за сигурност в Северна Сирия със САЩ не работи, заяви турският министър на отбраната Хулуси Акар в интервю, излъчено по новинарския канал TRT Haber в понеделник, цитиран от  Anadolu Agency . \r\n\"Контролът и координацията на въздушното пространство са много важни. По този начин беше постигнат голям напредък\", каза Акар и изрази надежда, че стъпките, които ще бъдат предприети със САЩ в Северна Сирия след създаването на център за съвместни операции, ще бъдат в съответствие с духа на съюза и стратегическото партньорство. \r\nТой предупреди, че ако споразумението със САЩ за зона за сигурност не работи, Турция ще приложи едностранно алтернативни планове в Северна Сирия. \r\n\"Наричайте го план В или план С, ако нещата не работят, ние ще прибегнем до едностранни дейности и действия в Северна Сирия\", каза Акар. \r\nТурски и американски военни представители се съгласиха да създадат зона за сигурност и да разработят мирен коридор, за да улеснят движението на сирийските емигранти, които желаят  да се върнат в домовете си. Двете страни също така се съгласиха да създадат център за съвместни операции. \r\nПо темата за напрежението в Източното Средиземноморие заради залежите на въглеводороди около Кипър, турският министър на отбраната заяви, че „Кипър е национална кауза за нас“. \r\nТой предупреди, че Турция няма да прави компромиси по отношение на справедливостта и сигурността на кипърските турци.  \r\nХулуси Акар предупреди, че всяко решение, изключващо или Турция, или Турската република Северен Кипър, няма да оцелее. \r\nНапомняйки, че Турция е една от страните-гаранти в спора на островната държава, Акар заяви, че Турция има значителни права и отговорности, предвидени в механизма за гарантиране и споразумението за съюза от 1960 година. \r\nПодчертавайки, че няма да се допусне никакво „заварено положение“ в Кипър, той също предупреди да не предприемат едностранни стъпки. \r\n\"Ако ще се предприемат едностранни стъпки, тогава всеки трябва да знае, че Република Турция и нейната армия са готови.\"", "date": "2019.08.12", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/12/2688811/sliven-nyama-problemi-po-osnovnite-patni-arterii-v-oblastta-dvizhenieto-e-natovareno.html", "text": "Нормално проходими са пътните настилки в Сливенска област . Няма въведени ограничения  по  пътищата,  съобщиха от  Областно пътно управление . Трафикът е интензивен,  но без задръствания. В участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срокът на двата ремонта  е удължен до края на август.", "date": "2019.08.12", "title": "Сливен: Няма проблеми по основните пътни артерии в областта, движението е натоварено"}
{"url": "http://www.focus-news.net/news/2019/08/12/2688817/riosv-plovdiv-nyama-previsheniya-na-normite-za-vazduha-sled-pozhara-v-shishmantsi.html", "text": "Екип от представители на Регионалната инспекция по околната среда и водите – Пловдив (РИОСВ - Пловдив) и Регионалната лаборатория – Пловдив към ИАОС следят качеството на въздуха след разразилия се пожар на обект „Депо за неопасни отпадъци и Инсталация за биологично разграждане по закрит способ“ в с. Шишманци, общ. Раковски. Това съобщиха от  пресцентъра на РИОСВ - Пловдив . Мониторингът и анализът на резултатите показват, че няма превишения на нормите. Показанията са в т. нар. „зелен спектър“ и не будят безпокойство. След като на място беше установена силна миризма в района на пожара, експертите извършваха замервания в най-близките населени места с мобилен апарат GASMET. Проследени бяха стойностите на 26 показателя, а именно: азотни и серни оксиди, въглероден диоксид, въглероден оксид, метан, амоняк, хлороводород, толуен, формалдехид, флуороводород, фенол, метилмеркаптан, флоран, стирен, пропан, хлороформ, фозген, бензен, серовъглерод, циановодород и други. Експертите периодично следяха движението на въздушните маси и дима и позиционираха техниката според него, за да следят показателите на въздуха в близките села Шишманци и Болярино. Очакванията са в следващите дни пожарът да бъде потушен напълно от ОД „Пожарна безопасност и защита на населението“ и въздействието му върху качеството на въздуха да намалее. РИОСВ препоръчва на гражданите на околните населени места да избягват дейности на открито, да затварят прозорците на жилищата си и да не пускат малки деца и възрастни хора навън, докато пожарът не бъде окончателно овладян. РИОСВ – Пловдив ще следи с повишено внимание развитието на ситуацията с пожара и ще реагира своевременно при евентуална необходимост от последващи измервания. За резултата от своите действия институцията ще информира гражданите.", "date": "2019.08.12", "title": "РИОСВ – Пловдив: Няма превишения на нормите за въздуха след пожара в Шишманци"}
{"url": "http://www.focus-news.net/news/2019/08/12/2688801/hulusi-akar-turtsiya-ima-alternativni-planove-ako-sporazumenieto-sas-sasht-za-zona-za-sigurnost-v-severna-siriya-ne-raboti.html", "text": "Турция има алтернативни планове, ако споразумението за обявяване зона за сигурност в Северна Сирия със САЩ не работи, заяви турският министър на отбраната Хулуси Акар в интервю, излъчено по новинарския канал TRT Haber в понеделник, цитиран от  Anadolu Agency . \r\n\"Контролът и координацията на въздушното пространство са много важни. По този начин беше постигнат голям напредък\", каза Акар и изрази надежда, че стъпките, които ще бъдат предприети със САЩ в Северна Сирия след създаването на център за съвместни операции, ще бъдат в съответствие с духа на НАТО и стратегическото партньорство. \r\nТой предупреди, че ако споразумението със САЩ за зона за сигурност не работи, Турция ще приложи едностранно алтернативни планове в Северна Сирия. \r\n\"Наричайте го план В или план С, ако нещата не работят, ние ще прибегнем до едностранни дейности и действия в Северна Сирия\", каза Акар. \r\nТурски и американски военни представители се съгласиха да създадат зона за сигурност и да разработят мирен коридор, за да улеснят движението на сирийските емигранти, които желаят  да се върнат в домовете си. Двете страни също така се съгласиха да създадат център за съвместни операции. \r\nПо темата за напрежението в Източното Средиземноморие заради залежите на въглеводороди около Кипър, турският министър на отбраната заяви, че „Кипър е национална кауза за нас“. \r\nТой предупреди, че Турция няма да прави компромиси по отношение на справедливостта и сигурността на кипърските турци.  \r\nХулуси Акар предупреди, че всяко решение, изключващо или Турция, или Турската република Северен Кипър, няма да оцелее. \r\nНапомняйки, че Турция е една от страните-гаранти в спора на островната държава, Акар заяви, че Турция има значителни права и отговорности, предвидени в механизма за гарантиране и споразумението за съюза от 1960 година. \r\nПодчертавайки, че няма да се допусне никакво „заварено положение“ в Кипър, той също предупреди да не предприемат едностранни стъпки. \r\n\"Ако ще се предприемат едностранни стъпки, тогава всеки трябва да знае, че Република Турция и нейната армия са готови.\" \r\n \r\n  Юлиян Марков", "date": "2019.08.12", "title": "Хулуси Акар: Турция има алтернативни планове, ако споразумението със САЩ за зона за сигурност в Северна Сирия не работи"}
{"url": "http://www.focus-news.net/news/2019/08/12/2688819/the-jeruasalem-post-rusko-amerikanskoto-yadreno-protivopostavyane-mozhe-da-se-okazhe-po-losho-ot-iranskata-zaplaha.html", "text": "Заплахата от потенциален ядрен Иран не е забавна, но още по-малко е  ескалиращата заплаха от размяна на ядрени удари между САЩ и Русия, пише израелското англоезично издание  The Jerusalem Post \r\nДвете страни са в процес на прекратяване на взаимните си ядрени ограничения и разработване на нови, по-модерни ядрени оръжия, които могат да използват една срещу друга. \r\nСАЩ миналата седмица официално прекратиха действието на Договора за премахване на ракетите със среден и по-малък обсег (ДРСМО) от 1987 г., който елиминира около 2700 американски и съветски ядрени оръжия на европейския континент и може да напуснат и по-новия Договор за стратегическите нападателни оръжия (СТАРТ-3) през 2021 г. \r\nСТАРТ-3, който замени по-старите ядрени договори между страните, които се изпълняват от десетилетия, ограничи САЩ и Русия от 2010 г. да разполагат с до 700 разгърнати ракети и бомбардировачи, 1550 разгърнати бойни глави и 800 разгърнати и неразгърнати ракетни остановки. \r\nСлед излизане от ДРСМО САЩ се очаква да тестват наземна крилата ракета през следващите седмици. А през ноември Пентагонът планира да изпробва балистична ракета със среден обсег. \r\nИ двете технически биха били тестове на конвенционални, а не ядрени оръжия. \r\nНо ДРСМО от 1987 г. забрани такива наземни ядрени и конвенционални балистични и крилати ракети на земя с обхват от 310 до 3400 мили (500-5 500 км.), защото разработките на оръжия в конвенционалната арена могат да проправят пътя към развитието на ядрената арена. \r\nДва проблема със сигурността са мотивирали САЩ да прекратят участието си в ДРСМО , който се разглежда като изключително успешен от десетилетия. \r\nВъпреки първоначалния си успех, спорът за спазването условията от руска страна се разрази след 2014 г., когато САЩ за първи път публично обвиниха Русия за нарушаване на ДРСМО. \r\nНедоволството на САЩ от руските действия нарасна през 2017 г., когато Москва започна да разполага наземната крилата ракета 9M729, способна да лети в забранения от ДРСМО диапазон. \r\nПовече от година администрацията на президента Доналд Тръмп се опита да върне Русия обратно в съответствие с ДРСМО до октомври 2018 г., когато Тръмп рязко се насочи към излизане от Договора, което най-накрая стана официално миналата седмица. Русия не е единствената причина САЩ да развалят договора. Миналата седмица новият министър на отбраната на САЩ Марк Еспър заяви, че подкрепя разполагането на ракети със среден обсег в Азия в относително кратки срокове. \r\nАмерикански представители от години предупреждават, че САЩ са в неизгодно положение в сравнение с Китай , който развива все по-модерни сухопътни ракетни сили. \r\nДосега Пентагонът не можеше реагира на въоръжаването на Китай именно заради ДРСМО. \r\nКритиците на администрацията на Тръмп казаха, че САЩ могат да продължат да разчитат на други способности като противовес на Китай, като ракети, изстреляни от американски военноморски кораби или самолети. \r\nПривържениците на американската ракетна реакция на САЩ твърдят, че най-добрият начин за възпиране на китайската употреба на сухопътни ракетни сили е премахване на ограниченията, наложени от ДРСМО. \r\nМосква сигнализира, че ако Вашингтон увеличи ядрените си сили, може да увеличи броя на крилатите ракети 9M729 на мобилни остановки, както и на ракетната система \"Калибър\". \r\nПо-рано бяха приети различни мерки и сега се обсъжда в Конгреса за финансиране на изследвания и разработки на следващото поколение американски ядрени и конвенционални балистични оръжия, като сумите достигат около 100 милиона долара. \r\nКритиците казват, че Русия и Китай са разработвали някои от тези способности, за да компенсират очевидните, като цяло широки военни предимства на САЩ, на които никога няма да могат да се противопоставят. \r\nТе също така казват, че цената от около 100 милиона долара е само началото на това, което би могло да бъде в нова, съвременна надпревара с оръжия, която може да излезе извън контрол. \r\nВсичко това също се свързва обратно с Иран. \r\nДокато в един момент от историята САЩ и Русия може би са мислили, че техните уникално разрушителни ядрени и кибер способности ще си останат между тях, новата история опровергава това. \r\nБроят на страните с ядрено оръжие непрекъснато нараства от две на девет и заплашва да нарасне още. \r\nОсвен това, ако държава като Северна Корея може да разработи това, което се смята за начало на водородна ядрена бомба (след като вече разполага с атомната бомба от ранно поколение), тогава и други нови ядрени и кибер способности, които развиват висшите сили, също могат да се разпространят един ден и сред други страни. \r\nКолкото повече начини  за използване и разполагане на ядрени оръжия съществуват, толкова по-голяма е заплахата, която ще представляват страни като Иран и Северна Корея или дори  терористи, които няма какво да губят. \r\nТова не означава, че последните ходове на САЩ са правилни или грешни - и грандиозните игри за контрол на ядрените оръжия може да изглеждат далеч от израелските проблеми. \r\nНо освен потенциала за глобален ядрен холокост между двете най-големи ядрени сили в света, ако някой извърши грешки, Ерусалим някой ден може да бъде изправен пред нови ядрени заплахи, които могат да бъдат проследени до сегашното отваряне на кутията на Пандора. \r\n \r\n  Юлиян Марков", "date": "2019.08.12", "title": "The Jeruasalem Post: Руско-американското ядрено противопоставяне може да се окаже по-лошо от иранската заплаха"}
{"url": "http://www.focus-news.net/news/2019/08/12/2688821/shumen-zavarshi-obnovyavaneto-na-terena-na-uchenicheskiya-stadion-v-grada.html", "text": "Ученическият стадион в Шумен, който носи името на емблематичния шуменски футболист Цоньо Василев, вече е с обновена тревна настилка и от днес отново е отворен за провеждане на тренировки и официални мачове. Това съобщиха от  Община Шумен . Теренът беше затворен преди няколко месеца заради възстановяване на зелената площ на местата, където игрището е оголено. Освен подновяването на тревната настилка, на стадиона са поставени и нови метални седалки за зрителите с капацитет от 400 места. Обновени са и резервните скамейки на играещите отбори. Днес кметът Любомир Христов и зам.-кметът по образование и култура Найден Косев в присъствието на журналисти разгледаха обновения ученически стадион. Христов остана доволен от направеното и припомни, че откакто съоръжението е построено са извършвани само частични ремонти. Пламен Инджев от ОП „Общински жилища и имоти“, който отговаря за спортните бази в града коментира, че стадионът е бил в много лошо състояние и за това ремонтните дейности са отнели повече време. „На мястото на старите трибуни, които бяха изпочупени поставихме метални седалки, тъй като те са по-здрави и издръжливи. Обновихме и резервните скамейки, сега остава единствено теренът да се използва рационално и да се пази“, отбеляза Инджев. Той допълни, че на следващ етап ще бъдат ремонтирани и съблекалните и пистата. Над 300 деца и младежи от футболните клубове тренират и играят официалните си срещи от зоналните първенства на обновения терен. Освен на ученическия стадион младите спортисти ще провеждат тренировките си и на стадиона в кв. „Дивдядово“.", "date": "2019.08.12", "title": "Шумен: Завърши обновяването на терена на ученическия стадион в града"}
{"url": "http://www.focus-news.net/news/2019/08/12/2688822/sport-otborat-na-livarpul-shte-razchita-na-veteran-za-rezerven-vratar.html", "text": "Футбол: Отборът на Ливърпул се е съгласил да предложи едногодишен договор и да привлече ветерана Анди Лонерган. Той ще продължи да тренира с европейския клубен шампион, след като бе и на подготовката на отбора в САЩ през лятото, но след „кризата” на вратарския пост Юрген Клоп прецени да го привлече.Очаква се Лонерган да бъде част от отбора на „червените” за мача срещу Челси идната сряда за Суперкупата на Европа.", "date": "2019.08.12", "title": "Спорт: Отборът на Ливърпул ще разчита на ветеран за резервен вратар"}
{"url": "http://www.focus-news.net/news/2019/08/12/2688820/predstoyashti-sabitiya-v-stranata-za-13-avgust-agentsiya-fokus.html", "text": "*** \r\n \r\nОт 10.00 часа ще се проведе редовно заседание на Министерски съвет. \r\n \r\n*** \r\n \r\nМинистър Екатерина Захариева ще се срещне с министъра на външните работи на Япония Таро Коно. \r\n \r\n*** \r\n \r\nОт 11.00 часа кметът Йорданка Фандъкова ще провери доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център  14. \r\n \r\n*** \r\n \r\nОт 12:30 часа на първи коловоз на Централна гара ще бъде представен изцяло изрисуван локомотив. \r\n \r\n*** \r\n \r\nОт 19:00 часа на покрива на Детски научен център Музейко ще се проведе„Ratio Rooftop Party: Енергия“. \r\n \r\n*** \r\n \r\nОт 10:00 часа на централната алея пред експоцентър \"Флора\" ще започне фестивалът \"С книга на плажа\". \r\n \r\n*** \r\n \r\nОт 11:00 часа в заседателната зала на Община Бургас ще се проведе пресконференция по повод предстоящата регата „Кор Кароли“. \r\n \r\n*** \r\n \r\nОт 11.00 часа в Експоцентър „Флора“ ще се проведе инициативата „С книга на плажа“. \r\n \r\n*** \r\n \r\nОт 19.30 часа в Експозиционен център „Флора“ ще бъде представена книгата „Историите от 90-те“. \r\n \r\n*** \r\n \r\nОт 21.30 часа ще бъде представена танцовата миниатюра „Гония“. \r\n \r\n*** \r\n \r\nНационален парк – музей „ Шипка – Бузлуджа” ще представи книга на генерал Георги Вазов за Руско – турската война по повод 142 години от Шипченската епопея. \r\n \r\n*** \r\n \r\nОт 10.00 часа ще даде пресконференция Светослав Доков  - общински съветник от ВМРО. \r\n \r\n*** \r\n \r\n \r\n*** \r\n \r\nОт 17.00 часа в Конферентната зала на Общината в сграда „Гена Димитрова“ ще се проведе публично обсъждане на годишния отчет за изпълнението на бюджета на Общината. \r\n \r\n*** \r\n \r\nОт 10.30 часа Общината ще отбележи 151 години от гибелта на четници от четата на Хаджи Димитър и Стефан Караджа.", "date": "2019.08.12", "title": "Предстоящи събития в страната за 13 август (Агенция „Фокус“)"}
{"url": "http://www.focus-news.net/news/2019/08/12/2688825/emsc-registrirano-e-zemetresenie-s-magnitud-44-v-iztochna-albaniya.html", "text": "Регистрирано е земетресение с магнитуд 4.4 в Източна Албания, показва справка на страницата на  Европейския средиземноморски сеизмологичен център . \r\nТрусът е станал в 17:37 часа местно време (18:37 българско време) на 30 километра югозападно от град Кукеш и на 71 километра северно от Тирана на дълбочина от 10 километра. \r\nЗеметресението е усетено в Албания, Западна Македония и Южно Косово. Засега няма информация за пострадали хора и нанесени материални щети. \r\n \r\n  Юлиян Марков", "date": "2019.08.12", "title": "EMSC: Регистрирано е земетресение с магнитуд 4.4 в Източна Албания"}
{"url": "http://www.focus-news.net/news/2019/08/12/2688823/georgi-milanov-ik-za-krasna-polyana-shte-premahna-etiketa-geto-ot-krasna-polyana-i-shte-prevarna-rayona-v-deystvashta-ikonomicheska-edinitsa.html", "text": "Ще премахна етикета „гето“ от Красна поляна и ще превърна района в действаща икономическа единица. Това каза за предаването „Софийска трибуна“ по  Радио „Фокус“  Георги Миланов – издигнат за кмет на Красна поляна от Инициативен комитет „Бъдеще за Красна поляна“ и подкрепен от БСП. „Искам да видя нашата страна в добра светлина. Крайно време е да започнем да се развиваме в правилната посока. За да се случи това всеки трябва да направи крачка като започне от собствената си къща, улица и квартал“, обясни той. По думите му проблемите в Красна поляна са сходни с тези в останалите 23 района на София – липса или лоша инфраструктура и тротоари. „Над район Красна поляна стои вечно надвисналият етикет „гето“ заради кв. „Факултета“, Виетнамските общежития и „Татарли“. Ще работя за промяна на този етикет, за да можем да привлечем повече инвеститори и да превърнем района в действаща голяма икономическа единица, към която хората да се стремят. Това ще бъде благоприятно за създаването на нови работни места и в квартала ще започне да се осъществява движение на стоки и капитали. Вече няма да бъде просто един „квартал-спалня“, в който хората сутрин отиват на работа, а вечер се прибират“, уточни Миланов. Кандидатът за кмет акцентира върху проблема с Виетнамските общежития и обещанията за премахването им до 2022 година. „Нека не забравяме, че сме в навечерието на местните избори – времето, в което се правят големи обещания. Този проблем остава неразрешен вече доста години, а сега София се събужда и хората започват да се обединяват в инициативни комитети и в най-различни НПО-та, чрез които да търсят правата си. Под натиска на обществото районната администрация наистина може да намери решение на този проблем. Необходимо е и останалите 23 района да станат съпричастни и хората от общежитията да бъдат разселени из цяла София“, посочи Георги Миланов. Той коментира и казуса със стадион „Септември“. „Той продължава да бъде развалина и грозна гледка за жителите на Красна поляна. Стадионът е язва в сърцето на квартала. Жителите не пускат децата си да играят там поради високата степен на опасност“, отбеляза той. Като свой основен приоритет кандидатът за кмет посочи образованието. „Ще работя за образоване на хората, за високо ниво в детските градини и училищата“, обяви той. Комуникацията и диалогът е ключът към успешното управление, каза още Миланов. „В район Красна поляна има изграден обществен съвет, но за съжаление той не функционира. Той трябва да бъде възобновен. От различните квартали на Красна поляна трябва да бъдат излъчени делегати, които да присъстват на обществените съвети, за да могат проблемите на хората по-лесно да достигат до местната управа. Най-важен е жителят и конкретния му проблем и ние трябва да търсим решение на прости въпроси като озеленяване и паркоместа. Когато това започне да се случва, тогава ще има и реални резултати“, обясни Георги Миланов. По думите му диалогът с гражданите трябва да бъде поставен на първо място. Миланов апелира както жителите на Красна поляна, така и на София да бъдат активни. „Нека София и Красна поляна се събудят и гражданите да определят посоката, по която трябва да вървим и да градим напред и нагоре. Крайно време е да проявим заинтересованост към държавата и към случващото се около нас и да променим това, което не ни харесва“, обобщи кандидатът за кмет на Красна поляна.  \r\n \r\n Георги Миланов е на 43 години, предприемач в сферата на телекомуникациите.", "date": "2019.08.12", "title": "Георги Миланов, ИК за “Красна поляна”: Ще премахна етикета „гето“ от Красна поляна и ще превърна района в действаща икономическа единица"}
{"url": "http://www.focus-news.net/news/2019/08/12/2688812/tass-donald-tramp-i-boris-dzhonsan-sa-obsadili-brekzit-i-ikonomicheski-vaprosi-v-telefonen-razgovor.html", "text": "Британският премиер Борис Джонсън обсъди ситуацията около Брекзит и икономически въпроси с американския президент Доналд Тръмп. Това съобщи в понеделник пресслужбата на премиера на Обединеното кралство след телефонен разговор между лидерите на двете страни, цитирана от  TACC . \r\n\"Премиерът разговаря днес с президента Тръмп. Те обсъдиха глобалните икономически въпроси и търговията. Премиерът информира президента за напредъка на Брекзит\", заяви говорителят на британския премиер. \r\n \r\n  Юлиян Марков", "date": "2019.08.12", "title": "ТАСС: Доналд Тръмп и Борис Джонсън са обсъдили Брекзит и икономически въпроси в телефонен разговор"}
{"url": "http://www.focus-news.net/news/2019/08/12/2688824/tass-streletsat-ot-dzhamiyata-v-oslo-e-arestuvan-za-30-dni.html", "text": "Съдът задържа за 30 дни 21-годишния Филип Мансхаус, който откри огън в събота в джамия край Осло, съобщи телевизионния канал NRK, цитиран от  TACC . \r\nВ продължение на две седмици той ще бъде в пълна изолация, като за целия срок ще му бъде забранена кореспонденцията и посещенията. \r\nМъжът е обвинен в убийство и терористична атака. Преди срещата обвиняемият заяви, че иска да позволи на журналистите да снимат. Телевизионните кадри показват, че в съдебната зала Мансхаус се появи със синини и охлузвания по лицето и шията. По-късно съдът закри заседанието за журналисти. Според адвоката му Уни Фрис, стрелецът не признава вината си и иска да бъде освободен. \r\n \r\n  Юлиян Марков", "date": "2019.08.12", "title": "ТАСС: Стрелецът от джамията в Осло е арестуван за 30 дни"}
{"url": "http://www.focus-news.net/news/2019/08/12/2688815/babh-saglasno-zakona-kmetovete-i-kmetskite-namestnitsi-organizirat-obezvrezhdaneto-na-stranichnite-zhivotinski-produkti.html", "text": "Във връзка с подадени сигнали за изхвърляне на отпадъци от свинско месо на нерегламентирани места, Българската агенция по безопасност на храните (БАБХ) напомня, че съгласно чл. 133, ал.2, т. 5 от Закона за ветеринарномедицинската дейност, кметовете и кметските наместници следва да организират обезвреждането на странични животински продукти. Това съобщиха от  БАБХ . В определените от закона мерки е включено предпазването на околната среда от разпространение на зарази по животните и хората. Регламентът и контролът при загробването на животни минава през епизоотичните комисии, кметовете и кметските наместници, които определят местата за обезвреждане на страничните животински продукти. Българска агенция по безопасност на храните извършва проверки относно  изпълнението на прилаганите мерки за ограничаване разпространението на Африканската чума по свинете. Всички експерти на БАБХ в страната са в постоянна комуникация с областните епизоотични комисии с цел прилагане на превантивни мерки за недопускане на зарази, вследствие на нерегламентирано унищожаване.", "date": "2019.08.12", "title": "БАБХ: Съгласно закона кметовете и кметските наместници организират обезвреждането на страничните животински продукти"}
{"url": "http://www.focus-news.net/news/2019/08/12/2688827/nihm-utre-vremeto-shte-bade-slanchevo-okolo-i-sled-obyad-goreshto.html", "text": "През нощта ще е ясно и вятърът в повечето райони временно ще стихне. Утре отново ще бъде слънчево, около и след обяд – горещо. Ще духа слаб до умерен източен вятър. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология . „Преобладаващите максимални температури ще са между 33° и 38°, по-ниски по морския бряг. \r\nНад Черноморието отново ще е слънчево. Ще духа умерен източен вятър. Максимални температури на въздуха: 27°-30°. Температурата на морската вода е 26°-27°. Вълнението на морето ще е 3-4 бала. \r\nНад планините ще е слънчево. Ще духа слаб, по високите и открити части до умерен източен вятър. Остава топло с максимална температура на височина 1200 метра - около 28°, на 2000 метра - около 21°. \r\nАтмосферното налягане ще се понижава и след обяд вече ще е малко по-ниско от средното за месеца. \r\nИ в сряда ще бъде слънчево, около и след обяд - горещо. Ще духа слаб до умерен източен вятър. Преобладаващите максимални температури ще са между 34° и 39°, по-ниски, около 30°, по Черноморието. Привечер в сряда от северозапад ще се заоблачи и до полунощ на места в крайните западни райони ще превали и прегърми. В четвъртък и петък с до умерен северозападен, през втория ден и североизточен вятър, през страната ще премине студен атмосферен фронт. Температурите ще се понижат и в петък максималните ще бъдат между 27° и 32°. На места от северозапад на югоизток ще превали и прегърми. В отделни райони, по преминаващия фронт, през нощта срещу четвъртък и в четвъртък, а в петък в Южна България, са възможни и по-интензивни явления и градушки.", "date": "2019.08.12", "title": "НИХМ: Утре времето ще бъде слънчево, около и след обяд – горещо"}
{"url": "http://www.focus-news.net/news/2019/08/12/2688814/pernik-s-300-leva-ednokratno-shte-badat-podpomognati-sobstvenitsite-na-praseta-v-obshtinite-pernik-i-breznik.html", "text": "Собствениците на лични стопанства тип “заден двор” в общините Брезник и Перник, които доброволно са усвоили месото от нерегистрираните си животни в 20-километровата санитарна зона около свинекомплекс “Цема” ЕООД, с. Петърч, община Костинброд, ще бъдат подпомогнати с по 300 лв. за почистване и дезинфекция на обектите си. Средствата се отпускат от правителството с цел недопускане разпространението на африканска чума по свинете в региона. Това съобщиха от  Областна администрация – Перник . \r\nТова стана ясно днес на поредното заседание на Областната епизоотична комисия, водена от заместник областния управител Васил Павлов. \r\nСъс срок до днес двете общини от област Перник трябваше да предадат окончателните списъци за съответните обекти в Областна администрация. Същите ще бъдат заверени от областния управител Ирена Соколова, заедно с подписите на кметовете, кметските наместници на съответните населени места и официалния ветеринарен лекар. \r\nПо данни на община Брезник броят на домашно закланите прасета е общо 79 бр., разпределени, както следва: град Брезник – 51 бр., отглеждани в 27 обекта, с. Красава - 2 броя, отглеждани в 1 обект, с. Долни Романци – 7 бр. в 2 обекта, с. Бабица - 2 броя в 2 обекта, с. Арзан – 10 бр, отглеждани в 6 обекта, с. Гоз - 7, отглеждани в 2 двора.  \r\nПредстои община Перник също да представи обобщени актуални резултатите от въведената мярка. \r\nКъм момента всички набелязани и предприети действия от страна на Областната епизоотична комисия се изпълняват, докладваха институциите. Проведени са заседания на общинските епизоотични комисии, на много места са проведени срещи с жителите на населените места в общината, на които е разяснена опасността от възникване на огнища на заболяването и мерките срещу разпространението на АЧС. Стопаните са информирани да не хранят с отпадъци домашните свине, месото за консумация да преминава през термична обработка, от прясното месо за лична консумация да не се произвеждат сурово-сушени продукти, страничните отпадъци да се заравят на дълбочина, която да не позволява изравянето им от други животни.  \r\nВсички общини в областта уверяват, че са изпълнили разпорежданията на областния управител и компетентните органи.", "date": "2019.08.12", "title": "Перник: С 300 лева еднократно ще бъдат подпомогнати собствениците на прасета в общините Перник и Брезник"}
{"url": "http://www.focus-news.net/news/2019/08/12/2688828/premierat-boyko-borisov-iznos-ot-28-mlrd-lv-za-parvite-shest-mesetsa-na-godinata-balgariya-ne-e-imala-v-stopanskata-si-istoriya.html", "text": "Износ от 28 млрд.лв. за първите шест месеца на годината България не е имала в стопанската си история. Това написа в профила си във  „Фейсбук“  премиерът Бойко Борисов по повод публикувани данни в Националния статистически институт.\"Толкова голяма сума от продажба навън в рамките на шест месеца страната ни не е отчитала никога в стопанската си история. Според данните на Националния статистически институт средната брутна месечна работна заплата нараства с 4.3% спрямо първото тримесечие на 2019 г. и достига 1 260 лева\", написа още премиерът.", "date": "2019.08.12", "title": "Премиерът Бойко Борисов: Износ от 28 млрд. лв. за първите шест месеца на годината България не е имала в стопанската си история"}
{"url": "http://www.focus-news.net/news/2019/08/12/2688830/nezavisimaya-gazeta-sasht-zavarshva-izgrazhdaneto-na-protivoraketniya-shtit-v-iztochno-napravlenie.html", "text": "Въвеждането в експлоатация на най-новата американска противоракетна отбрана „Иджис Ашор“ в Резидково (Полша) според плановете на американското командване се очаква в края на 2020 г. За това информира новинарският портал Defense Blog, цитиран от руския вестник  “Независимая газета\" \r\nТази противоракетна отбранителна станция се намира в северозападната част на Полша в близост до брега на Балтийско море и е резултат от споразуменията, постигнати между Варшава и Вашингтон през 2009 г. Програмата, по която се създава втората такава станция за противоракетна отбрана, се нарича „Европейски поетапен адаптивен подход“ (EPAA). EPAA възнамерява да развие архитектурата на системата за противоракетна отбрана на НАТО, за да защити Европа от заплахи извън евроатлантическия регион. Позицията за противоракетна отбрана в Реджиково се разглежда като средство за осигуряване на противоракетна отбрана на ВМС на НАТО в източната стратегическа посока и според военното и политическото ръководство на Алианса и Съединените щати е твърда демонстрация на ангажимента на Америка за колективна сигурност в Европа. \r\nИзграждането, разполагането и въвеждането в експлоатация на „Иджис Ашор“ в Резидково е третата фаза на програмата за европейски поетапен адаптивен подход, нещо като доброволен принос на САЩ за противоракетната отбрана на НАТО. Според ръководството на Пентагона – позиционирането на „Иджис Ашор“ в Полша разширява отбранителния потенциал на Алианса, укрепва неговата обща система за противовъздушна / противоракетна отбрана, предназначена да защитава европейската територия, населението и силите на НАТО. Системата „Иджис Ашор“ използва ракетите Standard Missile-3 (SM-3) като средство за поразяване на целта. \r\n \r\nПо-рано друга позиция на „Иджис Ашор“ беше разположен в Румъния във военна база близо до град Девеселу. Бойната част на „Иджис Ашор“ е съставена от системи за противовъздушна отбрана, които използват универсални ракети МК-41. Руското политическо ръководство многократно е посочвало на Вашингтон, че това е потенциално нарушение на вече изтеклия Договор за премахване на ракетите със среден и по-малък обсег (ДРСМО), тъй като тези инсталации са монтирани на американски военни кораби и се използват за изстрелване на всички видове ракети, включително крилати ракети „Томахоук“. В този случай MK-41 се намира на сушата. И според ДРСМО, „Тоамхоук“ не може да бъде базиран на сушата. \r\nАмериканските военни твърдят, че системата „Иджис Ашор“ не е в състояние да използва ракети земя-земя и следователно не може да действа като скрито оръжие за нанасяне на първи удар, нещо в което руските експерти се съмняват, с оглед на универсалността на пусковите остановки, които могат да бъдат използвани за изстрелване на ракети „Томахоук“. \r\n \r\n  Юлиян Марков", "date": "2019.08.12", "title": "“Независимая газета”: САЩ завършва изграждането на противоракетния щит в източно направление"}
{"url": "http://www.focus-news.net/news/2019/08/12/2688818/shumen-izvarshvat-se-ezhednevni-pretarsvaniya-v-opredelenite-restriktivni-zoni-vav-vrazka-s-afrikanskata-chuma-po-svinete.html", "text": "Извършват се ежедневни мащабни претърсвания в определените рестриктивни зони във връзка със случая на АЧС при труп на дива свиня в местността „Елешница“ в община Върбица, съобщи инж. Веселин Нинов, директор на СИДП,по време на заседанието на Областната епизоотична комисия, предаде репортер на  Радио „Фокус“- Шумен . „От събота до днес в определените горски територии на три държавни ловни стопанства, както и ловно-стопански район, включващ селата Бяла река и Тушовица, не сме открили други трупове на диви свине. Претърсванията продължават“, каза инж. Нинов. Той посочи, че на 6 август е взета проба от труп на миналогодишен приплод на дива свиня, открит в разложено състояние. Пробата незабавно е изпратена за изследване,  като късно вечерта на 8 агуст е била потвърдена за АЧС. Предприети са необходимите действия- подстъпите към местността са затворени, изградена и нова бариера, наред със съществуващите други, преустановени са и всички дейности по горите. Изградени са дезинфекционни площадки при бариерите. Инж. Нинов посочи, че ДГС- Върбица е основен дърводобивен район и в момента само по главния път има складирани малко над 2000 кубика дървесина, а отделно в сечищата в горските територии има отсечени над 3000 кубика дървесина , която не е извозена. „Икономическото състояние на предприятието, както и други социални и обществено значими функции, биха се се влошили ако се ограничат тези дейности за продължително време. Това, което можем да гарантираме като изпълнение е, че можем да контролираме и въведем мерки за биосигурност и цялостна дезинфекция на автомобили  и хора, които влизат в тези райони и на практика да елиминираме риска от пренасяне на заболяването“, каза инж. Нинов. Той помоли Областната епизоотична комисия да разреши на първо време транспортиране на дървесината, без да влизат работници в гората. „ Ако до края на седмицата не бъдат открити нови трупове на свине, да ни бъде разрешено да  продължим и дърводобивната  дейност, защото след месец- месец и половина и времето  ще бъде фактор за работата ни в тези ловни полета, които са  определени като зони за прилагане на мерки“, каза инж. Нинов. Той  обърна внимание, че  в тези територии има и немалко обработваеми земи, в които предстои  жътва и сеитба. Д-р Нели Маринова  от ОДБХ- Шумен посочи, че въпреки констатирания случай на АЧС при мъртва дива свиня, засега за домашните свине и животновъдните предприятия не се налагат допълнителни ограничителни мерки. Продължават  рутинните проверки по търговски обекти и предприятия, проверяват се тир паркингите за обезвреждане на местата за отпадъци с храни от животински  продукти. Сред решенията, приети на днешното заседание на Областната епизоотична комисия, е в срок до 26 август  да бъде изготвена информацията по общини и малки населени места, отнасяща се до брой лични стопанства тип „заден двор“, брой заклани доброволно свине, отглеждани там и съответните съпроводителни протоколи, съгласно указанията на Министъра на земеделието, храните и горите- при получаване от МЗХГ в Областна администрация Шумен, незабавно ще бъдат предоставени на кметовете на общини от областта. \r\n \r\nИвелина ИВАНОВА", "date": "2019.08.12", "title": "Шумен: Извършват се ежедневни претърсвания в определените рестриктивни зони във връзка с африканската чума по свинете"}
{"url": "http://www.focus-news.net/news/2019/08/12/2688826/predstoyashti-mezhdunarodni-sabitiya-za-13-avgust-agentsiya-fokus.html", "text": "*** \r\n  Двудневна визита на министъра на външните работи на Япония Таро Коно \r\n \r\n*** \r\n  120 години от рождението на Алфред Хичкок \r\n \r\n*** \r\n  Посещение на Доналд Тръмп в петролно-химическия комплекс на „Шел“", "date": "2019.08.12", "title": "Предстоящи международни събития за 13 август  (Агенция \"Фокус\")"}
{"url": "http://www.focus-news.net/news/2019/08/12/2688829/vidin-50-bezrabotni-shte-badat-naznacheni-po-sotsialna-programa-za-mladezhka-zaetost-v-obshtina-ruzhintsi.html", "text": "50 безработни ще бъдат назначени по социална програма за младежка заетост в община Ружинци, съобщиха за  Радио „Фокус“ – Видин  от Бюрото по труда в Белоградчик. Първите 12 души вече са получили първите си заповеди за работа.  Работните места, които се осигуряват по програмата са шофьори, охрана на общински сгради, портиери в училища и детски градини. Финансирането на програмата е от национални фондове. По-голямата част от безработните младежи, включени в програмата  са завършили средните училища в Ружинци и село Дреновец. Включени са  в поддръжката на сградите и почистването на селата. Община Ружинци е с най-висока безработица в област Видин и затова получава повече места по програми за социална заетост. \r\nАнна ЛОЗАНОВА", "date": "2019.08.12", "title": "Видин: 50 безработни ще бъдат назначени по социална програма за младежка заетост в община Ружинци"}
{"url": "http://www.focus-news.net/news/2019/08/12/2688831/sport-dunav-ruse-pobedi-vitosha-s-20.html", "text": "Футбол: Отборът на Дунав Русе победи Витоша с 2:0  в последен мач от петия кръг на  efbet Лигата  с два гола на Ахмедов в 39-ата и 60-ата минута. След победата Дунав зае деветото място с шест точки, а Витоша са последни с пет загуби и нула точки. В следващия кръг Дунав гостува на Локомотив Пловдив, а Витоша е домакин на Левски.", "date": "2019.08.12", "title": "Спорт: Дунав Русе победи Витоша с 2:0"}
{"url": "http://www.focus-news.net/news/2019/08/12/2688849/kyustendil-pozhar-gori-v-rayona-na-dupnishkoto-selo-topolnitsa.html", "text": "Дупница. Пожар гори в района на дупнишкото село Тополница. Това съобщи за  Радио \"Фокус\" - Пирин  говорителят на ОДМВР - Кюстендил Катя Табачка. По думите й изпратени са два екипа на Районна служба \"Пожарна безопасност и защита на населението\" - Дупница. При подаване на сигнала за бушуващата огнена стихия са били засегнати около 10 дка сухи треви и храсти. Изгоряла е и безстопанствена къща.  \r\nЛивия НИНОВА", "date": "2019.08.12", "title": "Кюстендил: Пожар гори в района на дупнишкото село Тополница"}
{"url": "http://www.focus-news.net/news/2019/08/12/2688832/pazardzhik-ekoinspektsiyata-v-grada-zasili-kontrola-za-opazvane-na-mestnite-rezervati-ot-pozhari.html", "text": "Регионалната инспекция за опазване на околната среда и водите в Пазарджик засили контрола по опазване на резерватите Купена, Дупката, Беглика и Мантарица от пожари, съобщи за  Радио „Фокус“ – Пазарджик  Цветана Чочева, експерт в Екоинспекцията в Пазарджик. За предотвратяването им в границите на защитените територии е организирано специализирано наблюдение по утвърден график. „В случай на пожар в резерватите или в районите около тях, са изготвени схеми за оповестяване на бедствието и оперативен план за опазване от пожари през 2019 г. За борба с огъня в границите на резерватите са създадени и се поддържат противопожарни депа, оборудвани със средства и материали за противопожарна защита. Периодът от 1 април до 31 октомври е определен за пожароопасен сезон в защитените територии – изключителна държавна собственост със заповед на министъра на околната среда и водите“, уточни Чочева. Тя допълни, че  Заповедта цели вземането на мерки за недопускане възникването на пожари и ограничаване на тяхното развитие и разпространение в защитени територии. Описани са и задълженията на кметовете на съответните общини, в обхвата на които попадат защитените територии. В случай на пожар те трябва да организират доброволчески групи от местното население. На нарушителите на заповедта ще се налагат глоби – от 500 до 5000 лв. на физически лица и от 1000 до 10 000 лв. на юридическите. \r\nАлбена ЖИЛЕКОВА", "date": "2019.08.12", "title": "Пазарджик: Екоинспекцията в града засили контрола за опазване на местните резервати от пожари"}
{"url": "http://www.focus-news.net/news/2019/08/12/2688851/sport-uefa-nakaza-lokomotiv-plovdiv-zaradi-rasistko-povedenie-na-publikata.html", "text": "Футбол: УЕФА наказа Локомотив Пловдив заради „расистко поведение на публиката“ и клубът трябва да затвори за публика \"Трибуна Спортклуб\" за следващия си домакински мач в Европа заради расистко поведение на публиката по време на мача със Страсбург миналата седмица. \r\nСръбският гранд Партизан бе наказан  с два мача в Европа пред празни трибуни заради расистко отношение на публиката по време на мача с турския Малатияспор (3:1) миналата седмица.", "date": "2019.08.12", "title": "Спорт: УЕФА наказа Локомотив Пловдив заради „расистко поведение на публиката“"}
{"url": "http://www.focus-news.net/news/2019/08/12/2688854/kyustendil-lokaliziran-e-pozharat-kray-dupnishkoto-selo-topolnitsa.html", "text": "Дупница. Локализиран е пожарът край дупнишкото село Тополница. Това съобщи за  Радио \"Фокус\"  - Пирин говорителят на ОДМВР - Кюстендил Катя Табачка. По думите й няма опасност за овощните градини в близост, нито за намиращата се в района вилна зона. На място продължават да работят два екипа на Районна служба \"Пожарна безопасност и защита на населението\" - Дупница, както и горски служители. \r\nЛивия НИНОВА", "date": "2019.08.12", "title": "Кюстендил: Локализиран е пожарът край дупнишкото село Тополница"}
{"url": "http://www.focus-news.net/news/2019/08/12/2688850/radio-b92-sarbiya-etnicheska-albanska-grupa-se-srazhava-v-siriya-za-islyamska-darzhava.html", "text": "Косовски албанци, присъединили се към “Ислямска държава“, са формирали етнически чиста група, оперираща в Сирия, наричана „ударна група“, съобщава порталът Мetro News, като цитира данни от Доклада на Военната академия на САЩ и на Центъра за борба с тероризма в САЩ, цитиран от белградското радио  “B92” . \r\n\"Последното активно присъствие на джихадисти от региона в Сирия е етническата албанска единица в рамките на “Хаят Тахрир аш Шам“. Албанската общност, наречена \"Катиба\", което означава бойна единица, е съставена от албански бойци, опериращи около северозападната сирийска провинция Идлиб \", се казва в доклада, представен от Gazeta Express. \r\nДруги бойци с произход от Западните Балкани, участващи във войната в Сирия, се намират в други смесени части, докато албанците са държани като етнически чисти високо подготвени единици, преминали военна подготовка. \r\nЕтнически чистата албанска единица има своя командна структура, която ясно показва, че техният брой не е незначителен. \r\nСъобщава се също, че за разлика от други страни от Западните Балкани, които налагат строги наказания на бойците на „Ислямска държава“ при завръщането си у дома, Прищина е доста толерантна в това отношение със средна присъда от три години и половина затвор. \r\nСъответно 40 процента от осъдените за тероризъм в Косово вече са излежали присъдите си и са освободени. \r\n \r\n  Юлиян Марков", "date": "2019.08.12", "title": "Радио “B92” (Сърбия): Етническа албанска група се сражава в Сирия за „Ислямска държава“"}
{"url": "http://www.focus-news.net/news/2019/08/12/2688855/", "text": "Формула 1: Ред Бул Рейсинг махна пилота Пиер Гасли и го замени с британеца  Алекс Албън. Смяната ще бъде обявена официално след лятната пауза при следващото състезание – Гран при на Белгия. \r\nГасли бе съотборник на Верстапен от старта на сезона, след като наследи Даниел Рикиардо, който премина в Рено. Въпреки това френският пилот изпита трудности в своите състезания и бе значително по-бавен от Верстапен. Гасли се завръща в Торо Росо, където ще си партнира с Даниил Квият.", "date": "2019.08.12", "title": "Спорт: Ред Бул махна Пиер Гасли и го заменя с британец"}
{"url": "http://www.focus-news.net/news/2019/08/12/2688852/the-independent-boris-dzhonsan-opredeli-9-septemvri-kato-kritichna-data-za-spirane-na-brekzit-bez-sdelka-ot-parlamenta.html", "text": "Борис Джонсън определи 9 септември като критична дата за спиране на Брекзит без сделка от парламента, пише британският вестник  The Independent . \r\nПремиерът смята, че понеделник, 9 септември, е критичният ден, както за междупартийната кампания за блокиране Брекзит без споразумение, така и за надеждите му да убеди ЕС да отстъпи за нова сделка за Брекзит. \r\nНа тази дата депутатите ще обсъдят предложение за възстановяването самостоятелното управление в Северна Ирландия с изключително важно правомощие да изменя закона, за да се опита да предотврати Брекзит без споразумение на 31 октомври. \r\n„Ако депутатите ще изпълняват някаква политическа каскада, тогава това ще бъде моментът, в който ще го направят“, заяви високопоставен източник. \r\nПрогнозата предполага, че премиерът не очаква вот на недоверие веднага, след като депутатите се върнат на 3 септември, защото лейбъристите смятат, че все още е рано да спечелят подкрепата на недоволните депутати от торите. \r\nВместо това той предвижда предложение за приемане на законодателство за блокиране на Брекзит без споразумение подобно на това, което през пролетта принуди Тереза Мей да забави Брекзит, като иска удължаване на процеса по член 50. \r\nВъпреки това, мнозина от депутатите срещу Брекзит смятат, че новият опит трябва да стигне по-далеч, за да попречи на Джонсън, който може просто да откаже да сътрудничи с лидерите на ЕС и да изведе страната от съюза на 31 октомври. \r\nНе е ясно дали достатъчен брой депутати от Консервативната партия ще се присъединят към недоволните, за да постигнат успех, въпреки че мнозинството на Джонсън падна само до един депутат след загубата на частичните избори през юли. \r\nНеговият главен съветник Доминик Къмингс също заплаши с общи избори, които да се проведат след 31 октомври, когато страната излезе от ЕС. \r\n \r\n  Юлиян Марков", "date": "2019.08.12", "title": "The Independent: Борис Джонсън определи 9 септември като критична дата за спиране на Брекзит без сделка от парламента"}
{"url": "http://www.focus-news.net/news/2019/08/12/2688848/the-guardian-velikobritaniya-shte-iztegli-diplomatite-si-ot-strukturite-na-es-v-ramkite-na-dni.html", "text": "Британските дипломати ще се изтеглят от институционалните структури на ЕС в Брюксел в рамките на дни, според планове, изготвени от офиса на премиера, пише британският вестник  The Guardian . \r\nВ опит да подсили посланието, че Обединеното кралство напуска ЕС до 31 октомври, „на всяка цена“, Обединеното кралство ще спре да присъства на ежедневните срещи, на които се информира за вземането на решения на блока. \r\nОбсъжданият ход е в съответствие с първото изявление на Борис Джонсън в Камарата на общините, в което той заяви, че ще „разкачи“ британската дипломация от делата на ЕС. \r\nКритиците контрираха, че подобен „символичен ход“ просто ще остави Обединеното кралство „сляпо“ за решенията на ЕС и в крайна сметка ще навреди на националния интерес. \r\nСрещите на работните групи на ЕС, на които се очакваше британските дипломати да заемат своите места заедно с останалите 27 държави-членки, ще се занимават с въпроси, свързани със сигурността, общоевропейския отговор на всякакви бъдещи кризи, включващи граждански лица, външните работи и защитата на интересите на потребителите. \r\nНе е ясно докъде ще стигне оттеглянето на Обединеното кралство от структурите на ЕС преди 31 октомври и дали министрите или постоянният представител на Обединеното кралство в ЕС в крайна сметка ще се явяват на срещи през септември и октомври. \r\nВъншният министър Доминик Рааб заяви, че ще присъства на среща на своите колеги от ЕС в края на август в Хелзинки. \r\nЕвродепутатът Луиза Порит, заместник-лидер на либерал-демократите в Европейския парламент, заяви: „Борис Джонсън излишно саботира британското влияние в Европа. \r\n„Високомерие като това подкопава нашето място в света и ще бъде третирано като недостойно от нашите европейски съседи и съюзници, с които трябва да работим за справяне с общи предизвикателства. \r\n„Маргарет Тачър и Уинстън Чърчил ще бъдат ужасени от тази недалновидност. Трябва да сме водещи в Европа, а не да подкопаваме собствените си интереси. \r\n„Да бъдеш извън стаята, когато се обсъждат общите ни интереси за сигурността, показва слабост и дребнавост, а не сила. Брекзит не е неизбежен; това национално унижение трябва да приключи заедно с това гнило консервативно правителство. \" \r\nВ постоянното представителство на Обединеното кралство в Брюксел има около 150 дипломати, които лобират за британските интереси по време на изготвянето на позиции и регламенти на ЕС. \r\nПравителството на Тереза Мей бе далеч от желанието си да изостави терена в Брюксел и се стремеше да поддържа пътища в институциите на ЕС, за да повлияе на събитията. \r\nНо в изявлението си пред парламента, когато стана премиер, Джонсън каза, че и двете страни трябва да признаят „реалността“, че „националното участие на Обединеното кралство в Европейския съюз“ приключва. \r\nПремиерът заяви, че има \"много блестящи служители са хванати в капан след срещата в Брюксел и Люксембург, когато те биха могли да разгърнат по-добре талантите си в подготовката за нови търговски сделки и насърчаването на наистина глобална Великобритания\". \r\n \r\n  Юлиян Марков", "date": "2019.08.12", "title": "The Guardian: Великобритания ще изтегли дипломатите си от структурите на ЕС в рамките на дни"}
{"url": "http://www.focus-news.net/news/2019/08/12/2688853/kathimerini-turtsiya-prodalzhava-s-ostrata-retorika.html", "text": "Анкара продължава със своята остра реторика за Кипър и Източното Средиземноморие по отношение на енергетиката, възможността за възобновяване на преговорите по кипърския въпрос и т. нар. права на Турция в региона, пише електронното издание на гръцкия вестник  Kathimerini \r\nКато пример изданието посочва изявленията на министъра на отбраната на Турция Хулуси Акар в понеделник след петдневната му обиколка в Северен Кипър, която включва посещения на базите на турската армия, обезлюдения град Фамагуста, сондажния кораб „Явуз“ и военноморските части, които се намират край острова. За Никозия забележките на Акар отразяват усилията на Анкара да заеме по-благоприятна позиция преди евентуално възобновяване на преговорите с Кипър. \r\n„Докато обсъждат тези въпроси, всички трябва да знаят, че Турция очевидно е държава-гарант по международното право и че Великобритания, Гърция и Турция имат важни права и отговорности“, заяви той пред TRT в коментари, преведени на гръцки. \r\n„Ние наблюдаваме отблизо всички развития. Всеки трябва да знае, че ние ще защитим изцяло както нашите права, така и правата на Турската република Северен Кипър (окупираната от турците част от острова), “каза той. \r\nТой също така предупреди по отношение на енергийното развитие в Кипър и Източното Средиземноморие, че няма „шанс за оцеляване при всяко решение“, което не включва Турция и кипърските турци. \r\n„Всеки трябва да знае, че по никакъв начин няма да допуснем създаването на свършени факти”, заяви той. Акар също така преразгледа турската представа за „Синя родина“, ръководена от правителството на Реджеп Тайип Ердоган, която се отнася до огромна област от турски интереси, обхващаща половината от Източното Средиземноморие - включително континенталния шелф на Кипър, Родос, Кастелоризо, Карпатос, Касос и източната част на Крит. \r\n„Имаме площ от 462 000 квадратни километра, която наричаме„ Синя родина “. Тук имаме права, установени с международно споразумение ... Ние сме решени да защитаваме справедливостта и нашите права \", каза той. \r\nМеждувременно, в изявление в неделя, отбелязващ мюсюлманския религиозен празник на Ейд ал-Адха, Ердоган говори за исторически победи на турците над гърците и арабите - включително победата в битката при Манцикерт през 1071 г. на селджушките турци срещу Византийската империя, довело до завладяването на Анадола. \r\n \r\n  Юлиян Марков", "date": "2019.08.12", "title": "Kathimerini: Турция продължава с острата реторика"}
