{"url": "http://www.focus-news.net/news/2019/06/11/2668885/sport-germaniya-pobedi-estoniya-s-80.html", "text": "Германия победи Естония с 8:0 запази стопроцентовата си успеваемост от началото на квалификациите за Евро 2020. На \"Опел Арена\" в Майнц Бундестимът не показа милост към съперник, който нямаше абсолютно никакви съпротивителни сили. Марко Ройс и Серж Гнабри вкараха по два гола, а другите попадения във вратата на естониците бяха дело на Леон Горетцка, Илкай Гюндоган (от дузпа), Тимо Вернер и Льорой Сане. Въпреки успеха, Германия остана на второ място в група \"С\" с 9 точки, а лидер е Северна Ирландия с 12. Ирландците надвиха с 1:0 като гост Беларус и също са безгрешни от началото на кампанията.", "date": "2019.06.11", "title": "Спорт: Германия победи Естония с 8:0"}
{"url": "http://www.focus-news.net/news/2019/06/11/2668880/sport-zhenskiyat-natsionalen-otbor-po-voleybol-zagubi-ot-italiya-s-03.html", "text": "Волейболистките от националния отбор на България продължават без победа в дебютното си участие в Лигата на нациите. Момичета на селекционера Иван Петков отстъпиха на световните вицешампионки от Италия с 0:3 гейма в първия си мач от турнира в Група 13 от 4-ата седмица на Лигата, игран тази вечер пред близо 4000 зрители в зала \"Пала Бартон\" в Перуджа. По този начин България остава на последното 16-о място във временното общо класиране без победа до момента, 10 загуби и една единствена спечелена точка. \"Скуадра адзура\" пък е втора с 8 победи, 2 загуби и 25 точки. Утре българките ще играят с изключително младия състав на Русия, който днес надигра Република Корея с 3:1 гейма, докато Италия ще излезе срещу корейките.", "date": "2019.06.11", "title": "Спорт: Женският национален отбор по волейбол загуби от Италия с 0:3"}
{"url": "http://www.focus-news.net/news/2019/06/11/2668884/predsedatelyat-na-kosovskiya-parlament-kam-tsveta-karayancheva-balgariya-pomogna-na-kosovo-vav-vsichki-protsesi-sled-1999-godina-podkrepya-ni-za-es-beshe-sred-parvite-koito-ni-priznaha.html", "text": "Председателят на косовския парламент Кадри Весели се срещна с българския си колега Цвета Караянчева по време на визитата си в София, предава прищинското издание  Gazeta Express. \r\nКакто съобщават от кабинета на Весели, двамата са обсъдили отношенията между двете страни и техните парламенти, както и намирането на начини за засилване на сътрудничеството. Косовският политик е казал на Караянчева, че двете държави трябва да интензифицират отношенията си, сега, когато отбелязват 10-тата годишнина от установяването на дипломатически връзки. „България е една от страните, които помогнаха на Косово във всички процеси след 1999 година. Тя е една от страните, които първи признаха независимостта на Косово през 1999 година. Сега, в рамките на ЕС, България продължава да подкрепя Косово“, е заявил председателят на парламента на най-младата балканска държава. \r\nПревод и редакция:", "date": "2019.06.11", "title": "Председателят на косовския парламент към Цвета Караянчева: България помогна на Косово във всички процеси след 1999 година, подкрепя ни за ЕС, беше сред първите, които ни признаха"}
{"url": "http://www.focus-news.net/news/2019/06/11/2668881/ria-novosti-pompeo-obeshta-da-podkrepya-gruziya-po-patya-kam-chlenstvo-v-es.html", "text": "Държавният секретар на САЩ Майк Помпео заяви, че изразява подкрепа за Грузия по пътя й към членство в НАТО от името на цялото правителство и президента Доналд Тръмп, съобщи пресслужбата на грузинското правителство, предава  РИА Новости . \r\nПомпео и премиерът на Гръзия Мамук Бахтадзе проведоха среща във Вашингтон във вторник. \r\n„Стремежът на Грузия засилва вярата и от името на президента Тръмп и цялото правителство на САЩ заявявам, че вие няма да се лишите от подкрепата на САЩ по пътя към членство в НАТО“, цитира думите на държавния секретар пресслужбата. \r\nДържавният секретар говори за десетата годишнина от приемането на Хартата за стратегическо партньорство и отбеляза, че годишната декларация определя бъдещите насоки на двустранните отношения. \r\n\"Грузия пое водеща роля като съюзник аспирант за НАТО и това вероятно е една от причините да работим в тясно сътрудничество. Президентът Тръмп призова всички нации да положат повече усилия за преодоляване на глобалните предизвикателства. Грузия изпълнява този призив добросъвестно в борбата срещу тероризма в Афганистан“, добави Помпео. \r\nПревод и редакция:", "date": "2019.06.11", "title": "РИА Новости: Помпео обеща да подкрепя Грузия по пътя към членство в ЕС"}
{"url": "http://www.focus-news.net/news/2019/06/11/2668878/the-daily-express-leybaristite-shte-glasuvat-za-politikata-si-spryamo-brekzit.html", "text": "Основната опозиционна Лейбъристка партия може да проведе „гласуване на всички членове“, което окончателно да изясни политиката на фракцията спрямо Брекзит, пише евроскептичното британско издание  The Daily Express , като се позовава на източници от Работническата партия. \r\nРъководството на фракцията е било посъветвано да проведе гласуване за своята политика спрямо излизането на Великобритания от Съюза, твърдят събеседниците на вестника. Идеята да се проведе вот дали да се иска втори референдум ще бъде подкрепена от близките до лидера на лейбъристите Джереми Корбин депутати. \r\nПолитическият редактор на ITV Шенаб Хан написа в „Туитър“: „Лейбъристки източници ми казват, че на ръководството е предложена идея за провеждане на „вот на всички членове“, който да определи политиката на партията за Брекзит. Гласуването ще се проведе през следващите седмици, за да се гарантира, че партията има ясна политика, която членовете подкрепят. Не е ясно дали ръководството на Лейбъристите е възприемчиво към тази идея, но ми казаха, че депутатите около Корбин са настоявали много за необходимостта от това гласуване на всички членове“. \r\nПревод и редакция:", "date": "2019.06.11", "title": "The Daily Express: Лейбъристите ще гласуват за политиката си спрямо Брекзит"}
{"url": "http://www.focus-news.net/news/2019/06/11/2668867/mvr-priklyuchi-proverkata-na-tsentralnata-zhp-gara-v-sofiya.html", "text": "Приключи проверката на Централната жп гара в София, съобщиха от пресцентъра на  МВР . Работата на гарата продължава в нормален ритъм.  \r\nПо- рано днес на телeфон 112 бе получено злоумишлено телефонно обаждане за района на Централната жп гара. Веднага към мястото бяха насочени специализирани екипи, които предприеха стандартни процедури в района и действия за изясняването на сигнала.", "date": "2019.06.11", "title": "МВР: Приключи проверката на Централната жп гара в София"}
{"url": "http://www.focus-news.net/news/2019/06/11/2668866/sport-lampard-e-vse-po-blizo-do-chelsi.html", "text": "Засилват се слуховете за евентуалното завръщане на Франк Лампард в Челси. Мениджърът на Дарби Каунти е сред спряганите имена за мястото на Маурицио Сари, който почти сигурно ще поеме Ювентус. Тази вечер Goal.com твърди, че ръководството на лондончани е планирало среща с Лампард за разговори, а според “Гардиън” двете страни вече са обсъдили евентуалното му назначение. Любопитното е, че точно на днешната дата преди 18 години Челси обяви привличането на Лампард от Уест Хам срещу 11 млн. паунда. След това бившият национал на Англия изкара 13 сезона на “Стамфорд Бридж”, с което се превърна в легенда на клуба.", "date": "2019.06.11", "title": "Спорт: Лампард е все по-близо до Челси"}
{"url": "http://www.focus-news.net/news/2019/06/11/2668879/tass-v-sryada-prezidentite-na-sasht-i-polsha-shte-napravyat-obyavlenie-otnosno-voennoto-satrudnichestvo-mezhdu-stranite.html", "text": "Американският президент Доналд Тръмп и полският лидер Анджей Дуда ще обявят в сряда постигнатите споразумения относно военното сътрудничество между двете страни. Това съобщи във вторник представител на американската администрация от висок ранг. Той говори на специален телефонен брифинг за журналисти, който беше посветен на преговорите Тръмп-Дуда във Вашингтон в сряда, съобщава  ТАСС . \r\nИ двамата президенти ще излязат със „съществено изявление относно бъдещите отношения на двете страни във военната сфера“, каза представителят на администрацията. Той отказа да предостави подробности за това обявление. \r\nВ същото време, отговаряйки на въпроса на журналистите дали това изявление е в съответствие с Основополагащия акт за взаимоотношенията, сътрудничеството и сигурността между Руската федерация и НАТО, представителят на изпълнителната власт отговори: „Утрешното изявление ще изпълнява напълно ангажиментите, които поехме в рамките на НАТО“. „Искаме да подчертаем нашия ангажимент към сигурността на региона и да засилим американско-полското партньорство за сигурност в съответствие с целите и плановете на НАТО“, заяви говорител на американската администрация. \r\n„Отбелязваме, че това е част от план за взаимодействие на най-високо ниво с лидерите на Централна Европа, който изпълнява президентът Тръмп“, подчерта той. \r\nНие вярваме, че то [обявлението] ще разшири значително отношенията ни във военната сфера, както и ще укрепи структурата на отбраната и възпирането в Европа и нашите ангажименти към НАТО“, подчерта представителят на американското правителство.  Американският военен контингент  \r\nПолша се надява през тази година да започне реализацията на плана за увеличаване на американското военно присъствие в републиката, заяви в понеделник на брифинг началника на кабинета на полския лидер Кшищоф Щерски, информирайки за споразумението, което е разработено от полското Министерство на отбраната и Пентагона и сега трябва да бъде утвърдено на срещата на президентите на двете страни, планирано за 12 юни във Вашингтон. По неговите думи, след огласяването на волята на президентите, които ще приемат решение „за модел на присъствието“, ще започнат логистически и технически преговори, отнасящи се включително и за разполагане на войски и оръжия. „Тези решения ще бъдат приети през тази година и ние ще започнем да реализираме споразумението“, заяви Щерски. \r\nКакто поясни представителят на полския президент, договорът съдържа „обща политическа декларация“ за разширяване на американското военно присъствие в Полша и втора част с детайли. \r\nПолша и Съединените щати обсъждат увеличаване на американското военно присъствие на територията на Полша от есента на 2018 г., когато президентът Дуда бе първият, който говори за създаването на Форт Тръмп по време на посещението си във Вашингтон. \r\nПревод и редакция:", "date": "2019.06.11", "title": "ТАСС: В сряда президентите на САЩ и Полша ще направят обявление относно военното сътрудничество между страните"}
{"url": "http://www.focus-news.net/news/2019/06/11/2668868/dzhon-boltan-rusiya-i-kitay-razprostranyavat-falshivi-istorii-za-razkol-v-administratsiyata-na-tramp.html", "text": "САЩ имат основание да вярват, че Русия, Китай и други страни разпространяват фалшиви истории за вътрешните разделения в администрацията на Тръмп, съобщи съветникът по националната сигурност на Белия дом Джон Болтън, цитиран от  Bloomberg . \r\n„Имаме сериозни основания да вярваме, че Северна Корея, Иран, Венецуела, Русия и Китай са взели решение - и можете да го видите публично - да се опитват да сеят дезинформация за администрацията и да говорят, че президентът и неговите съветници са разделени и подобни неща“, каза Болтън на събитието на Wall Street Journal във Вашингтон. Той не представи доказателства в подкрепа на твърдението си. \r\nПолитикът се оплака, че репортерите бързат да повтарят фалшивите истории. „Стенографите на тези режими в американската преса веднага ги подемат“, каза той. \r\n„Коментарите на Болтън добавят ново измерение към твърденията на САЩ, че чуждестранните правителства се опитват да се намесят в американските вътрешни работи. Специалният прокурор Роберт Мюлер наскоро приключи разследването, което установи доказателства, че Русия се е намесила в президентските избори през 2016 г.“, коментира американската агенция. \r\nБолтън не спомена никакви признаци на разделение, които са били публично изложени, в които висши служители в администрацията си противоречат. В други случаи имаше добре документирани признаци на раздори зад затворени врати. \r\nБолтън е в противоречие с другите в администрацията, включително държавния секретар Майкъл Помпео - и с Тръмп. \r\nНапример, докато Тръмп казва, че е оптимист, че \"Иран ще иска да разговаря скоро\", Болтън препоръчва сваляне на режима и дори превантивни удари срещу Техеран в продължение на години. Помпео, бивш директор на ЦРУ, също се смята за твърдолинеен спрямо Ислямската република, въпреки че той заяви, че целта му не е да се търси война с Иран, нито да се налага промяна на режима отвън. \r\nОсвен това Болтън използва по-песимистичен тон от този на останалите членове на администрацията – включително Помпео – относно намеренията на Северна Корея и перспективите за ядрена сделка. \r\nПо-рано тази година раздразнен Тръмп съобщи в „Туитър“, че ще отмени някои свързани със Северна Корея санкции, благословени от Болтън. Решението на президента беше тихо върнато назад и санкциите остават в сила. \r\nВ изказването си във вторник Болтън каза също, че е нормално да има разногласия между правителствени служители. \r\n„Ето истината: в съюзническите правителства има разногласия и по отношение на външната политика - каза Болтън. – Така се случват нещата. В нашата система окончателните решения ги взима президентът. Обичам да казвам и това е напълно точно, аз съм съветник по националната сигурност, не съм отговорният за вземането на решения в областта на националната сигурност“. \r\nПревод и редакция:", "date": "2019.06.11", "title": "Джон Болтън: Русия и Китай разпространяват фалшиви истории за разкол в администрацията на Тръмп"}
{"url": "http://www.focus-news.net/news/2019/06/11/2668870/veliko-tarnovo-lyatna-kampaniya-ela-v-bibliotekata-s-priyateli-startira-ot-15-yuni-v-grada.html", "text": "Лятна кампания „Ела в библиотеката с приятели“ стартира от 15 юни във Велико Търново. Това съобщиха за  Радио „Фокус“ – Велико Търново  от РБ „П. Р. Славейков“.  Инициативата е под патронажа на председателя на Общинския съвет Венцислав Спирдонов и е насочена към всички ученици от учебните заведения на територията на общината. Тя ще продължи до 15 септември. Целта е да се активизира интересът на децата към книгите, провокирайки ги да четат, да повишават своята грамотност, да се забавляват и да печелят награди. Кампанията ще излъчи победител на основание най-голям брой заети и прочетени книги от ученик от всички филиали на Регионална библиотека „П. Р. Славейков”. В периода от 16 до 30 септември комисия ще анализира резултатите . Връчването на наградите ще се състои на 1 октомври по повод тържественото отбелязване на Международния ден на музиката и поезията в централната сграда на библиотеката.  Наградата за първо място е преносима игрова конзола, за второ – четец на електронни книги и за трето – таблет. \r\n„Фокус“ припомня, че Лятна кампания „Ела в библиотеката“ се организира за трета поредна година. Само в периода от 1 юни до 15 септември, когато се проведе кампанията, регистриралите се читатели в РБ „П. Р. Славейков“ в предучилищна и училищна възраст бяха 1167. Като най-четящо дете за втора поредна година бе отличена петокласничката Виктория Обрешкова от СУ „Вела Благоева“, която през летните месеци е заела общо 120 книги. \r\nНадежда КРЪСТЕВА", "date": "2019.06.11", "title": "Велико Търново: Лятна кампания „Ела в библиотеката с приятели“ стартира от 15 юни в града"}
{"url": "http://www.focus-news.net/news/2019/06/11/2668869/vidin-ucheni-ot-ban-provedoha-monitoring-na-lalugerovata-koloniya-na-teritoriyata-na-priroden-park-vrachanski-balkan.html", "text": "Учени към Института по биоразнообразие и екосистемни изследвания към БАН и експерти от Дирекция на природен парк „Врачански Балкан“ проведоха мониторинг на лалугеровата колония на територията на Природен парк „Врачански Балкан” в местността Смильовица. Това съобщиха за  Радио „Фокус“ – Видин  от ПП „Врачански Балкан“. На терен бяха установени и картирани повече от 88 дупки на лалугери. По първоначални данни колонията на вида е в добро състояние и площта й се увеличава. Интересен факт е, че повечето лалугерови домове са разположени в или непосредствено до стари, но функциониращи мравуняци. В основата на мравуняците бяха открити дупки не само на лалугери, но и на полевки. Изглежда гризачите и мравките съжителстват мирно. Вероятно мравуняците осигуряват прикритие, по-рохка почва и затова основата им е предпочитана за изкопаване на убежища. \r\nОсвен младият учен Мария Николаева, която основно се занимава с проследяването на лалугеровата колония, на терен беше и гл. ас. д- р Вера Антонова, която е експерт по мравки. Тя установи наличието на поне 6 вида мравки от родовете Formica, Lasius и Tapinoma. Член на екипа беше и доц. д-р Ясен Мутафчиев. \r\nДа припомним на любителите на природата, че дейностите по реинтродукция на Европейският лалугер бяха реализирани през 2013 г. по Проект на ДПП „Врачански Балкан” – финансиран по Оперативна програма околна среда 2007 – 2013 г. Теренните дейности по проучването и пренасянето на животните случиха Йордан Кошев и Симеон Арангелов. За наша огромна радост вече 6 години от тогава инициативата е успешна.", "date": "2019.06.11", "title": "Видин: Учени от БАН проведоха мониторинг на лалугеровата колония на територията на Природен парк “Врачански Балкан”"}
{"url": "http://www.focus-news.net/news/2019/06/11/2668872/sofka-skokleva-kmet-na-selo-yahinovo-nalichieto-na-polski-pazachi-dava-spokoystvie-za-zemedelskite-stopani.html", "text": "Наличието на полски пазачи дава спокойствие за земеделските стопани. Това каза пред  Радио „Фокус” – Кюстендил  Софка Скоклева, кмет на село Яхиново. По думите й Община Дупница за поредна година назначава полски пазачи за малките населени места. „Основната причина за назначаването на полската охрана са кражбите и посегателствата върху труда на фермерите. Кметовете на кметства организират опазването на селскостопанската продукция и организират и ръководят полската охрана. Ние организираме срещи със земеделските производители и фермерите. Набелязваме мерки, а от страна на производителите се правят допълнителни групи в помощ на полската охрана. Прави се и регистър на фермерите”, каза Софка Скоклева. Следи се и да не навлизат животни в посевите и градините. Според кмета земеделските производители са заявили, че има нужда от обновяване или от създаване на нов Закон за опазване на селскостопанското имущество, защото настоящият е морално остарял. „Хората се оплакват, че много трудно се стига до наказания по този закон”, каза Скоклева. \r\nВенцеслав ИЛЧЕВ", "date": "2019.06.11", "title": "Софка Скоклева, кмет на село Яхиново: Наличието на полски пазачи дава спокойствие за земеделските стопани"}
{"url": "http://www.focus-news.net/news/2019/06/11/2668494/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Има ли все още криза във Венецуела? Съдейки по думите на президента на САЩ Доналд Тръмп няма да си мислите така. През януари държавният глава и неговите главни помощници бяха обзети от каузата да свалят корумпирания и автократичен режим в Каракас. Белият дом нанесе, както си мислеше, решаващ удар, като блокира закупуването на венецуелски петрол от САЩ и намекна, че се обмисля военна интервенция в южноамериканската страна, пише американското издание  The Washington Post  в статия, представена без редакторска намеса. \r\nПет месеца по-късно президентът Николас Мадуро все още е на власт - и американската политика е неактивна. Нямаше интервенция и след няколко неуспешни опита за сваляне на режима, венецуелската опозиция се върна към преговорите с Мадуро с помощта на правителствата от Латинска Америка и Европа. \r\nСъединените щати не участват. Вместо това, както WP съобщи миналия месец, Тръмп взе „да се оплаква, че е бил подведен за това колко лесно би било да се замени социалистическият лидер“. \r\nПрез този месец Тръмп си избра нова цел – Мексико, като го обсипа със заплахи за тарифи и искания за незабавно спиране на потока от мигранти и наркотици през границата, преди да приеме козметично решение. Преди Мексико беше Иран, с който Тръмп изглеждаше готов да води война в началото на май, ако не промени изцяло външната си политика. А преди това беше Северна Корея, която Тръмп заплаши с „огън и ярост“ и след това се „влюби“ в нея в също толкова неефективен опит да я накара да се откаже от ядрения си арсенал. \r\nТук има модел. Тръмп си избира чуждестранен противник. Прави максималистично искане: сменете си режима, разоръжете се напълно; „незабавно спрете потока на хора и наркотици“. Избягвайки координацията със съюзниците или Конгреса, той приема драматични мерки, които според него бързо ще доведат до резултат: ембарго на петрола, тарифи, заплахи за военни действия. Тогава, когато се окаже, че в реалния свят не е толкова лесно да се свали латиноамерикански диктатор, да се накара Северна Корея да се откаже от ядрените си оръжия или да се принуди Иран да изостави регионалните си амбиции, той се оттегля или просто се премества на следващата цел. \r\nТова, което остава впоследствие, е поредица от външнополитически фалити, много подобни на серийните провали в недвижимите имоти, които бяха запазена марка на Тръмп. Малка армия от специални представители на Държавния департамент се мъчи да изчисти бъркотията. В добавка към Северна Корея, Венецуела и Иран, те могат да бъдат намерени в Афганистан и Сирия. \r\nМеждувременно Тръмп излъчва спокойствие. Северна Корея се върна към изстрелването на ракети? Президентът не е „лично” притеснен. „Моите хора мислят, че това може да е било нарушение“, каза той след изстрелване миналия месец. „Аз гледам на това по различен начин“. \r\nВоенни действия срещу Иран? „По-скоро не“, казва Тръмп седмици след решението си да блокира всички ирански продажби на петрол, изпращайки нови сили в Персийския залив и предупреждавайки Техеран „никога повече да не заплашва САЩ“, защото „това ще бъде официалният край Иран“. \r\nЩо се отнася до Венецуела, нищо – с изключение на на пръв поглед произволен „туийт“ от миналата седмица, в който казва, че „Русия ни информира, че са изтеглили по-голямата част от хората си от Венецуела“ – твърдение, което бързо се оказа невярно. \r\nМоже би всички трябва да сме благодарни за непостоянството на Тръмп. В крайна сметка, американска инвазия във Венецуела или война със Северна Корея или Иран би била катастрофа. Вместо това ние просто имаме серия от притеснения, които подкопават доверието в САЩ и са в полза на по-компетентните противници като Русия и Китай. \r\nПроблемът е, че няколко от кризите, от които Тръмп се отстрани, съдържат бомби със закъснител. Северна Корея все още страда от санкции и недостиг на храна; режимът на Ким Чен-ун заплашва, че ако не получи облекчение до края на годината, ще пресече червените линии на САЩ, например чрез тестване на междуконтинентални ракети. Тъй като приходите от петрола намаляват благодарение на Тръмп, Иран също се движи към премахване на ограниченията върху ядрената си програма. И мигрантите от Централна Америка ще продължат да идват през Мексико. \r\nМадуро няма какво толкова да направи, за да заплаши САЩ. Но той може да продължи да репресира собствения си народ, а освен това може да остане на власт независимо от драстичните петролни санкции, които наложи Тръмп и които предизвикаха и без това малките приходи на Венецуела да изчезнат. А това води до тежка хуманитарна катастрофа, за която все повече обвиняват САЩ. \r\nМоже би Тръмп ще има късмет и тези бомби ще се обезвредят от само себе си. Накрая Мадуро може да бъде свален от неговите генерали или да бъде усмирен от дипломатите от Латинска Америка и Европа. Вместо да предизвикат криза, Иран и Северна Корея могат да решат да изчакат, за да видят дали Тръмп ще загуби изборите за преизбирането си. \r\nТова, което със сигурност няма да се случи, е реализацията на всеобхватните цели на Тръмп чрез неговата формула на буйство, тормоз и забравяне. Справянето с толкова тежки проблеми като Северна Корея и Иран, или дори Венецуела и мексиканската граница, изисква сложна стратегия и търпелив подход. Този президент не е способен на нито едното от двете. \r\n***  Търговската война между Вашингтон и Пекин продължава да набира скорост и на фона на този сблъсък китайският президент Си Дзинпин замина на тридневна визита в Русия, където участва на Петербургския международен икономически форум (ПМЕФ) и се срещна с руския президент Владимир Путин. Това посещение дойде точно навреме, пише известният съветолог Дмитрий Саймс в статия за списание  The National Interest , предадена без редакторска намеса. \r\nВ сряда в Москва китайският лидер говори за разширяване на връзките между Москва и Пекин, а също така разкритикува САЩ в слабо прикрита форма. Си приветства Путин, наричайки го един от най-близките си приятели и чудесен колега. Той също така подчерта значението на руско-китайската солидарност в момент, когато „протекционизмът и едностранните подходи се увеличават, а политиката на властта и хегемонията се засилват все повече“. \r\nКитайският лидер пристигна на ПМЕФ в четвъртък начело на делегация от хиляда души. Това е ежегодно събитие, чиято цел е да привлече инвеститори в Русия. Забеляза се отсъствието на американски представители, тъй като САЩ обявиха бойкот на мероприятието поради скандалния арест на американския инвеститор Майкъл Калви от руските власти. \r\nРусия и Китай не само обмениха символични жестове на солидарност, но и подписаха редица важни договори. Huawei и руската телекомуникационна компания МТС сключиха споразумение за създаване на 5G мрежата в Русия. Руският фонд за преки инвестиции и Китайската инвестиционна корпорация сформираха фонд от 1 млрд. долара за подкрепа на научните изследвания и технологичните иновации. Държавните енергийни компании на Русия и Китай също създадоха съвместно предприятие за продажба на руски втечнен природен газ в Китай. Както пише South China Morning Post, общият обем на споразуменията, сключени по време на посещението на Си, е 20 милиарда долара. \r\nВъпреки че руско-китайското тече поне от 90-те години на миналия век, след 2014 г. то започна да набира скорост. Изправен пред западните санкции заради анексирането на Крим и подкрепата на сепаратистите в източната част на Украйна, Кремъл постави своя основен приоритет във външната политика на завой към Китай. Руският политически елит се надява, че сближаването с Пекин ще се превърне в алтернативен източник на търговия и инвестиции и също така ще изпрати сигнал на Вашингтон и Брюксел, че Москва не е сама. \r\nИзминаха пет години. Резултатите от тези усилия са много нееднозначни. От една страна, търговията между двете страни несъмнено се развива. Днес Китай е най-големият търговски партньор на Русия, която стана основен доставчик на петрол на Китай. Както отбелязва Кремъл, обемът на търговията между двете страни в момента се оценява на 108 милиарда долара. Русия и Китай отдавна искат да постигнат такъв показател. \r\nВ същото време китайските инвестиции в Русия са по-ниски от очакваните. Дори и говорителят на Кремъл Дмитрий Песков призна това в навечерието на посещението на Си в Русия. В интервю за RT той заяви: „Не може да се каже, че Китай инвестира сериозно в руската икономика“. Много китайски търговски банки не искат да правят бизнес в Русия, защото се страхуват да бъдат в списъка на санкциите на Запада. Има и други фактори, ограничаващи китайските инвестиции: сложната законова система в Русия и липсата на адекватна инфраструктура за снабдяване. \r\nОсвен това, макар Русия да е все по-зависима от Китай икономически, зависимостта на Китай от Русия е много слаба. Ако Китай е първи търговски партньор на Русия, то Русия е едва на десето място в търговията с Китай. Последните песимистични прогнози за руската икономика показват, че такава динамика на неравенство ще продължи и в бъдеще. \r\nВъпреки това, много хора в Москва видяха в зараждащата се търговска война между САЩ и Китай възможност да станат незаменим партньор на Пекин. Андракик Мигранян, неофициален съветник на руската президентска администрация и професор в МГИМО, заяви пред The National Interest, че действията на Тръмп в областта на търговията ще тласнат Пекин към по-нататъшно сближаване с Русия. \r\n„Ако по-рано китайците оставаха встрани, сега най-вероятно те ще подкрепят Русия по-активно в опозицията й срещу САЩ, тъй като днес Китай е под много сериозен натиск“, каза Мигранян. „Има разбиране, че ако Русия и Китай не се противопоставят едновременно на Съединените щати, Съединените щати ще ги унищожат отделно.\" \r\nЕкспертът се надява, че Китай все повече осъзнава важността на Русия и ще й осигури по-широк достъп до своята финансова система, ще увеличи вноса на енергийни ресурси от Русия, ще увеличи инвестициите в руската икономика, а също така ще продължи да задълбочава военно-техническото сътрудничество между двете страни. \r\nМосква също така се надява, че американско-китайските търговски войни ще й дадат нови икономически възможности в Китай. Василий Кашин, старши сътрудник в Центъра за всестранни европейски и международни изследвания във Висшето училище по икономика, прогнозира, че Русия ще има по-голям достъп до китайския пазар, тъй като преките й конкуренти - САЩ и техните съюзници, ще го напуснат. \r\n„Въпреки че китайско-американската търговска война като цяло е негативна за световната икономика и дори може да повлияе негативно на Русия поради по-ниските цени на петрола, тя може също да отвори нови възможности за увеличаване на руския износ за Китай“, каза той. \r\nАко икономическите връзки между Русия и Китай продължат да се развиват и в бъдеще, това може да насърчи Кремъл да втвърди отношението си към САЩ. По думите на Мигранян, сближаването с Китай „прави Русия по-устойчива в конфликта й със САЩ“. Той твърди, че ако Москва почувства твърдата подкрепа на Китай, тя вече няма да трябва да прави отстъпки на Запада в сферите, където е възможен компромис, като например, Сирия или Иран. \r\nКогато Си Дзинпин си замина от Русия в петък, неговите изказвания и подписаните по време на визитата сделки заредиха Москва с оптимизъм. Тя реши, че руско-китайските отношения влизат в нов етап на голямо равноправие. Въпреки това на Русия й предстои още много тежка работа по увеличаването на китайските инвестиции и по увеличаването на своя износ за Китай. \r\nМигранян обаче отбелязва, че нарастващото напрежение във връзките на Вашингтон с Пекин, както и с Иран и Европа, в крайна сметка е от полза за Русия. Той каза на кореспондента за The National Interest: “Американската политика на едновременна война срещу всички е от полза за Русия и за това много благодаря на Тръмп и неговата администрация“. \r\n*** Турция протестира срещу решението на Република Кипър да издаде международни заповеди за арест за членовете на екипажа на турския сондажен кораб „Фатих“ и служители на фирми, които са си партнирали с държавната турска петролна корпорация (ТП) и обещаха да отговорят като предприемат правни действия по въпроса, пише електронното издание на турския ежедневник  Hurryiet . \r\n„Следим внимателно новините относно издаването на заповеди за арест на членовете на екипажа на нашия сондажен кораб „Фатих“ и служители на чуждестранни компании, които си партнират с ТП от гръцкия Кипър. Ако това самонадеяно решение на гръцкия Кипър, което узурпира всяко право на кипърските турци, е действително, то няма да има никаква валидност за нас“, заяви турското външно министерство в изявление от 10 юни. \r\n„Ако [гръцкият Кипър] се осмели да [вземе това решение], ще дадем необходимия отговор; никой не би трябвало да се съмнява в това“, се добавя в изявлението. \r\nМинистерството също така подчерта, че Турция ще започне правни процедури, за да отвърне на удара, защото решението на Република Кипър за „неограничено морско пространство пристанища не е в съответствие с международното право“. \r\n„Усилията на гръцкия Кипър за спиране на сондажните дейности, които продължаваме по нашия континентален шелф, няма да дадат резултати“, се подчертава в съобщението. \r\n„Турция решително ще продължи планираните си сондажи и за да защити правата си в континенталния шелф, и за да защити правата на турците киприоти, равноправен партньор на острова“, категорични са от турското МВнР. \r\nВластите на Република издадоха международни заповеди за арест срещу 25 души, включително членове на екипажа на турския сондажен кораб и служители от чуждестранни фирми, които си партнират с ТП, предадоха местните медии. \r\nПлаващият под турско знаме сондажен кораб „Фатих“ започна да проучва за въглеводороди на 3 май в район, намиращ се на 75 километра от западния бряг на острова. \r\nВестникът отбелязва, че районът спада изцяло към турския континентален шелф, регистриран в ООН и има разрешително, издадено от турското правителство на ТП.", "date": "2019.06.11", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/06/11/2668495/predstoyashti-sabitiya-v-stranata-za-11-yuni-agentsiya-fokus.html", "text": "*** \r\nОт 11.00 часа в аула „Раковски“ на Военната академия ще се състои тържествената церемония по удостояването на генерал о.р. Джоузеф Ралстън с почетното звание „Доктор хонорис кауза“. Той ще се срещне с министъра на отбраната Красимир Каракачанов. \r\n*** \r\nОт 11.30 часа в ППМГ „Акад. Иван Ценов“ ще се проведе брифинг на министъра на образованието и науката Красимир Вълчев, който ще посети учебни заведения във Враца, в които са реализирани строително-ремонтни дейности със средства на министерството. \r\n*** \r\nОт 12.00 часа пред сградата на УМБАЛ „Проф. д-р Стоян Киркович“ омбудсманът Мая Манолова ще подкрепи протеста на специалистите по здравни грижи в Стара Загора. \r\n*** \r\nОт 9.00 часа 12 състав на Специализирания наказателен съд ще гледа делото за организиране и ръководене на престъпна група срещу Гриша Г., Данаил Г., Емилия С., Ивайло Т., Камелия М., Милко Д., Милко Т., Тодор С., Ичко Л. и Красимира Г.  \r\n*** \r\nОт 9.00 часа 22 състав на Специализирания наказателен съд ще гледа производство за определяне на общо наказание по чл. 23- 27 НК срещу Васил Г.  \r\n*** \r\nОт 9.30 часа в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия на ВСС.  \r\n*** \r\nОт 9.30 часа 4 състав на Специализирания наказателен съд ще гледа делото за организиране и ръководене на престъпна група срещу Бехчет А., Емил Б., Събин З., Венцислава М., Георги К., Ерол О. и Виктор В.  \r\n*** \r\nОт 10.00 часа 7 състав на Специализирания наказателен съд ще гледа делото за организиране и ръководене на престъпна група срещу Иван И., Христо Г., Ани С., Симеон Х., Йордан Й., Борислав Р., Филип А., Амир Х., Георги А. и Костадин К.  \r\n*** \r\nОт 10.00 часа в Best Western Plus Hotel Expo Sofia ще се проведе новото издание на Клуб Investor „Банки и финанси“. Събитието ще открие подуправителят на БНБ Калин Христов, който ще коментира  последствията от икономиките на ЕС за паричната политика и банките.  \r\n*** \r\nОт 10.00 часа 15 състав на Софийския градски съд ще гледа делото срещу Ясен Хедеяр, подсъдим за убийството в кв. „Хиподрума“. \r\n*** \r\nОт 10.00 часа 13 състав на Специализирания наказателен съд ще гледа делото за организиране и ръководене на престъпна група срещу Бисер П. и Николай С.  \r\n*** \r\nОт 10.00 часа 3 състав на Специализирания наказателен съд ще гледа квалифицирани състави на изнудване срещу Лъчезар Я. и Габриел П.  \r\n*** \r\nОт 10.30 часа 4 състав на Софийски апелативен съд ще гледа делото за екстрадиция на Илхан К. \r\n*** \r\nОт 11.00 часа в Литературен клуб „Перото“ в НДК ще се проведе информационен ден на Сдружението за модерна търговия (СМТ) на тема „Какви промени в трудовото законодателство ще направят икономиката по-ефективна?“. \r\n*** \r\nОт 11.00 часа в Национален пресклуб БТА ще се състои пресконференция на тема „Подобряване на българо-сръбската туристическа оферта и засилване на междукултурния диалог в посока осъществяване на устойчиво развитие на туризма“. \r\n*** \r\nОт 11.00 часа в Sofia Lab на ул. „Сердика“ ще се състои представяне на Стъпка 5 от Визия за София. Ще участват председателят на СОС Елен Герждиков и Любо Георгиев, ръководител на проекта. \r\n*** \r\nОт 11.00 часа в София Хотел Балкан, зала „Сердика“, ще се проведе експертната дискусия: Цена „Задължения към обществото“ и пазарни прогнози за следващия ценови период, част от поредицата Energy Managers’ Forum. \r\n*** \r\nОт 12.00 часа в Национален пресклуб БТА Национално сдружение на кабелните оператори „Клуб 2000“ ще даде пресконференция на тема Търговската война в сектора и възможността държавата да се намеси в нея. \r\n*** \r\nОт 13.00 часа в пресклуба на БТА ще се проведе пресконференция „Граждани срещу абсурдите в социалната политика” на група-инициатива „Граждани срещу стратегията за детето 2019- 2030 г.“.  \r\n*** \r\nОт 13.30 часа 17 състав на Специализирания наказателен съд ще гледа делото за организиране и ръководене на престъпна група срещу Петър П., Станислав М., Валентин Х. и Любен М.  \r\n*** \r\nОт 13.30 часа 13 състав на Специализирания наказателен съд ще заседава по делото за участие в ръководството на престъпна организация или група срещу Светлин Д., Иван А., Николай С. и Паолина П.  \r\n*** \r\nОт 14.00 часа  заседателната зала на ИР – БАН (ул. „Акад. Георги Бончев“, бл. 1, ет. 3) ученици ще представят киберфизични системи в образованието и обучението на деца със специфични потребности. \r\n*** \r\nОт 14.00 часа 11 състав на Софийския градски съд ще гледа делото срещу Христо Петров бивш управител на „Фонд научни изследвания“ за умишлена безстопанственост. \r\n*** \r\nОт 14.40 часа 6 състав на Специализирания наказателен съд ще заседава по делото за участие в ръководството на престъпна организация или група срещу Кирил К., Благой Д., Сергей А., Николай М., Петко Г., Георги К., Георги Т. и Денис Ю.  \r\n*** \r\nОт 14.30 часа 15 състав на Специализирания наказателен съд ще гледа делото за организиране и ръководене на престъпна група срещу Алтайеб Ш., Ивайло Г., Кадим Ш., Марио Х., Мустафа А. и Нихат Р.  \r\n*** \r\nОт 15.00 часа 17 състав на Специализирания наказателен съд ще заседава по делото за участие в ръководството на престъпна организация или група срещу Божидар М.  \r\n*** \r\nОт 15.00 часа 13 състав на Специализирания наказателен съд ще гледа делото за организиране и ръководене на престъпна група срещу Борис А., Данаил П., Петър П. и Пламен Д.  \r\n*** \r\nОт 18.00 часа в Националната библиотека \"Св. Св. Кирил и Методий\" ще се проведе среща-дискусия по повод на научната монография \"Доктрината \"Тръмп\" срещу неолибералния глобализъм\". \r\n*** \r\nОт 18.00 часа в зала „Пейо Яворов“ ще се състои  културно – музикалният спектакъл „Европейските езици – култура и общуване без граници“, който Областна администрация Благоевград организира съвместно с Езикова гимназия „Акад. Людмил Стоянов“. \r\n*** \r\nОт 09.30 часа в Окръжен съд – Бургас ще се заседава по делото на жена, предумишлено умъртвила лице, намиращо се в безпомощно състояние. \r\n*** \r\nОт 18.00 часа на открита сцена \"Охлюва\" ще се проведе концерт на група \"Куци Мерки\". \r\n*** \r\nОт 20.00 часа в Летния театър със спектакъл ще бъде представена книга за живота на Георги Димитров.  \r\n*** \r\nОт 20.30 часа в Летния театър танцова формация „Петлите“ представя спектакъла „Да докоснеш мечтата“.  \r\n*** \r\nОт 11.00 часа в Юнашкия салон ще се състои откриващата пресконференция по повод предстоящия във Варна кръг от Европейската купа по ветроходство в Клас Лазер. \r\n*** \r\nОт 11.30 часа в двора на МБАЛ \"Света Анна - Варна\" ще се състои официалното освещаване на параклис, изграден в двора на болничния комплекс. Храмът носи името на покровителката на семейството и майчинството - Света Анна. Освещаването ще извърши Варненският и Великопреславски митрополит Йоан.  \r\n*** \r\nОт 16.30 часа в Градска художествена галерия ще се състои представяне на книга „Истории за изкуството“. Изданието изследва срещите на деца на възраст от 4 до 10 години с историята на изкуството. \r\n*** \r\nОт 17.00 часа в Зала Панорама на Факултет по фармация в Медицинския университет ще се състои премиерата на новата поетична книга на доц. д-р Добрин Паскалев „Думите са скитници бохеми“. \r\n*** \r\nОт 17.00 часа в Изложбени зали „Рафаел Михайлов“ ще бъде представена продукция на класа по пеене със студенти от специалност „Педагогика на обучението по музика“ с преподавател гл. ас. д-р Ана Борисова Ганева. \r\n*** \r\nОт 19.00 часа в Клуб 7 ще се проведе представяне на новата книга на Таня Мезева „България ще я бъде“.  \r\n*** \r\nОт 17.00 часа в голямата зала на „ХГ Иван Фунев“ при РИМ- Враца ще се състои представяне на автобиографичната книга „Значи съм живял“ и среща - разговор с големия български актьор Павел Попандов. \r\n*** \r\nОт 17.30 часа в Общинската библиотека ще бъдат представени романите „Лепири\" и „Вампирът\" – автор Радослав Гизгинджиев. \r\n*** \r\nОт 17.30 часа в НЧ „Напредък - 1869“ ще се проведе годишен концерт на възпитаниците от клас пиано и клас китара на Музикална школа при НЧ „Напредък - 1869“. \r\n*** \r\nОт 9.30 часа в Детска градина №23 ще се играе куклен спектакъл „Лека нощ, съкровище“ на Държавен куклен театър „Дора Габе“. \r\n*** \r\nОт 18.30 часа в Огледална зала „Нели Божкова“ ще се проведе концерт на Български камерен оркестър – Добрич. \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Вампир“ от Антон Страшимиров. \r\n*** \r\nОт 20.00 часа в Летния театър ще се проведе концерт Балканска рапсодия в изпълнение на VIVO MONTANA и Плевенска филхармония. \r\n*** \r\nОт 10.30 часа на строевия плац в Гарнизон Казанлък ще се проведе заключително военноприложно състезание, в което ще участват деца и ученици от \"Клуб приятели на армията\".  \r\n*** \r\nОт 10.00 часа в залата на Общинския съвет ще се проведе пресконференция по проект „Изграждане на социално жилище за настаняване на уязвими групи на територията на кв. „ Гозница“. От 11.00 часа на обекта на ул. „Дълбок път“ ще се проведе първа копка. На събитията ще присъства кметът на Ловеч Корнелия Маринова. \r\n*** \r\nОт 09.00 часа на стадиона в Момчилград ще се проведе състезание по пожаро-строева подготовка. \r\n*** \r\nОт 11.00 часа пред  Двореца на културата ще се проведе концерт на Духовия оркестър към ОК Дворец на културата. \r\n*** \r\nОт 14.00 часа в НЧ „Елин Пелин -1903 г.” ще се проведе концерт на детска музикална школа. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Красавицата и князът\" от Ф.М.Достоевски, гостуване на Драматичен театър - Враца. \r\n*** \r\nОт 09.00 часа Пловдивският митрополит Николай ще оглави архиерейска света Литургия в митрополитския храм „Св. вмчца Марина”. \r\n*** \r\nОт 9.30 часа в зала 1 Окръжният съд ще заседава по делото срещу Сергей П., Йоана С. и Ивайло А., обвинени в държане на рискови наркотични вещества.  \r\n*** \r\nОт 9.30 часа в зала №1 Апелативният съд ще гледа жалби на трима от четиримата подсъдими срещу присъдите им по дело за два опита за убийство, които са извършени на 2.05.2016 г. в Раднево. \r\n*** \r\nВ 09.30 часа в зала 1 на Окръжния съд ще се проведе заседание по делото срещу Подсъдими са Сергей П., Йоана С. и Ивайло А., обвинени в притежание на високорискови наркотични вещества с цел разпространение.  \r\n*** \r\nОт 10.00 до 20.00 часа на ул. „Райко Даскалов“ ще се проведе „Алея на книгата“.  \r\n*** \r\nОт 10.00 часа в малката конферентна зала на Дом на културата „Борис \r\nХристов“ ще се проведе начална пресконференция на Община Пловдив по проект \r\nза изграждане на компостираща инсталация за разделно събрани зелени и/или биоразградими отпадъци“, който се осъществява с финансовата \r\nподкрепа на ОП „Околна среда“ 2014-2020 г. и от държавния бюджет. В пресконференцията ще вземе участие зам.-кметът на Пловдив \r\nРозалин Петков. \r\n*** \r\nОт 10.00 часа в зала № 2 22 наказателен състав на Районния съд ще гледа делото срещу Димитър В., Петър П. и Петър В., обвинени за държане в заблуждение на различни лица, на които са причинени имотни вреди в особено големи размери. \r\n*** \r\nВ 10.00 часа в Дом на културата „Б. Христов“ ще се състои национален форум “Училище в облака”.  \r\n*** \r\nОт 11.00 часа в зала №2 на кино Арена в Мол „Марково тепе” ще започне национална конференция „Училище в облака”. \r\n*** \r\nВ 11.00 часа на Голямата раннохристиянска базилика ще се състои церемония, на която кметът Иван Тотев и посланици на държави от целия свят ще отправят послания за общото ни бъдеще. \r\n*** \r\nОт 11.30 часа в Дома на културата в кв. „Столипиново“ ще бъде открита изложба „Махалата в града“. \r\n*** \r\nОт 13.00 часа в зала № 11 8 наказателен състав на Районния съд ще гледа делото срещу Борислав С., обвинен, че е попречил на длъжностни лица да изпълнят задълженията си. \r\n*** \r\nВ 15.00 часа в  Заседателна зала в сградата на Общината ще се състои информационно събитие относно подаване на фиш за проектна идея за списъка с индикативни операции, включени в Инвестиционната програма по процедура № BG16RFOP001-1.001-039 „Изпълнение на Интегрирани планове за градско възстановяване и развитие“, Приоритетна ос 1 „Устойчиво и интегрирано градско развитие“, Оперативна програма „Региони в растеж“ 2014 – 2020. \r\n*** \r\nВ 17.30 часа в Дома на културата „Борис Христов“, фоайе ет.2 ще бъде открита официално „Трета приятелска изложба“ на художници от Република Турция. \r\n*** \r\nОт 19.00 часа на площад „Стефан Стамболов“ 130 певци, танцьори и кукери ще се качат на сцената на финалния концерт по проекта „Среща с фолклора на Тракия“. \r\n*** \r\nОт 20.00 часа в Античния театър ще бъде официалното откриване на фестивала „Пловдив чете“.  \r\n*** \r\nОт 18.30 до 19.30 часа съветниците от групата на ГЕРБ в Общинския съвет организират приемна в читалище „България - 1937“. В срещата ще участват общинските съветници Ангел Безергянов, Мариана Сивкова и Димитър Николов.  \r\n*** \r\nОт 10.00 до 12.30 часа в  Детски отдел на библиотека „Родина“ ще се проведе програма „Познато и непознато“: „Алън Милн“. \r\n*** \r\nОт 10.00 часа в РБ „Захарий Княжески“ ще се състои научно– практическа конференция „Междукултурни, научни и образователни диалози България- Балканите – Русия“. \r\n*** \r\nОт 19.00 часа в Драматичния театър ще се играе постановката „Енергични хора“ по Василий Шукшин. \r\n*** \r\nОт 10.00 часа в зала 363 на общината ще има брифинг. \r\n*** \r\nОт 10.45 часа в Дома за стари хора „Д-р Стефан Смядовски“, дарител Стоян Стоянов – студент IV курс от ШУ “Еп.К.Преславски“  ще дари на потребителите на Дома – борд / платформа / за инвалидни колички, който ще бъде монтиран в служебния  автомобил на социалното заведение.  \r\n*** \r\nОт 10.00 часа до 14.00 часа на язовир „Шумен“ ще бъде извършено зарибяване от „Напоителни системи“.", "date": "2019.06.11", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2019/06/11/2668496/obshtata-istoriya-ostava-krayagalniyat-kamak-v-otnosheniyata-mezhdu-balgariya-i-severna-makedoniya-obzor.html", "text": "Първото заседание на Съвместната междуправителствена комисия на България и Северна Македония, създадена съгласно Договора за приятелство, добросъседство и сътрудничество между двете държави, се проведе на 10 юни в София. Срещата премина под съпредседателството на министъра на външните работи на България Екатерина Захариева и на македонския външен министър Никола Димитров. Сред основните акценти беше сътрудничеството на двете държави в сферата на историята, инфраструктурата, енергетиката, образованието, културата и др. \r\nМинистър Екатерина Захариева обясни, че общата оценка на комисията е, че в политическата част на договора има съществен напредък. По думите ѝ за по-малко от 2 години има над 8 обмена на визити между двамата премиери, 4 срещи на президенти, много парламентарни делегации в различните сфери, както и десетки срещи на различни форуми и формати. Според нея интензивен контакт се наблюдава и в икономическата сфера, както и в сферата на образованието и културата. Захариева посочи, че има ръст на стокообмена за 2017 и 2018 г. „За първите три месеца на 2019 г. обаче забелязахме спад на стокообмена и ще се направи анализ защо се е получило така, за да се преодолее“, обясни външният министър. Тя коментира и темата за изграждането на Транспортен коридор номер 8, като обясни, че добрата новина е, че министерствата на транспорта в двете страни са създали обща работна група с цел по-бързата му реализация. \r\nОт своя страна, външният министър на Северна Македония Никола Димитров заяви, че има области, в които двете държави имат изключително добра работа. „Имаме приятелство, разбиране и почит един към друг. Има сфери с голям скок – например туризмът. Най-голям фокус мисля, че можем да сложим върху Коридор 8, за да бъде по-бързо изграден“, обясни Димитров. Той посочи, че продължава работата и по енергийни проекти между двете държави. Димитров заяви, че влизането на Северна Македония в ЕС е важно както за самата държава, така и за европейското развитие на региона. \r\nКрайъгълният камък в отношенията на България и Северна Македония обаче остана общата история. „Историческите въпроси за нас са най-важният елемент в договора за добросъседство. Днес приехме и доклада на смесената историческа комисия и отбелязахме, че има постигнат напредък – св. св. Кирил и Методий, цар Самуил и др. Но ние като политици се надяваме да видим още по-осезаем напредък възможно в най-скоро време“, заяви Захариева и посочи, че все още не може да бъде постигнато съгласие около личността на Гоце Делчев. Във връзка с предложението на македонската страна общи чествания на Гоце Делчев да се провеждат на 7 октомври – датата, на която костите му са предадени от комунистическата власт в София на Скопие, Захариева посочи, че България няма как да приеме тази идея. На свой ред Никола Димитров коментира, че делото на Гоце Делчев може да бъде мостът, който да преодолее разделението между това, което е било, и това, което България и Северна Македония имат днес. Той апелира за мъдрост и подчерта, че лично поема отговорност работата на общата историческа комисия да завърши с дух на приятелство.  \r\nДвамата външни министри коментираха и излязлата ден по-рано официална позиция на ВМРО и нейния лидер Красимир Каракачанов, според която комисия по историческите въпроси е „зациклила върху живота и делото на Гоце Делчев“. В писмото, изпратено до медиите, се посочва още, че България трябва да постави ултиматум на Северна Македония, че няма да я подкрепи за членство в НАТО, ако продължава да изопачава историята. Във връзка с това Никола Димитров заяви, че когато има близост и приятелство, не трябва да се поставят ултиматуми. \r\nАгенция „Фокус“ припомня: Седмица преди първото заседание на съвместната междуправителствена комисия, се проведе шестата среща на смесената комисия, която преразгледа учебниците по история за началното образование в двете страни. На срещата в Скопие бяха разгледани исторически книги за пети клас в България и за шести в Македония - т.е. учебниците за средновековния период. Тогава стана ясно, че за праистория, античност и средновековие между двете страни няма големи различия. За древността обаче българската страна има забележки, като например, че в македонските учебници е писано, че апостол Павел е сформирал македонска църква. А македонските забележки са, че под термина „български земи“ се посочват и македонските, които са били извън границите на българската средновековна държава. На това заседание на комисията започна дискусия за възпоменанието на Гоце Делчев, но тази тема ще бъде обсъдена на следващата среща, която ще се проведе през септември. \r\nЦветилена СИМЕОНОВА", "date": "2019.06.11", "title": "Общата история остава крайъгълният камък в отношенията между България и Северна Македония (ОБЗОР)"}
{"url": "http://www.focus-news.net/news/2019/06/11/2668497/balgariya-shte-nastoyava-za-novo-razglezhdane-na-paketa-mobilnost-i-obzor.html", "text": "Ще настояваме отново да бъде разгледано на първо четене законодателното предложение по отделните досиета на пакета „Мобилност I“. Това заяви министърът на транспорта, информационните технологии и съобщенията Росен Желязков след проведена среща с представители на превозвачите и новоизбраните български членове на Европейския парламент. Той посочи, че в момента има институционална несигурност поради това, че двама от докладчиците на пакета вече не са членове на ЕП. „Настояваме отново да бъде разгледано на първо четене законодателното предложение по отделните досиета. Ще търсим подкрепата и на другите държави, с които имаме сходни виждания, като по този начин увеличим Групата на единомислещите“, каза още транспортният министър. Той посочи, че има три полета на действие – Съвет, Комисия по транспорт и индустрия. „Важно е да се направи максимален ефект на всички три нива, за да се оптимизират досиетата“, обясни Желязков. Той посочи, че в края на юли е поискана среща с новото председателство на парламента и транспортната комисия, ако към този момент има новоизбрани председатели. „Имаме пълно единодушие за тази триада от действия, която ще предприемем“, каза още Желязков. Според него има достатъчно време да убедим ЕК, ЕП и Европейския съвет в нуждата от по-балансирани текстове по пакета „Мобилност I“. Той посочи, че в сегашния си вид пакетът ще наруши социалните права и ще утежни екологичната обстановка в Европа. „Най-малко половината от членовете на транспортната комисия са нови, така че имаме нови шансове“, заяви още министърът на транспорта. Евродепутатът от ГЕРБ Андрей Новаков увери от своя страна, че защитата на българския транспортен бранш ще бъде национална кауза на всички партии в новия Европейски парламент. „Първата ни среща в надпартиен формат за новия Европейски парламент e именно за пакета „Мобилност“. Оказа се, че сме били прави да искаме той да остане за разглеждане в новия ЕП, защото 1/3 от старите вече не са в ЕП и имаме по-голям шанс. Имаме шанс да постигнем повече, тъй като към момента имаше нарушени процедури, които бяха в наш ущърб. Имаме и нов комисар, с който имаме шанс да постигнем повече“, заяви Новаков и посочи, че между различните партии има единомислие и защитата на бранша и шофьорите ще бъде национална кауза.", "date": "2019.06.11", "title": "България ще настоява за ново разглеждане на пакета „Мобилност I“ (ОБЗОР)"}
{"url": "http://www.focus-news.net/news/2019/06/11/2668498/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Въпреки че бе формирана преди два месеца, партията на Найджъл Фараж за първи път начело във Великобритания, според анкета на YouGov за политическите нагласи в Обединеното кралство. Данните показват, че 26% от участниците в проучването имат намерение да гласуват за „Партия Брекзит“, като след тях остават Лейбъристите и Либерално-демократичната партия с 20%, пише британското евроскептично издание  The Daily Express . \r\nУчудващо, сегашната Консервативна партия е на четвърто място само с 18%. \r\nДругата новосформирана партия Промени Великобритания се справи доста по-зле от Фараж, като получава под 1% от гласовете. \r\nНовината идва само седмица след като половината от единадесетте й депутати напуснаха партията, оставяйки на власт обсадената Ана Субри. \r\nВ отделно проучване, проведено на 29 май в същата извадка, 29% от хората смятат Тереза за по-добър избор за министър-председателя от Джереми Корбин, който е със 17%. \r\nНо това не беше особено добра новина за нито един от тях, тъй като 47% заявиха, че не могат да изберат, а 7% отказаха да отговорят. \r\nПартия Брекзит избра бившият началник на Търговската камара на Великобритания Джон Лонгуърт да изготви манифест, докато се готви да се включи в следващите парламентарни избори. \r\nЛонгуърт, новоизбраният евродепутат за Йоркшир, беше принуден да подаде оставка от Консервативната партия заради подкрепата си за Брекзит. Той каза, че манифестът ще бъде използван за оформянето на бъдещето на Великобритания след излизането от Съюза. \r\nВ неделя той заяви: „Все още не се решава нищо, но моето лично мнение е, че трябва да имаме държава, която има динамична икономика с ниско бизнес и лично данъчно облагане.“ \r\nПолитикът настоя, че партията ще продължи да „се разправя със задкулисните интереси“, които подкрепят членството в ЕС. \r\nМеждувременно членът на ЕП от „Партия Брекзит“ и бизнесмен Ричард Тийс заяви, че фракцията ще окаже натиск върху Уайтхол да участва в подготовката на Брекзит. \r\n***  Десетима депутати се включиха в надпреварата за наследник на Тереза Мей начело на Консервативната партия на Великобритания, като няколко аутсайдери получиха достатъчно гласове, за да участват в изборите, пише британското издание  Independent . \r\nСам Гийма, който беше единственият кандидат, обявил се за втори референдум, се оттегли от надпреварата моменти преди обявяването на списъка с участниците, в който фигурират големи играчи като Борис Джонсън, Джереми Хънт и Доминик Рааб. \r\nАутсайдерите Рори Стюарт, Андреа Лийдсъм, Естер Маквей и Марк Харпър също стигнаха до стартовата линия, въпреки спекулациите, че някои няма да успеят да си осигурят необходимата подкрепа. \r\nТова се случва, докато Джонсън, фаворитът в състезанието, се сблъска с яростна реакция относно плана си да намали данъците за богатите, което според изданието ще струва на страната близо 10 милиарда паунда годишно. \r\n***  Заплахата на американския държавен секретар Майк Помпео да се намеси, за да попречи на Джереми Корбин да бъде избран за британски премиер, е ужасяващо оскърбление за независимостта на Обединеното кралство, пише радикално лявото британско издание The  Morning Star  в материал, представен без редакторска намеса.\t \r\nНо това не означава, че е изненадващо. САЩ имат  богата история на намеса в изборите на други страни. Те се намесват, за да спрат победи на комунистите в Италия през 1948 година и Русия през 1996 година.  \r\nИсторията им на намеси, за да дестабилизират или свалят законни правителства се простира от съвместното им предприятие с Великобритания за свалянето на Мохамед Мосадек от власт в Иран през 1953 година, през организирането на кървавия преврат на Аугусто Пиночет в Чили през 1973 година, до ролята им в опита за смяна на венецуелския президент Николас Мадуро днес. \r\nВеликобритания е ключов, макар и младши, съюзник на американския империализъм. Тя е сред най-престижните членове на военния съюз на НАТО – включвайки се във войната в Ирак, когато други, като Франция и Германия например, отказаха или отразяването на днешните заплахи за война срещу Иран, от които отново се дистанцираха повечето европейски държави. \r\nНие предоставяме на САЩ отвъдморски територии, на които да разполагат военни бази, като например Диего Гарсия, и самите сме база за американски войски и разузнавателни центрове, като например Менуит Хил в Йоркшир. Вашингтон няма да допусне перспективата Великобритания да избере правителство, ангажирано с мира и социализма. \r\nЗаписът, който изтиче във Вашингтон Пост, накара Помпео да отговори на един от запитващите, който пита дали би бил готов да „работи с нас, за да предприеме действия, ако животът на евреите във Великобритания стане много труден“. \r\nИдеята, че правителството на Джереми Корбин би представлявало заплаха за евреите във Великобритания, е абсурдна. Тя се основава на невярна кампания, насочена срещу един от най-последователните депутати-антирасисти в Парламента от цинични опоненти. Също толкова смешно е, че американска администрация, която има връзки с белите расисти и крайната десница, може да се смята за международен защитник на еврейския народ. \r\nНо идеята за интервенция е просто извинение и говори за това подсказва фактът, че Помпео не я споменава в отговора си. „Възможно е Корбин да успее да бъде избран. Това е възможно. Трябва да знаете, че няма да го чакаме да направи тези неща, за да започнем да действаме... прекалено е рисковано и прекалено важно, а освен това е много трудно, щом вече се е случило“. \r\nАмериканската заплаха е далеч от първото предположение, че администрацията на Корбин плаши толкова много истаблишмънта, че той е готов да играе мръсно. Едва Корбин бе избран за лидер на партията, когато анонимен генерал съобщи пред The Times, че армията може да се разбунтува, ако той бъде дойде на власт. Видяхме безпрецедентен спектакъл от бивш ръководител на МИ-6, който заяви, че лидерът на опозицията не е подходящ за премиер. \r\nТова ни показва каква голяма разлика може да направи една администрация на Корбин. Това вцепенява монополите в политиката, защото Лейбъристите действително имат сили да обърнат нещата и да направят радикалните промени, от които се нуждае  разбитото ни общество. \r\nНо тези лични интереси запазват огромна власт, доминират нашите медии и всяка институция на държавата и продължават да оказват голямо влияние дори на собствената партия на Корбин. \r\nЛипсата на възмущение от страна на правителството за очевидна заплаха от чуждестранна намеса отразява очевидното безразличие на Дейвид Камерън към намеците от 2015 г. за военен преврат или за майските снимки на служители, използващи лицето на Корбин за целева практика. И може да се използва за повишаване на осведомеността за същността на борбата, в която участват левите политици. \r\nДвижението, от което се нуждаем, за да превърнем трансформиращия потенциал на Лейбъристите в реалност, ще трябва да преодолее тези предизвикателства. Това изисква политика, която е много по-широка и по-дълбока от парламентарната игра, към която са свикнали нашите политици. Изграждането на това движение във всяка общност трябва да бъде приоритет за цялата левица.", "date": "2019.06.11", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2019/06/11/2668499/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "На фона на нарастващия натиск, който САЩ оказват върху Индия, за да убеди последните да откажат закупуването на руски противовъздушни ракетни системи С-400, Ню Делхи получи предложение да закупи американски противовъздушни системи THAAD и изтребители F-35A, пише руското издание  „Российская газета“  в материал, представен без редакторска намеса. \r\nИндия беше един от водещите чуждестранни клиенти на съветската военна промишленост още от 60-те години, когато съветското оръжие беше необходимо на страната, за да се противопостави на Пакистан, който по това време беше силно военизиран и се ползваше с подкрепата на Запада. \r\nПо-рано индийските военни неведнъж отричаха да имат интерес към изтребителите от пето поколение F-35 и системите THAAD, обяснявайки това както с тяхната ограничена съвместимост с наличната техника, така и с това, че те не отговарят на съществуващите изисквания. Системата THAAD все още е изключително ограничена в своите възможности в сравнение със С-400, независимо от голямата й цена. Тя отстъпва на руската ЗРС по обсег, универсалност и мобилност. Освен това, THAAD, за разлика от „Триумф“, не може да сваля самолети и свръхзвукови цели. Затова, независимо от заплахите и натиска, Индия направи избор в полза на С-400. \r\nПрез 2018 г. медиите съобщиха, че Ню Делхи проявява интерес към самолетите F-35. Тези слухове обаче скоро бяха опровергани. Главният маршал на индийската авиация Берендер Сингх Дханоа, в рамките на изказване на 26 април в индийската столица, заяви: „Не се водят никакви разговори за закупуване на F-35. Индийските ВВС не проявяват интерес към този проект и не са го обсъждали с никого. Не е вярно, че F-35 ни интересува“. \r\nСчита се, че военните са се смутили от съществените ограничения, с които се наложи да се сблъскат страните-оператори на F-35 по инициатива на САЩ. Съобщаваше се, че F-35 събират разузнавателна информация за страните, в които са на служба и тя отива в САЩ. Освен това се смята, че в случай на възникване на сериозни политически разногласия, САЩ могат да „приземят“ целия флот F-35 на всяка страна с помощта на софтуера на самолетите. Всичко това правят „американеца“ негоден за ВВС на Индия. \r\nВ същото време Су-30МКИ, който е основата на ВВС на Индия, превъзхожда амерканските самолети по обсег на полета, скоростта, маневреността и полезния товар. Единственият им недостатък е липсата на секретност. \r\nПонастоящем, според Military Watch, Индия преговаря с Русия за съвместното производство на специализирана версия на изтребителя Су-57 от пето поколение. Като алтернатива се обмисля и възможността за закупуване на събрани в Русия Су-57. По отношение на възможностите си, Су-57 не отстъпва на американския F-22 Raptor и е много по-добър от F-35. \r\nОчаква се в бъдеще да се използват отделни технологии от шесто поколение на Су-57, включително хиперзвукови ракети, изкуствен интелект и др. \r\n***  Петербургският международен икономически форум (ПМЕФ) предизвика интереса и вниманието на журналистите и то не само на руските. Световните медии следиха особено внимателно пристигането на китайския лидер Си Дзинпин в Северната столица на Русия. Американският президент получи предупреждение за опасното сближаване между Китай и Русия от страниците на вестниците, пише руското издание  „Московский комсомолец“  в материал, представен без редакторска намеса. \r\nФренското издание France24 направи политически паралел между посещението на Доналд Тръмп в Обединеното кралство и участието на китайския лидер Си Дзинпинг в ПМЕФ 2019, като тези две събития се проведоха почти едновременно. „След държавното посещение на американския президент в Обединеното кралство от 3 до 5 юни, Си беше в Русия три дни, кулминацията е присъствието му заедно с Путин на годишния международен икономически форум в Санкт Петербург в петък. \r\nВ контекста на повишаването на американските тарифи върху китайските стоки, които влязоха в сила на 1 юни, Путин осъди „реториката на търговска война и санкции“, която той смята, че произтича от „необуздания политически егоизъм“ във Вашингтон, пише вестникът. Френската преса е убедена, че „Путин иска да представи Русия като надеждна алтернатива“ за Китай като партньор вместо САЩ, и докато Тръмп изгражда отношения с европейски партньори, Русия и Китай демонстрират засилено сътрудничество. Например, публикацията цитира един от последните случаи: „Следва да се отбележи, че след като Пекин спря вноса на соя от Съединените щати в края на май, Москва обеща да й помогне с увеличаване на производството на соя в Русия - Китай е най-големият вносител на този продукт в света. Русия също приветства китайската телекомуникационна компания Huawei, която ще отговаря за развитието на мобилната мрежа 5G в страната, докато Путин нарича действията на САЩ срещу нея опит за „нагло изтласкване от световния пазар“ в „първата технологична война на цифровата ера“. \r\nАмериканското издание CNN също отрази доста щедро ПМЕФ през тази година.  В заключителния ден на форума в Санкт Петербург, една от статиите беше публикувана под заглавието: „Нови световни съюзи заплашват репутацията на Америка“. Авторът на текста изразява известна загриженост, че САЩ може да не бъдат поканени в новите съюзи. „Съществува нова група от страни, които работят заедно, а поведението на президента Тръмп почти гарантира, че няма да бъдем поканени да се присъединим към тях. Неговият тарифен гняв и хапливите оскърбления превърнаха Съединените щати в ненадежден партньор сред нашите съюзници. И докато той одобрява незаконни действия и нарушения на човешките права от съюзници и съперници, президентът подкрепя глобално преструктуриране на отношенията, което не засилва стратегическите интереси на Съединените щати. \r\nСтрани като Русия и Китай сега обединяват усилията си, за да ни противостоят. И докато все по-често ние вървим сами, нашите конкуренти изграждат своя екип. Саудитска Арабия - ключов съюзник на Съединените щати, който се възползва от добрите си отношения с администрацията на Тръмп - сега се обръща към Китай, за да изгради своята програма за балистични ракети. Междувременно Турция купува оръжие от Русия, която все още ни напада“. \r\nАвторитетният американски вестник The Washington Post също обръща внимание на сближението между Китай и Русия. „До неотдавна Китай приемаше внимателно обятията на Русия. Но търговската война на администрацията на Тръмп – и нейната кампания срещу китайския телекомуникационен гигант Huawei – предоставят нова възможност на Русия да завоюва Китай, обрисувайки САЩ като общ противник“. Изданието цитира думите на експерта Артьом Лукин, който изданието представя като специалист по руско-азиатско сътрудничество от Далекоизточния федерален университет във Владивосток. „Пекин може повече да не питае илюзии, че Вашингтон ще се смили над Китай. Всичко това може да доведе до качествен скок в отношенията ни“. \r\n***  Президентът на Китай Си Дзинпин беше на държавна визита в Русия. Неговата програма беше много интензивна: разговори с руския президент Владимир Путин, участие в пленарната сесия на Петербургския международен икономически форум, посещение на Санкт Петербургския държавен университет и дори Московския зоопарк, на който китайският лидер посети две панди, донесени от Китай преди два месеца, пише електронното издание на руското официозно издание  „Експерт“  в материал, предаден без редакторска намеса. \r\nРазговорите между Владимир Путин и Си Дзинпин засягат по-нататъшното задълбочаване на всеобхватното руско-китайско партньорство и стратегическо взаимодействие, осъществяването на големи икономически и хуманитарни проекти. Бе проведе размяна на мнения по актуални международни и регионални проблеми, съобщава официалният сайт на руския президент. \r\nРусия и Китай се договориха да развият практиката на плащания в национални валути. В момента американският долар осигурява 76% от търговския оборот на Русия и Китай. Пълен преход към национални валути носи определени рискове: Китай обезценява своята валута заради търговската война със САЩ, което води до загуби за държателите на юани. Миналата година Руската централна банка увеличи дела на юана до 15% в златните резерви и това се оказа значителна загуба в доларово изражение. \r\nТрябва да се отбележи, че посещението на китайския лидер се състоя в разгара на новия кръг на американско-китайското икономическо противопоставяне, което вече се нарича директно търговска война. Вашингтон повиши митата върху китайски стоки на стойност 200 млрд. долара, а американският президент Доналд Тръмп заплашва да наложи мита на останалите 300 млрд. Въпреки това санкциите на САЩ срещу високотехнологичните китайски компании са много по-опасни за Китай: Microsoft, Facebook, Google, Intel, Qualcomm, Broadcom, ARM, AMD и други водещи производители на софтуер и хардуер се отказа да си сътрудничат с Huawei. Тръмп пресича настойчиво опитите на Китай да стане лидер в областта на високите технологии, оставяйки му само правото да произвежда потребителски стоки. \r\nПреди време Русия, под натиска на западните санкции, провъзгласи „обръщане на изток”, но след това Китай само продължи обичайното си сътрудничество, без да предприема насрещни стъпки. Сега е ред на Пекин да направи „завой на  Запад“, но сега Москва няма причина да се втурва напред. Доналд Тръмп, освободен от разследването на специалния прокурор Робърт Мюлер, възнамерява да възстанови отношенията си с Москва. Тръмп е загрижен за проблема с възпирането на Иран, Северна Корея и Китай, както и по въпроса за сигурността на Израел, а това не може да стане без споразумения с Русия. Владимир Путин, в изказването си на Международния икономически форум в Санкт Петербург, даде да се разбере, че решението все още не е взето. „Китайците имат добра поговорка: „Когато тигрите се бият в долината, умната маймуна седи и гледа как ще свърши всичко“, каза Владимир Путин.", "date": "2019.06.11", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2019/06/11/2668883/sputnik-sarbiya-poslanie-predi-sreshtata-na-varha-v-parizh-i-germaniya-e-za-premahvaneto-na-yunmik.html", "text": "Мисията ЮНМИК смята, че докато тя съществува, статутът на Косово се определя от Резолюция 1244 - следователно тя не е държава. Не за първи път Прищина търси оттеглянето на мисията на ЮНМИК от Косово но за първи път публично, в Съвета за сигурност на ООН, Германия подкрепи това предложение, пише сръбската редакция на руското радио  „Спутник“ . \r\nИменно, след като Вльора Читаку, посланикът на Косово в Америка, заяви, че „Косово е постигнало значителен напредък за двадесет години и че не е разумно ЮНМИК да остане в Косово“, се изказа и представителят на Германия в ООН Юрген Шулц: „Берлин смята, че мандатът на ЮНМИК трябва да бъде преразгледан“. \r\nПрофесор Душан Челич от Университета в Косовска Митровица не е изненадан от искането на Прищина, а от поведението на Германия. \r\n„Ново е, че Германия подкрепи това в Съвета за сигурност на ООН, но не е ново тя да има същото или подобно мнение като на „западните съюзници“ - Америка, Великобритания и Франция, които също смятат, че ЮНМИК няма място в Косово и Метохия“, казва Д-р Челич. \r\nСъбеседникът на „Спутник“ смята, че на този ход на Германия не бива да се обръща много внимание, особено след като миналите събития показаха колко е необходим ЮНМИК и че е много важно да съществува в Косово. Мнението на Берлин също се разглежда като възможна провокация. \r\n„Преди всичко тълкувам това като част от натиска върху Белград по отношение на продължаването на диалога с Прищина и по отношение на подготовката за тази Парижка среща на високо равнище. В известен смисъл Германия се яви в Съвета за сигурност на ООН като говорител на Франция и Америка“, отбелязва ученият. \r\nОт друга страна, д-р Челич припомня, че докато има гласове, че ЮНМИК трябва да бъде премахната, значи, че, макар и символично, присъствието на мисията показва, че „Косово не е държава“. \r\n„ЮНМИК смята, че докато съществува в Косово, статутът на Косово се определя от Резолюция 1244 - следователно Косово не е държава. Времето, когато някой се съгласи да напусне ЮНМИК, означава, че в пълния смисъл на думата Резолюция 1244 вече няма да бъде валидна. Ето защо ЮНМИК е „трън в очите“ на Прищина и западните сили, които разглеждат въпроса за статута на Косово като решен“, казва събеседникът на медията. \r\nВ Прищина ЮНМИК отдавна се смята за „ръка на руското влияние“ в Косово и инструмент, който служи на Русия да блокира подмяната на Резолюция 1244. \r\nПревод и редакция:", "date": "2019.06.11", "title": "„Спутник“ (Сърбия): Послание преди срещата на върха в Париж: И Германия е за премахването на ЮНМИК"}
{"url": "http://www.focus-news.net/news/2019/06/11/2668871/izvestiya-rusiya-originalno-kopie-kak-zelenski-se-prevrashta-v-podobie-na-poroshenko.html", "text": "Владимир Зеленски направи първия си пътуване извън пределите на Украйна като президент. В началото на юни той отиде в Брюксел, където се срещна с лидерите на ЕС и НАТО. По същество, украинският държавен глава за първи път каза ясно какви са външнополитическите му приоритети. Оказа се, че разликите от позициите на предшественика му Петро Порошенко не са толкова много, пише руският вестник  „Известия“  в материал, представен без редакторска намеса. Брюкселска прелюдия \r\nНа 4-5 юни Владимир Зеленски направи първото си посещение в чужбина като държавен глава. Преди пътуването той публикува пост в социалната мрежа, който предизвика разгорещена дискусия. Президентът на Украйна заяви, че е пристигнал в Брюксел, но смъртта на петгодишно момче Кирил Тлявов не излиза от главата му. Няколко дни преди това пияни полицаи бяха застреляли детето в района на Киев. \r\nПо думите на Зеленски, той мисли и за загиналите деца в Донбас. „Днес, по повод Международния ден на невинните деца, използвам тази възможност и за пореден път напомням на нашите европейски приятели за ужасни числа и призовавам Русия да спре войната. С цел да се спасят животи, включително деца. Разбира се, думите не са достатъчни. Затова разговорите ми с лидерите на Европа ще започнат днес по въпроса: как ще окажем натиск върху агресора? Как ще го принудим към мир? Вярвам, че заедно ще намерим решение“, заяви украинският лидер. \r\nПубликацията изглеждаше доста странна. Първо, трудно е да се намери връзка между смъртта на децата в района на Киев и в Донбас. Второ, реториката към Русия претърпя още промени. Преди изборите Зеленски обеща да седне на масата за преговори с Москва и да се срещне с Владимир Путин. След победата концепцията се промени. Политикът постави редица условия. Според него Русия трябва да освободи всички \"пленници\", диалогът трябва да се проведе в присъствието на представители на западните страни. А вече не става въпрос за преговори, а за натиск и принуда. „Топъл, нормален чичко“  \r\nПървият събеседник на Зеленски в Брюксел бе председателят на Европейската комисия Жан-Клод Юнкер. Политикът излиза в оставка през октомври тази година. Вероятно затова е трудно да се говори за съществената част от разговора. Но преговарящите активно демонстрираха взаимна привързаност. Юнкер прегърна Зеленски през раменете и го пляскаше по бузата, когато и двамата отидоха пред пресата за обща снимка. Един от журналистите попита ръководителя на ЕК, дали не му е мъчно за бившия украински президент Петро Порошенко. Юнкер, като се усмихваше и сочеше към Зеленски, отговори: „Имам нов!“ Украинският президент добави: „Аз съм по-добър, новият е по-добър от стария“. \r\nПо-късно Зеленски в интервю сподели впечатленията си от срещата. Според него те много се шегували със събеседника, включително „по мъжки“. - Топъл, нормален чичко. Хотин човек“, описа той Юнкер \r\nПо-съществен бе разговорът с генералния секретар на НАТО Йенс Столтенберг. Едно от основните изявления на Зеленски е за безусловното движение на Киев към Алианса. „Стратегическият курс на Украйна е да получи пълноправно членство в ЕС и НАТО. Това е залегнало в Конституцията на Украйна и остава нашият постоянен приоритет във външната политика“, заяви украинският лидер. „Въоръжената руска агресия остава основното предизвикателство пред евроатлантическата сигурност. Сред общите задачи са стабилността и сигурността в Черно море, което изисква допълнителни усилия от страна на Алианса“, добави той. \r\nТези думи също до голяма степен повтарят реториката на Порошенко. Но самият Зеленски говори по различен начин по време на предизборната кампания. Той критикуваше стремежа на Украйна към НАТО, въпреки че го направеше по-скоро по-рационално: „Никога не отивам на гости, ако не ме повикат. Не искам да се чувствам в тежест, второстепенен. Скандален копи-пейст \r\nВладимир Зеленски се срещна и с председателя на Европейския съвет Доналд Туск. “Украйна в ЕС е смъртта на руския имперски проект. Нещо повече, това е силен удар за руския авторитаризъм, път към демократичните промени в Русия и на цялото постсъветско пространство“, заяви украинският лидер. Много бързо се изясни, че в края на май Порошенко е казал идентични думи. В хода на споровете не бе установено дали плагиатството е било съзнателно или случайно. Въпросът дали Зеленски е прочел изказванията си преди изпълнението остава открит. \r\nОказва се, че украинският президент копира не само основните принципи на външната политика на Петър Порошенко, но и конкретната формулировка. Но съществува поне една разлика. Новият президент твърди, че се стреми към бързо разрешаване на конфликта в Донбас. „В Минск ще обсъдим прекратяването на огъня, размяната на пленници. Ще има определени предложения за връщане към Минск. Искаме да завършим всичко“, каза Зеленски. „Никой политик не би се отказал от това“ \r\nНа президентските избори Владимир Зеленски получи огромна подкрепа от избирателите. Но мнозина не гласуваха за него, а срещу Петър Порошенко. По време на първото си пътуване в чужбина новият президент можеше да зададе нов вектор в комуникацията с чуждестранни партньори. Например, биха могли да се поставят въпроси, които са важни за украинската икономика. По-специално, да се изисква преразглеждане от страна на Европейския съюз на търговски квоти за украински производители или преразглеждане на споразумението с МВФ, поради което Киев е застрашен от фалит. Той не направи това. \r\nЕкспертите оценяват пътуването в чужбина по различни начини. Директор на украинския институт за политически анализ и управление Руслан Бортник, в интервю за „Известия“, отбеляза, че е твърде рано да се правят всеобхватни заключения. „В Брюксел, в офиса на НАТО, Зеленски каза това, което искаха да чуят. Това, което е прието да се говори там. Това е символична реторика, не я надценявайте. Това са правилата на играта за офисите в Брюксел“, отбелязва експертът. \r\nПредседателят на украинския аналитичен център Александър Охрименко смята, че Зеленски няма да промени приоритетите на външната политика на Киев. „Стремежът към НАТО и Европейския съюз се запазва със сигурност, нито един съвременен украински политик няма да се откаже от това. Зеленски проведе успешна предизборна кампания - той говори много, но не обеща нищо. Той не посочи конкретни позиции, но критикува много опоненти. Това му позволи да привлече симпатиите на различни избиратели. Но той наистина няма много реални различия от Порошенко“, казва Охрименко. \r\nПревод и редакция:", "date": "2019.06.11", "title": "„Известия“ (Русия): Оригинално копие: Как Зеленски се превръща в подобие на Порошенко"}
{"url": "http://www.focus-news.net/news/2019/06/11/2668882/kathimerini-gartsiya-shestnadeset-godini-po-kasno-razocharovanieto-na-sasht-ot-ankara-se-poyavi-otnovo.html", "text": "Коментарите на действащия министър на отбраната на САЩ Патрик Шанахан от миналата седмица, когато той направи паралел между „небезопасното и непрофесионално“ поведение на Москва след разминалия се за малко сблъсък между американски и руски военен кораб в Източнокитайско море и действията на Турция в Източното Средиземноморие говорят за нещо много-по дълбоко и значимо от обичайните епизодични изявления, пише електронното издание на гръцкия ежедневник  Kathimerini  в статия, представена без редакторска намеса. \r\nПреди разговорите с гръцкия си колега Евангелос Апостолакис в Пентагона, Шанахан беше помолен да коментира турската агресия в Източното Средиземноморие и Егейско море. Той каза, че има сходства и макар че предупреди да двата случая да не се обвързват, същината на въпроса не се променя. \r\nТурция се оказа труден съюзник на Вашингтон през последните две десетилетия. Забележките на Шанахан подчертават мисълта, която в момента прониква в американската външна политика и отбранителните структури. Лично на мен това ми напомня за разочарованието на американските служители през пролетта на 2003 г. в навечерието на войната в Ирак, след като Анкара отказа да разреши разполагането на американски войски на турска територия. \r\nСъобразяване с искането щеше да позволи на САЩ бързо да отвори северен фронт в Ирак, което да направи войната много по-лесна и да намали шансовете за значителни американски загуби. Никога няма да забравя избухването на американски чиновник срещу съюзника на НАТО Турция няколко месеца по-късно в Пентагона, който каза неофициално, че: „Заради позицията на Турция американски войници загубиха живота си и това ще бъде много трудно да се забрави в тази сграда“. \r\nРаздразнението постепенно отстъпва на възмущението, което от своя страна се консолидира като официална позиция на Вашингтон. Настроението се потвърждава от многократните коментари на американски дипломати, които предупреждават Анкара да не продължава със сондажите за въглеводороди в границите на изключителната икономическа зона (ИИЗ) на Кипър И разбира се, между Вашингтон и Анкара има напрежение заради решението на Турция да придобие руски ракетни системи С-400. \r\nОще е рано. Срещата между американския президент Доналд Тръмп и турския му колега Реджеп Тайип Ердоган, която ще се състои в кулоарите на срещата на върха на Г-20 в Осака, може да доведе до развитие. \r\nВсеки, който е живял във Вашингтон и е запознат с това как работят американските институции и как се формират техните подходи във времето, знае, че е налице огромна промяна. Разочарованието от Турция е много реално и дълбоко. \r\nПревод и редакция:", "date": "2019.06.11", "title": "Kathimerini (Гърция): Шестнадесет години по-късно разочарованието на САЩ от Анкара се появи отново"}
{"url": "http://www.focus-news.net/news/2019/06/11/2668505/independent-desetima-kandidati-se-vklyuchiha-v-nadprevarata-za-predsedatel-na-konservativnata-partiya-na-velikobritaniya.html", "text": "Десетима депутати се включиха в надпреварата за наследник на Тереза Мей начело на Консервативната партия на Великобритания, като няколко аутсайдери получиха достатъчно гласове, за да участват в изборите, пише британското издание  Independent . \r\nСам Гийма, който беше единственият кандидат, обявил се за втори референдум, се оттегли от надпреварата моменти преди обявяването на списъка с участниците, в който фигурират големи играчи като Борис Джонсън, Джереми Хънт и Доминик Рааб. \r\nАутсайдерите Рори Стюарт, Андреа Лийдсъм, Естер Маквей и Марк Харпър също стигнаха до стартовата линия, въпреки спекулациите, че някои няма да успеят да си осигурят необходимата подкрепа. \r\nТова се случва, докато Джонсън, фаворитът в състезанието, се сблъска с яростна реакция относно плана си да намали данъците за богатите, което според изданието ще струва на страната близо 10 милиарда паунда годишно. \r\nПревод и редакция:", "date": "2019.06.11", "title": "Independent:  Десетима кандидати се включиха в надпреварата за председател на Консервативната партия на Великобритания"}
{"url": "http://www.focus-news.net/news/2019/06/11/2668502/kanal-5-makedoniya-vazgledite-za-gotse-delchev-sa-nova-zaplaha-za-otnosheniyata-sofiya-skopie.html", "text": "Историческите въпроси са последния камък в отношенията между България и Македония и точно те са най-важният елемент от Договора за добросъседство, заяви в понеделник в София вицепремиерът и министър на външните работи на България Екатерина Захариева след срещата с македонския си колега Никола Димитров, цитирана от скопския телевизионен  „Канал 5“ . \r\nМедията акцентира върху думите на първия български дипломат, че, „за съжаление, историците не постигнаха съгласие около личността на Гоце Делчев“. Телевизионният канал цитира още изявлението на Захариева, че „Много искаме да гледаме в бъдещето и е абсурдно да отбелязваме дати, които са свързани с комунизма. Това няма да бъде прието от никого, няма човек в България който би го приел“, смята Захариева и отбеляза, че София дава време до края на годината за затваряне на тези въпроси с повече резултати. \r\n„Канал 5“ цитира още думите на Никола Димитров, че „Гоце Делчев трябва да бъде мостът, който ще свърже различията за този човек от миналото, с това, което двете страни имат сега. Искам да апелирам за мъдростта. Когато има близост и приятелство, не бива да се поставят ултиматуми“, което е коментар на неделното изявление на министъра на отбраната Кракаканов, че Македония рискува да загуби подкрепата на България за НАТО, ако продължи с изкривяването на историята. \r\nПревод и редакция:", "date": "2019.06.11", "title": "„Канал 5“ (Македония): Възгледите за Гоце Делчев са нова заплаха за отношенията София-Скопие"}
{"url": "http://www.focus-news.net/news/2019/06/11/2668507/pregled-na-mezhdunarodnite-novini-do-6-chasa-agentsiya-fokus.html", "text": "Въпреки че бе формирана преди два месеца, партията на Найджъл Фараж за първи път начело във Великобритания, според анкета на YouGov за политическите нагласи в Обединеното кралство. Данните показват, че 26% от участниците в проучването имат намерение да гласуват за „Партия Брекзит“, като след тях остават Лейбъристите и Либерално-демократичната партия с 20%, пише британското евроскептично издание  The Daily Express . \r\nУчудващо, сегашната Консервативна партия е на четвърто място само с 18%. \r\nДругата новосформирана партия Промени Великобритания се справи доста по-зле от Фараж, като получава под 1% от гласовете. \r\nНовината идва само седмица след като половината от единадесетте й депутати напуснаха партията, оставяйки на власт обсадената Ана Субри. \r\nВ отделно проучване, проведено на 29 май в същата извадка, 29% от хората смятат Тереза за по-добър избор за министър-председателя от Джереми Корбин, който е със 17%. \r\nНо това не беше особено добра новина за нито един от тях, тъй като 47% заявиха, че не могат да изберат, а 7% отказаха да отговорят. \r\nПартия Брекзит избра бившият началник на Търговската камара на Великобритания Джон Лонгуърт да изготви манифест, докато се готви да се включи в следващите парламентарни избори. \r\nЛонгуърт, новоизбраният евродепутат за Йоркшир, беше принуден да подаде оставка от Консервативната партия заради подкрепата си за Брекзит. Той каза, че манифестът ще бъде използван за оформянето на бъдещето на Великобритания след излизането от Съюза. \r\nВ неделя той заяви: „Все още не се решава нищо, но моето лично мнение е, че трябва да имаме държава, която има динамична икономика с ниско бизнес и лично данъчно облагане.“ \r\nПолитикът настоя, че партията ще продължи да „се разправя със задкулисните интереси“, които подкрепят членството в ЕС. \r\nМеждувременно членът на ЕП от „Партия Брекзит“ и бизнесмен Ричард Тийс заяви, че фракцията ще окаже натиск върху Уайтхол да участва в подготовката на Брекзит. \r\n***  Министрите на отбраната на САЩ и Гърция Патрик Шанахан и Евангелос Апостолакис се срещнаха в понеделник в Пентагона, за да потвърдят близките отношения между военните от двете страни, пише електронното издание на гръцкия вестник  Protothema . \r\nЛидерите обсъдиха широк спектър от теми, включително регионалната сигурност на балканите и в Черно море, както и ефектите за региона от съперничеството с Русия и Китай. Те се съгласиха да продължат да работят заедно за равномерното разпределение на задълженията между членовете на НАТО и приоритетите за модернизация на отбраната, се казва в изявление от Пентагона. \r\nШанахан е приветствал усилията на Гърция и Македония за прилагане на Преспанския договор, който в крайна сметка ще доведе до разширяването на НАТО. \r\n***  Десетима депутати се включиха в надпреварата за наследник на Тереза Мей начело на Консервативната партия на Великобритания, като няколко аутсайдери получиха достатъчно гласове, за да участват в изборите, пише британското издание  Independent . \r\nСам Гийма, който беше единственият кандидат, обявил се за втори референдум, се оттегли от надпреварата моменти преди обявяването на списъка с участниците, в който фигурират големи играчи като Борис Джонсън, Джереми Хънт и Доминик Рааб. \r\nАутсайдерите Рори Стюарт, Андреа Лийдсъм, Естер Маквей и Марк Харпър също стигнаха до стартовата линия, въпреки спекулациите, че някои няма да успеят да си осигурят необходимата подкрепа. \r\nТова се случва, докато Джонсън, фаворитът в състезанието, се сблъска с яростна реакция относно плана си да намали данъците за богатите, което според изданието ще струва на страната близо 10 милиарда паунда годишно. \r\n***  Сръбският министър на външните работи Ивица Дачич призова за диалог и разрешаване на косовския проблем по мирен начин чрез намиране на компромисно решение на заседанието на Съвета за сигурност на ООН за Косово, предава сръбската държавна агенция  ТАНЮГ . \r\nТой подчерта, че положението в Косово е далеч от безопасно и стабилно и заради това не трябва да се мисли за спиране на дейността на мисията на ЮНМИК. \r\nНа заседанието Дачич предупреди, че според информацията на сръбските служби, прищинските власти готвят нападение над Северно Косово и призова ООН да приемат сериозно неговото предупреждение. \r\n„Искам всички тук да сте наясно и да спрете прищинската военна машина преди да предизвика ново кръвопролитие. И да ви припомня, че задачата на КФОР е да пази мира и сигурността на всички, включително на сърбите в Косово и Метохия. Искам отговор от вас дали ще направите това, или не. Сигурен съм, че можете“, заяви Дачич. \r\n*** Франция, Германия, Полша, Швеция и Великобритания в понеделник подкрепиха парламента на Молодва, като „най-доброто място за обсъждане на политическите проблеми“ в текущата криза в страната, предава  AFP . \r\n„Призоваваме за спокойствие и сдържаност. Всички страни носят отговорност за разрешаване на тази конституционна криза чрез мирни средства“, отбелязват петте страни-членки в съвместно заявление. \r\n***  Косовските власти носят отговорност за използването на прекомерна сила по отношение на двама служители на мисията на ООН, както и за несъответното държание с тях, подчерта в понеделник специалният прездставител на генералния секретар на ръководител на Мисията на ООН в Косово Захир Танин, цитиран от  ТАСС . \r\n„Разтревожен съм, че срещу двамата членове на мисията е била използвана прекомерна сила, те са били третирани неправилно по време на ареста от страна на полицията, заради което те са били ранени и е трябвало да бъдат хоспитализирани“, каза Танин на заседание на Съвета за сигурност (СС) на ООН, посветено на положението в Косово. Заседанието на СС беше свикано, включително поради инцидента миналата седмица, по време на който пострада рускнакът Михаил Краснощеков, който е служител на Мисията на ООН по работите на временната администрация в Косово. В същото време Танин потвърди, че ООН е започнала разследването на обстоятелствата около инцидента. \r\nДипломатът също така посочи, че „бил принуден многократно да призовава за незабавно освобождаване“ на Краснощеков и друг член на Мисията на ООН, задържан от косовските власти, „и също така за зачитане [от Прищина] на правата и имунитетите“ на тези две лица. „Това не би било необходимо, ако властите [в Прищина] уважаваха имунитетите, предоставени на персонала на Мисията на ООН в Косово, и им предаваха информация по по-пряк и навременен начин“, посочи Танин. \r\nСпоред него Прищина е предоставила на ООН, въпреки исканията, „изключително малко релевантни или фактически доказателства“ по отношение на „ареста и причиняването на рани“ на Краснощеков и неговия колега. Освен това косовските власти направиха публични изявления по отношение на инцидента, които „нямат адекватна база от доказателства“, призна Танин. В съответствие с информацията, представена от него, подобни изявления на Прищина противоречат на разбирането за случилото се, което в момента има ООН. \r\n***  Посланикът на Косово в САЩ Вльора Читаку заяви по време на заседанието на Съвета за сигурност на ООН по повод ситуацията в най-младата балканска държава, че „Сърбия никога повече няма да владее Косово“ и обвини руския служител на ООН Михаил Краснощеков, че, използвайки автомобил на ЮНМИК е помагал в издигането на барикади срещу косовската полиция, която си е вършила работата, предава електронното издание на македонския вестник  „Вечер“ . \r\nПо думите на Читаку, Краснощеков „е донесъл моторна резачка, за да бъдат съборени дърва по пътя и да се попречи на преминаването на косовската полиция“. \r\n„Обвиненията ,че косовските власти преднамерено са нападнали персонал на ЮНМИК са необосновани. Досега не се е случило нищо на нито един служител на ООН в Косово, нито някой е бил заплашван“, добави диплпматът. \r\nОт името на косовските власти Читаку поиска международно разследване на инцидента. \r\n*** Гърция трябва да проведе предсрочни избори, за да предотврати продължителен период на политическа несигурност, която може да навреди на икономическото й възстановяване, каза в понеделник премиерът Алексис Ципрас на президента на страната Прокопис Павлопулос, с което официално поиска задействане на процедурата за провеждане на парламентарен вот през юни, цитиран от електронното издание на вестник  Kathimerini . \r\n„Дойдох тук предвид това, че ... европейските избори ... създадоха ситуация на продължителен предизборен период от около четири месеца. Имам отговорността да считам, че това може да представлява заплаха за националната икономика“, каза той на гръцкия президент Прокопис Павлопулос. \r\n„Трябва да го направим, защото страната влезе в един добродетелен кръг, който не трябва да бъде засегнат по никакъв начин, иначе жертвите на гръцкия народ ще бъдат напразни. Имайки пълното съзнание за тази отговорност, моля ви да разпуснете парламента и да насрочите национални избори, за да бъде подновен мандатът“, добави той. \r\nПавлопулос заяви, че приема предложението на правителството. \r\nЕжедневникът припомня, че Ципрас реши да изтегли парламентарните избори през юли, след като партията му – СИРИЗА, претърпя тежко поражение с 9,5% от консервативната „Нова Демокрация“ на европейските избори миналия месец. \r\nПреди това правителството заяви, че иска да проведе общи избори на 7 юли. \r\n***  Президентът на САЩ Доналд Тръмп разкритикува Франция в понеделник за „нечестните мита“ върху „страхотното“ американско вино, предава  AFP . \r\nДържавният глава, за когото се знае, че не пие алкохол, заяви, че ще работи за отварянето на европейския пазар за американското вино и обвини Франция, че създава нечестни търговски бариери. \r\n„Франция ни таксува много за виното, а ние им начисляваме съвсем малко за френското вино“, заяви той пред телевизионния канал CNBC. \r\nАмериканските производители се оплакват, че френските вина стигат до американските рафтове \"за нищо\", посочи Тръмп, като добави, че това „не е честно и ще направим нещо по въпроса“. \r\n„И ние имаме страхотно вино“, отбеляза американският президент. \r\nФренската агенция припомня, че Вашингтон и Брюксел се готвят да започнат преговори за търговско споразумение за разрешаване споровете, започнати от Доналд Тръмп миналата година, когато той увеличи митата върху стоманата и алуминия. Представители на ЕС обаче многократно са заявявали, че няма да обсъждат земеделието. \r\nВносните мита на Европейския съюз върху виното са по-високи от американските тарифи за европейските вина, а потребителите в ЕС купуват по-малко от американския продукт. Франция е основен производител на вино, но като част от 28-членния блок не определя собствена търговска политика или тарифи. \r\nВ зависимост от вида и съдържанието на алкохол, вносът на вино е срещу американски мита от 5,3 цента до 12,7 цента на бутилка, според Американската комисия за международна търговия. Пенливите вина се облагат с по-висока ставка от около 14,9 цента на бутилка. \r\nНо американските вина, изпратени до ЕС, са изправени пред мита от 11 до 29 цента на бутилка, според Института за вино, търговско тяло, което насърчава американския износ. \r\nПрез 2017 г. САЩ внесоха 4,5 млрд. долара в европейско вино, но продадоха само 553 млн. долара на Европа. \r\nВсе пак между 2007 и 2018 г. френските данни от митниците показват, че износът на САЩ за Франция се е утроил, а Европа е най-голямата дестинация за износ за американските вина. \r\n*** Президентът на Русия Владимир Путин назначи Александър Боцан-Харченко за извънреден и пълномощен посланик на Москва в Сърбия, предава  ТАСС . \r\nСъответстващият указ е публикуван на официалния интернет портал за правова информация. \r\nС друг указ държавният глава освобождава от длъжност предишния дипломатически представител на Русия Александър Чепурин, който заемаше тази длъжност от 2012 година. \r\nСпоред информацията на уебсайта на Министерството на външните работи на Русия, от 2014 година Боцан-Харченко заема поста директор на четвъртия Европейски департамент на руското външно ведомство. \r\n***", "date": "2019.06.11", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2019/06/11/2668508/gd-granichna-politsiya-normalno-se-izvarshva-dvizhenieto-na-vsichki-granichni-kontrolno-propuskatelni-punktove.html", "text": "Нормално се извършва движението на всички гранични контролно-пропускателни пунктове. Това съобщиха от пресцентъра на  ГД „Гранична полиция“ . Данните са към 6.00 ч. На българо-македонската граница от 15.00 ч. на 09 юни 2019 г. на ГКПП „Златарево“ е възстановено преминаването на товарни автомобили и в двете посоки. На границата с Румъния фериботът Оряхово-Бекет превозва само товарни автомобили.", "date": "2019.06.11", "title": "ГД „Гранична полиция“: Нормално се извършва движението на всички гранични контролно-пропускателни пунктове"}
{"url": "http://www.focus-news.net/news/2019/06/11/2668509/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nПрез нощта на отделни места ще има краткотрайни валежи, но над по-голямата част от страната облачността ще е разкъсана. На 11.06.2019 г. повече слънце ще има над Западна България, докато над Северна и Източна облачността ще е по-често значителна – купеста и купесто-дъждовна. Отново ще има превалявания, придружени с гръмотевици и временно усилване вятъра, възможни са и градушки. Ще духа слаб до умерен север-североизточен вятър. Максималните температури ще са между 25° и 30°. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Пазарджик: \r\nОграничава се скоростта на движение по АМ „Тракия“ от км 88+264 до км 89+700 на 90 км/ч в двете посоки поради липса на маркировка и ос в средна разделителна ивица, поради извършени ремонтни дейности. Срок до 14.06.2019 г.; \r\nДвижението в участъка от км 96+000 до км 96+500 посока Бургас се осъществява в активната лента поради частични ремонтни дейности на асфалтовата настилка в изпреварващата лента. Движението се регулира с пътни знаци. Срок до 11.06.2019 г. \r\nОбласт Пловдив: \r\nОграничава се движението при п.в. „Цалапица“ при км 112+334 за пътуващите до с. Цалапица и гр. Съединение поради ремонт на асфалтовата настилката. Срок до 19.06.2019 г. \r\nОбходен маршрут:  \r\n-\tпосока София – Цалапица: по АМ „Тракия“ – п.в. „Пазарджик“ при км 90+000 – гр. Пазарджик – път I-8 Пазарджик – Пловдив – кръгово кръстовище „Орта Хан“ – с. Цалапица; \r\n-\tпосока Бургас – Цалапица: по АМ „Тракия“ – п.в. „Бенковски“ при км 121+000 – път I-8 Пловдив – Пазарджик – кръгово кръстовище „Орта Хан“ – с. Цалапица.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението в района на с. Събрано от км 229+286 до км 232+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до11.06.2019 г.; \r\nДвижението в района на с. Полско Пъдарево от км 244+000 до км 247+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 11.06.2019 г.; \r\nДвижението в участъка с. Събрано – Кермен от км 229+000 до км 268+000 посока Бургас и посока София се осъществява с повишено внимание поради машинно косене на тревни площи. Участъкът е сигнализиран с пътни знаци. Срок до 11.06.2019 г.; \r\nДвижението в района на с. Събрано от км 230+000 до км 233+000 посока Бургас се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 11.06.2019 г.; \r\nДвижението в района на п.в. „Нова Загора“ от км 240+000 до км 244+000 посока Бургас се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 11.06.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Деветак – Карнобат от км 308+107 до км 323+807 посока Бургас се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.06.2019 г. \r\nАМ „Хемус“:  \r\nОбласт София: \r\nДвижението по АМ „Хемус“ посока Варна от км 0+790 до км 3+170 е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 28.06.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 28.06.2019 г.; \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 13.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\nОбласт Благоевград: \r\nДвижението в участъка Благоевград – с. Стара Кресна от км 360+000 до км 392+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.06.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка Златна Панега – Радомирци от км 135+344 до км 151+000 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 14.06.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка п.в. „Абланица“ – граница с Област Габрово от км 51+000 до км 69+832 се осъществява с повишено внимание поради косене зад окопи. Участъкът е сигнализиран с пътни знаци. Срок до 18.06.2019 г. \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението в района на гр. Сливен от км 388+389 до км 392+393се осъществява с повишено внимание поради изрязване на храсти. Участъкът е сигнализиран с пътни знаци. Срок до 17.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка комплекс „Ален мак“ – Варна от км 90+800 до км 100+100 се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 12.06.2019 г. \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 15.06.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 15.06.2019 г. Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът III-208: Движението по път ІІІ-208 Айтос – Провадия при км 51+900 в района на Добромир се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 21.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: \r\nПът III-2901: Движението по път III-2901 Калиманци – Ветрино от км 5+700 до км 34+000 се осъществява с повишено внимание поради ремонтни дейности на асфалтовата настилка. Срок 11.06.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента с последователно пропускане поради извършване на превантивен ремонт. Движението се регулира със светофарна уредба, пътни знаци и регулировчици. Срок до 27.07.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 14.06.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 14.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-601: Движението по път III-601 гр. Кюстендил – ГКПП „Олтоманци“ от км 0+000 до км 27+000 се осъществява с повишено внимание поради косене на трева и рязане на храсти. Участъкът е сигнализиран с пътни знаци. Срок до 11.06.2019 г.; \r\nПът III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 20.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 20.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът IІІ-357: Движението по път ІІІ-357 Орешак – Априлци от км 7+400 до км 10+000 се осъществява с повишено внимание поради ремонтни дейности по ограничителни системи. Водачите да се движат със съобразена скорост. Срок до 14.06.2019 г; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 15.06.2019 г. \r\nОбходен маршрут: За движещите се в посока Доктор Йосифово – Монтана по РП ІІІ-112 Д-р Йосифово – Славотин пътно кръстовище с MON 2158 Долна Рикса-Клисурица до кръстовището с РП І-1/Е-79/ при км 89+036 по РП І-1/Е-79/ Винище-Долна Вереница-Пътен възел при км 108+392 по РП112 – Студено буче – и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 13.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът II-37: Движението по път II-37 Панагюрище - с. Левски от км 84+000 до км 105+000 се осъществява с повишено внимание поради почистване на пътното платно от пясък. Срок до 11.06.2019 г.; \r\nПът III-842: Движението по път III-842 Юндола – Голямо Белово от км 0+000 до км 21+500 се осъществява в една лента поради ремонт на асфалтовата настилка. Движението се регулира с пътни знаци. Срок до 11.06.2019 г.; \r\nПът III-843: Движението по път III-843 с. Побит камък – с. Сърница се осъществява с повишено внимание поради профилиране на банкети. Срок до 11.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Перник – Филиповци от км 4+000 до км 31+000 се осъществява с повишено внимание поради косене на тревни площи. Движението се регулира с пътни знаци. Срок до 14.06.2019 г.; \r\nПът III-605: Движението по път III-605 Батановци – Ноевци се осъществява с повишено внимание от км 3+000 до км 14+000 поради косене на тревни площи. Движението се регулира с пътни знаци. Срок до 14.06.2019 г.; \r\nПът III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 14.06.2019 г.; \r\nПът III-637: Движението по път III-637 Мрамор – Видрар от 10 до 12 км се осъществява в една лента поради почистване на свличане на земни маси. Участъкът е сигнализиран с пътни знаци. Срок до 14.06.2019 г.; \r\nПът III-811: Движението по път III-811 Арзан – Пали лула от км 30+000 до км 43+000 се осъществява с повишено поради косене на тревни площи. Движението се регулира с пътни знаци. Срок до 14.06.2019 г.; \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 14.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка. Срок до 14.06.2019 г.; \r\nПът ІІ-52: Движението по път II-52 Деков – Бяла вода от км 71+500 до км 79+800 се осъществява с повишено внимание поради преместване на пътни знаци. Срок до 12.06.2019 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 14.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 14.06.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът II-55: Движението по път II-55 Нова Загора – Радево от км 92+000 до км 93+000 се осъществява в едната лента поради ремонт на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-55: Движението по път II-55 Млекарево – Радецки в чертите на с. Новоселец от км 111+000 до км 111+100 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино от км 0+000 до км 15+150 се осъществява в една лента поради ремонт на подпорни стени. Движението се осъществява съобразно създадената организация на движение. Срок до 12.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nПът ІIІ-867: Движението по път ІІІ-867 Мадан – Златоград от км 13+800 до км 25+000 се в една лента поради ремонт на подпорни стени. Движението се регулира с пътни знаци. Срок до 12.06.2019 г.; \r\nПът ІIІ-8652: Движението по път ІІІ-8652 Бял извор – Неделино – Златоград от км 8+620 до км 28+965 се осъществява в една лента поради ремонтни дейности на асфалтовата настилка. Движението се осъществява съобразно създадената организация на движение. Срок до 12.06.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 е ограничено поради ремонтни дейности на асфалтовата настилка. Движението се пропуска през 2 часа. Срок до 14.06.2019 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 11.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 14.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на асфалтовата настилка в светлата част на денонощието. Движението се осъществява в свободната лента. Срок до 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-55: Движението по път II-55 Велико Търново – Гурково от км 35+000 до км 50+000 се осъществява в една лента на определени участъци поради почистване и подравняване на банкети. Движението се регулира с пътни знаци. Срок на действие до 18:00 на 12.06.2019г. \r\nПът II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 12.06.2019 г.; \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.;  \r\nПът III-667: Движението по път III-667 с. Плодовитово – с. Градина от 0+000 до 1+473 се осъществява в една лента поради частични ремонтни дейности на асфалтова настилка. Движението се регулира от временни пътни знаци. Срок до 12.06.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сладък Кладенец се осъществява в една лента поради косене на тревни площи. Срок до 15.06.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществя", "date": "2019.06.11", "title": "Актуална пътна обстановка"}
{"url": "http://www.focus-news.net/news/2019/06/11/2668510/predstoyashti-sabitiya-v-stranata-za-11-yuni-agentsiya-fokus.html", "text": "*** \r\nОт 11.00 часа в аула „Раковски“ на Военната академия ще се състои тържествената церемония по удостояването на генерал о.р. Джоузеф Ралстън с почетното звание „Доктор хонорис кауза“. Той ще се срещне с министъра на отбраната Красимир Каракачанов. \r\n*** \r\nОт 11.30 часа в ППМГ „Акад. Иван Ценов“ ще се проведе брифинг на министъра на образованието и науката Красимир Вълчев, който ще посети учебни заведения във Враца, в които са реализирани строително-ремонтни дейности със средства на министерството. \r\n*** \r\nОт 12.00 часа пред сградата на УМБАЛ „Проф. д-р Стоян Киркович“ омбудсманът Мая Манолова ще подкрепи протеста на специалистите по здравни грижи в Стара Загора. \r\n*** \r\nОт 9.00 часа 12 състав на Специализирания наказателен съд ще гледа делото за организиране и ръководене на престъпна група срещу Гриша Г., Данаил Г., Емилия С., Ивайло Т., Камелия М., Милко Д., Милко Т., Тодор С., Ичко Л. и Красимира Г.  \r\n*** \r\nОт 9.00 часа 22 състав на Специализирания наказателен съд ще гледа производство за определяне на общо наказание по чл. 23- 27 НК срещу Васил Г.  \r\n*** \r\nОт 9.30 часа в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия на ВСС.  \r\n*** \r\nОт 9.30 часа 4 състав на Специализирания наказателен съд ще гледа делото за организиране и ръководене на престъпна група срещу Бехчет А., Емил Б., Събин З., Венцислава М., Георги К., Ерол О. и Виктор В.  \r\n*** \r\nОт 10.00 часа 7 състав на Специализирания наказателен съд ще гледа делото за организиране и ръководене на престъпна група срещу Иван И., Христо Г., Ани С., Симеон Х., Йордан Й., Борислав Р., Филип А., Амир Х., Георги А. и Костадин К.  \r\n*** \r\nОт 10.00 часа в Best Western Plus Hotel Expo Sofia ще се проведе новото издание на Клуб Investor „Банки и финанси“. Събитието ще открие подуправителят на БНБ Калин Христов, който ще коментира  последствията от икономиките на ЕС за паричната политика и банките.  \r\n*** \r\nОт 10.00 часа 15 състав на Софийския градски съд ще гледа делото срещу Ясен Хедеяр, подсъдим за убийството в кв. „Хиподрума“. \r\n*** \r\nОт 10.00 часа 13 състав на Специализирания наказателен съд ще гледа делото за организиране и ръководене на престъпна група срещу Бисер П. и Николай С.  \r\n*** \r\nОт 10.00 часа 3 състав на Специализирания наказателен съд ще гледа квалифицирани състави на изнудване срещу Лъчезар Я. и Габриел П.  \r\n*** \r\nОт 10.30 часа 4 състав на Софийски апелативен съд ще гледа делото за екстрадиция на Илхан К. \r\n*** \r\nОт 11.00 часа в Литературен клуб „Перото“ в НДК ще се проведе информационен ден на Сдружението за модерна търговия (СМТ) на тема „Какви промени в трудовото законодателство ще направят икономиката по-ефективна?“. \r\n*** \r\nОт 11.00 часа в Национален пресклуб БТА ще се състои пресконференция на тема „Подобряване на българо-сръбската туристическа оферта и засилване на междукултурния диалог в посока осъществяване на устойчиво развитие на туризма“. \r\n*** \r\nОт 11.00 часа в Sofia Lab на ул. „Сердика“ ще се състои представяне на Стъпка 5 от Визия за София. Ще участват председателят на СОС Елен Герждиков и Любо Георгиев, ръководител на проекта. \r\n*** \r\nОт 11.00 часа в София Хотел Балкан, зала „Сердика“, ще се проведе експертната дискусия: Цена „Задължения към обществото“ и пазарни прогнози за следващия ценови период, част от поредицата Energy Managers’ Forum. \r\n*** \r\nОт 12.00 часа в Национален пресклуб БТА Национално сдружение на кабелните оператори „Клуб 2000“ ще даде пресконференция на тема Търговската война в сектора и възможността държавата да се намеси в нея. \r\n*** \r\nОт 13.00 часа в пресклуба на БТА ще се проведе пресконференция „Граждани срещу абсурдите в социалната политика” на група-инициатива „Граждани срещу стратегията за детето 2019- 2030 г.“.  \r\n*** \r\nОт 13.30 часа 17 състав на Специализирания наказателен съд ще гледа делото за организиране и ръководене на престъпна група срещу Петър П., Станислав М., Валентин Х. и Любен М.  \r\n*** \r\nОт 13.30 часа 13 състав на Специализирания наказателен съд ще заседава по делото за участие в ръководството на престъпна организация или група срещу Светлин Д., Иван А., Николай С. и Паолина П.  \r\n*** \r\nОт 14.00 часа  заседателната зала на ИР – БАН (ул. „Акад. Георги Бончев“, бл. 1, ет. 3) ученици ще представят киберфизични системи в образованието и обучението на деца със специфични потребности. \r\n*** \r\nОт 14.00 часа 11 състав на Софийския градски съд ще гледа делото срещу Христо Петров бивш управител на „Фонд научни изследвания“ за умишлена безстопанственост. \r\n*** \r\nОт 14.40 часа 6 състав на Специализирания наказателен съд ще заседава по делото за участие в ръководството на престъпна организация или група срещу Кирил К., Благой Д., Сергей А., Николай М., Петко Г., Георги К., Георги Т. и Денис Ю.  \r\n*** \r\nОт 14.30 часа 15 състав на Специализирания наказателен съд ще гледа делото за организиране и ръководене на престъпна група срещу Алтайеб Ш., Ивайло Г., Кадим Ш., Марио Х., Мустафа А. и Нихат Р.  \r\n*** \r\nОт 15.00 часа 17 състав на Специализирания наказателен съд ще заседава по делото за участие в ръководството на престъпна организация или група срещу Божидар М.  \r\n*** \r\nОт 15.00 часа 13 състав на Специализирания наказателен съд ще гледа делото за организиране и ръководене на престъпна група срещу Борис А., Данаил П., Петър П. и Пламен Д.  \r\n*** \r\nОт 18.00 часа в Националната библиотека \"Св. Св. Кирил и Методий\" ще се проведе среща-дискусия по повод на научната монография \"Доктрината \"Тръмп\" срещу неолибералния глобализъм\". \r\n*** \r\nОт 18.00 часа в зала „Пейо Яворов“ ще се състои  културно – музикалният спектакъл „Европейските езици – култура и общуване без граници“, който Областна администрация Благоевград организира съвместно с Езикова гимназия „Акад. Людмил Стоянов“. \r\n*** \r\nОт 09.30 часа в Окръжен съд – Бургас ще се заседава по делото на жена, предумишлено умъртвила лице, намиращо се в безпомощно състояние. \r\n*** \r\nОт 18.00 часа на открита сцена \"Охлюва\" ще се проведе концерт на група \"Куци Мерки\". \r\n*** \r\nОт 20.00 часа в Летния театър със спектакъл ще бъде представена книга за живота на Георги Димитров.  \r\n*** \r\nОт 20.30 часа в Летния театър танцова формация „Петлите“ представя спектакъла „Да докоснеш мечтата“.  \r\n*** \r\nОт 11.00 часа в Юнашкия салон ще се състои откриващата пресконференция по повод предстоящия във Варна кръг от Европейската купа по ветроходство в Клас Лазер. \r\n*** \r\nОт 11.30 часа в двора на МБАЛ \"Света Анна - Варна\" ще се състои официалното освещаване на параклис, изграден в двора на болничния комплекс. Храмът носи името на покровителката на семейството и майчинството - Света Анна. Освещаването ще извърши Варненският и Великопреславски митрополит Йоан.  \r\n*** \r\nОт 16.30 часа в Градска художествена галерия ще се състои представяне на книга „Истории за изкуството“. Изданието изследва срещите на деца на възраст от 4 до 10 години с историята на изкуството. \r\n*** \r\nОт 17.00 часа в Зала Панорама на Факултет по фармация в Медицинския университет ще се състои премиерата на новата поетична книга на доц. д-р Добрин Паскалев „Думите са скитници бохеми“. \r\n*** \r\nОт 17.00 часа в Изложбени зали „Рафаел Михайлов“ ще бъде представена продукция на класа по пеене със студенти от специалност „Педагогика на обучението по музика“ с преподавател гл. ас. д-р Ана Борисова Ганева. \r\n*** \r\nОт 19.00 часа в Клуб 7 ще се проведе представяне на новата книга на Таня Мезева „България ще я бъде“.  \r\n*** \r\nОт 17.00 часа в голямата зала на „ХГ Иван Фунев“ при РИМ- Враца ще се състои представяне на автобиографичната книга „Значи съм живял“ и среща - разговор с големия български актьор Павел Попандов. \r\n*** \r\nОт 17.30 часа в Общинската библиотека ще бъдат представени романите „Лепири\" и „Вампирът\" – автор Радослав Гизгинджиев. \r\n*** \r\nОт 17.30 часа в НЧ „Напредък - 1869“ ще се проведе годишен концерт на възпитаниците от клас пиано и клас китара на Музикална школа при НЧ „Напредък - 1869“. \r\n*** \r\nОт 9.30 часа в Детска градина №23 ще се играе куклен спектакъл „Лека нощ, съкровище“ на Държавен куклен театър „Дора Габе“. \r\n*** \r\nОт 18.30 часа в Огледална зала „Нели Божкова“ ще се проведе концерт на Български камерен оркестър – Добрич. \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Вампир“ от Антон Страшимиров. \r\n*** \r\nОт 20.00 часа в Летния театър ще се проведе концерт Балканска рапсодия в изпълнение на VIVO MONTANA и Плевенска филхармония. \r\n*** \r\nОт 10.30 часа на строевия плац в Гарнизон Казанлък ще се проведе заключително военноприложно състезание, в което ще участват деца и ученици от \"Клуб приятели на армията\".  \r\n*** \r\nОт 10.00 часа в залата на Общинския съвет ще се проведе пресконференция по проект „Изграждане на социално жилище за настаняване на уязвими групи на територията на кв. „ Гозница“. От 11.00 часа на обекта на ул. „Дълбок път“ ще се проведе първа копка. На събитията ще присъства кметът на Ловеч Корнелия Маринова. \r\n*** \r\nОт 09.00 часа на стадиона в Момчилград ще се проведе състезание по пожаро-строева подготовка. \r\n*** \r\nОт 11.00 часа пред  Двореца на културата ще се проведе концерт на Духовия оркестър към ОК Дворец на културата. \r\n*** \r\nОт 14.00 часа в НЧ „Елин Пелин -1903 г.” ще се проведе концерт на детска музикална школа. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Красавицата и князът\" от Ф.М.Достоевски, гостуване на Драматичен театър - Враца. \r\n*** \r\nОт 09.00 часа Пловдивският митрополит Николай ще оглави архиерейска света Литургия в митрополитския храм „Св. вмчца Марина”. \r\n*** \r\nОт 9.30 часа в зала 1 Окръжният съд ще заседава по делото срещу Сергей П., Йоана С. и Ивайло А., обвинени в държане на рискови наркотични вещества.  \r\n*** \r\nОт 9.30 часа в зала №1 Апелативният съд ще гледа жалби на трима от четиримата подсъдими срещу присъдите им по дело за два опита за убийство, които са извършени на 2.05.2016 г. в Раднево. \r\n*** \r\nВ 09.30 часа в зала 1 на Окръжния съд ще се проведе заседание по делото срещу Подсъдими са Сергей П., Йоана С. и Ивайло А., обвинени в притежание на високорискови наркотични вещества с цел разпространение.  \r\n*** \r\nОт 10.00 до 20.00 часа на ул. „Райко Даскалов“ ще се проведе „Алея на книгата“.  \r\n*** \r\nОт 10.00 часа в малката конферентна зала на Дом на културата „Борис \r\nХристов“ ще се проведе начална пресконференция на Община Пловдив по проект \r\nза изграждане на компостираща инсталация за разделно събрани зелени и/или биоразградими отпадъци“, който се осъществява с финансовата \r\nподкрепа на ОП „Околна среда“ 2014-2020 г. и от държавния бюджет. В пресконференцията ще вземе участие зам.-кметът на Пловдив \r\nРозалин Петков. \r\n*** \r\nОт 10.00 часа в зала № 2 22 наказателен състав на Районния съд ще гледа делото срещу Димитър В., Петър П. и Петър В., обвинени за държане в заблуждение на различни лица, на които са причинени имотни вреди в особено големи размери. \r\n*** \r\nВ 10.00 часа в Дом на културата „Б. Христов“ ще се състои национален форум “Училище в облака”.  \r\n*** \r\nОт 11.00 часа в зала №2 на кино Арена в Мол „Марково тепе” ще започне национална конференция „Училище в облака”. \r\n*** \r\nВ 11.00 часа на Голямата раннохристиянска базилика ще се състои церемония, на която кметът Иван Тотев и посланици на държави от целия свят ще отправят послания за общото ни бъдеще. \r\n*** \r\nОт 11.30 часа в Дома на културата в кв. „Столипиново“ ще бъде открита изложба „Махалата в града“. \r\n*** \r\nОт 13.00 часа в зала № 11 8 наказателен състав на Районния съд ще гледа делото срещу Борислав С., обвинен, че е попречил на длъжностни лица да изпълнят задълженията си. \r\n*** \r\nВ 15.00 часа в  Заседателна зала в сградата на Общината ще се състои информационно събитие относно подаване на фиш за проектна идея за списъка с индикативни операции, включени в Инвестиционната програма по процедура № BG16RFOP001-1.001-039 „Изпълнение на Интегрирани планове за градско възстановяване и развитие“, Приоритетна ос 1 „Устойчиво и интегрирано градско развитие“, Оперативна програма „Региони в растеж“ 2014 – 2020. \r\n*** \r\nВ 17.30 часа в Дома на културата „Борис Христов“, фоайе ет.2 ще бъде открита официално „Трета приятелска изложба“ на художници от Република Турция. \r\n*** \r\nОт 19.00 часа на площад „Стефан Стамболов“ 130 певци, танцьори и кукери ще се качат на сцената на финалния концерт по проекта „Среща с фолклора на Тракия“. \r\n*** \r\nОт 20.00 часа в Античния театър ще бъде официалното откриване на фестивала „Пловдив чете“.  \r\n*** \r\nОт 18.30 до 19.30 часа съветниците от групата на ГЕРБ в Общинския съвет организират приемна в читалище „България - 1937“. В срещата ще участват общинските съветници Ангел Безергянов, Мариана Сивкова и Димитър Николов.  \r\n*** \r\nОт 10.00 до 12.30 часа в  Детски отдел на библиотека „Родина“ ще се проведе програма „Познато и непознато“: „Алън Милн“. \r\n*** \r\nОт 10.00 часа в РБ „Захарий Княжески“ ще се състои научно– практическа конференция „Междукултурни, научни и образователни диалози България- Балканите – Русия“. \r\n*** \r\nОт 19.00 часа в Драматичния театър ще се играе постановката „Енергични хора“ по Василий Шукшин. \r\n*** \r\nОт 10.00 часа в зала 363 на общината ще има брифинг. \r\n*** \r\nОт 10.45 часа в Дома за стари хора „Д-р Стефан Смядовски“, дарител Стоян Стоянов – студент IV курс от ШУ “Еп.К.Преславски“  ще дари на потребителите на Дома – борд / платформа / за инвалидни колички, който ще бъде монтиран в служебния  автомобил на социалното заведение.  \r\n*** \r\nОт 10.00 часа до 14.00 часа на язовир „Шумен“ ще бъде извършено зарибяване от „Напоителни системи“.", "date": "2019.06.11", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2019/06/11/2668865/greek-reporter-gratskiyat-prezident-ofitsialno-razpusna-parlamenta-predi-izborite-na-7-yuli.html", "text": "Гръцкият парламент беше официално разпуснат във вторник вечерта преди националните избори, обявени от премиера Алексис Ципрас след опустошителното поражение на неговата партия на европейските избори миналия месец, пише порталът  Greek Reporter . \r\nУказът на президента Прокопис Павлопулос беше поставен пред главния вход на сградата на парламента. \r\nНа националните избори от 7 юли ще бъдат разпределени 300 мандата. Това ще бъдат първите национални избори в Гърция, в които ще се намали възрастта за гласуване до седемнадесет, вместо традиционните осемнадесет години. \r\nЦеремонията по встъпването в длъжност на новите народни представители ще бъде на 17 юли. \r\nВ понеделник Ципрас посети Павлопулос, за да го помоли официално да разпусне гръцкия парламент. \r\nВ дългогодишна традиция гръцките премиери посещават президента в президентския дворец в Атина и обикновено използват причина, свързана с националната сигурност или икономиката като политически претекст, за да приканят президента да разпусне парламента и да определи датата на следващите парламентарни избори. \r\nМинистър-председателят Ципрас заяви пред камерите, че след резултатите от европейските избори страната би могла да навлезе в дълга „предизборна фаза“, която можеше да постави гръцката икономика в опасност. Той помоли държавният глава да разпусне парламента по тази причина. \r\nПрезидентът Павлопулос официално прие искането на министър-председателя и издаде указ за разпускането на парламента късно във вторник. \r\nПревод и редакция:", "date": "2019.06.11", "title": "Greek Reporter: Гръцкият президент официално разпусна парламента преди изборите на 7 юли"}
{"url": "http://www.focus-news.net/news/2019/06/11/2668506/the-daily-express-partiyata-na-naydzhal-farazh-shte-specheli-parlamentarnite-izbori-ako-badat-provedeni-dnes.html", "text": "Въпреки че бе формирана преди два месеца, партията на Найджъл Фараж за първи път начело във Великобритания, според анкета на YouGov за политическите нагласи в Обединеното кралство. Данните показват, че 26% от участниците в проучването имат намерение да гласуват за „Партия Брекзит“, като след тях остават Лейбъристите и Либерално-демократичната партия с 20%, пише британското евроскептично издание  The Daily Express . \r\nУчудващо, сегашната Консервативна партия е на четвърто място само с 18%. \r\nДругата новосформирана партия Промени Великобритания се справи доста по-зле от Фараж, като получава под 1% от гласовете. \r\nНовината идва само седмица след като половината от единадесетте й депутати напуснаха партията, оставяйки на власт обсадената Ана Субри. \r\nВ отделно проучване, проведено на 29 май в същата извадка, 29% от хората смятат Тереза за по-добър избор за министър-председателя от Джереми Корбин, който е със 17%. \r\nНо това не беше особено добра новина за нито един от тях, тъй като 47% заявиха, че не могат да изберат, а 7% отказаха да отговорят. \r\nПартия Брекзит избра бившият началник на Търговската камара на Великобритания Джон Лонгуърт да изготви манифест, докато се готви да се включи в следващите парламентарни избори. \r\nЛонгуърт, новоизбраният евродепутат за Йоркшир, беше принуден да подаде оставка от Консервативната партия заради подкрепата си за Брекзит. Той каза, че манифестът ще бъде използван за оформянето на бъдещето на Великобритания след излизането от Съюза. \r\nВ неделя той заяви: „Все още не се решава нищо, но моето лично мнение е, че трябва да имаме държава, която има динамична икономика с ниско бизнес и лично данъчно облагане.“ \r\nПолитикът настоя, че партията ще продължи да „се разправя със задкулисните интереси“, които подкрепят членството в ЕС. \r\nМеждувременно членът на ЕП от „Партия Брекзит“ и бизнесмен Ричард Тийс заяви, че фракцията ще окаже натиск върху Уайтхол да участва в подготовката на Брекзит. \r\nПревод и редакция:", "date": "2019.06.11", "title": "The Daily Express: Партията на Найджъл Фараж ще спечели парламентарните избори, ако бъдат проведени днес"}
{"url": "http://www.focus-news.net/news/2019/06/11/2668504/tass-putin-smeni-ruskiya-poslanik-v-belgrad.html", "text": "Президентът на Русия Владимир Путин назначи Александър Боцан-Харченко за извънреден и пълномощен посланик на Москва в Сърбия, предава  ТАСС . \r\nСъответстващият указ е публикуван на официалния интернет портал за правова информация. \r\nС друг указ държавният глава освобождава от длъжност предишния дипломатически представител на Русия Александър Чепурин, който заемаше тази длъжност от 2012 година. \r\nСпоред информацията на уебсайта на Министерството на външните работи на Русия, от 2014 година Боцан-Харченко заема поста директор на четвъртия Европейски департамент на руското външно ведомство. \r\nПревод и редакция:", "date": "2019.06.11", "title": "ТАСС: Путин смени руския посланик в Белград"}
{"url": "http://www.focus-news.net/news/2019/06/11/2668512/nimh-vremeto-shte-bade-oblachno-i-dazhdovno-ima-usloviya-za-gradushki.html", "text": "Днес повече слънце ще има над Западна България, докато над североизточната половина от страната облачността ще е по-често значителна – купеста и купесто-дъждовна. Отново ще има превалявания, придружени с гръмотевици и временно усилване вятъра, има условия и за градушка. Ще духа слаб до умерен север-североизточен вятър. Максималните температури ще са между 25° и 30°, в София - около 25°. Това съобщи за  Агенция „Фокус”  дежурният синоптик  Мартин Славчев от  Националния институт по метеорология и хидрология (НИМХ) . \r\nНад Черноморието ще преобладава облачно време и на много места в часовете до обяд ще има валежи от дъжд и гръмотевична дейност. След обяд валежите ще спират и облачността ще се разкъса и намалее. Ще духа слаб до умерен вятър от север-североизток. Максимални температури между 25° и 28°. Температурата на морската вода е от 19° по северното крайбрежие, до 23-24° в Бургаския залив. Вълнението на морето ще е 2-3 бала. \r\nНад планините облачността ще е по-често значителна и на места, главно в следобедните часове, ще превали и прегърми. Ще духа до умерен североизточен вятър. Максималната температура на височина 1200 метра ще е около 20°, на 2000 метра – около 13°.  \r\nАтмосферното налягане ще е близко до средното за месеца.", "date": "2019.06.11", "title": "НИМХ: Времето ще бъде облачно и дъждовно, има условия за градушки"}
{"url": "http://www.focus-news.net/news/2019/06/11/2668511/predstoyashti-mezhdunarodni-sabitiya-za-11-yuni-agentsiya-fokus.html", "text": "*** Последни показания на 12-те арестувани каталунски лидери \r\n*** Започва разглеждането на делото относно конституционността на разпускането на украинския парламент \r\n*** Пресконференция на германския здравен министър относно плановете му да забрани терапиите за „сексуално преориентиране“ \r\n***", "date": "2019.06.11", "title": "Предстоящи международни събития за 11 юни ( Агенция „Фокус“ )"}
{"url": "http://www.focus-news.net/news/2019/06/11/2668514/pravoslavnata-tsarkva-proslavya-svetite-apostoli-vartolomey-i-varnava.html", "text": "Православната църква прославя светите апостоли Вартоломей и Варнава. По този повод  с  благословението на Негово светейшество Българския патриарх и Софийски митрополит Неофит Негово Преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия в храм „Св. Георги“, град София, кв. Горубляне, до който има параклис на св. ап. Вартоломей, предаде репортер на  Агенция \"Фокус\" . Началото е в 9.00 часа.  \r\nНикола ПЕТКОВ", "date": "2019.06.11", "title": "Православната църква прославя светите апостоли Вартоломей и Варнава"}
{"url": "http://www.focus-news.net/news/2019/06/11/2668515/ria-novosti-v-cherna-gora-vavedoha-strogi-nakazaniya-za-proyava-na-neuvazhenie-kam-darzhavnite-simvoli.html", "text": "Парламентът на Черна гора прие поправки към Закона за държавните символи, които предвиждат налагане на глоби до 20 хил. евро за проява на неуважение към герба, знамето и химна на страната, предава  РИА Новости . \r\nВ подкрепа на измененията гласуваха 43 от 81 депутата от управляващото в Подгорица мнозинство. Не са регистрирани гласували „против“ и „въздържал се“. \r\nЗа оскърбление на държавни символи се въвеждат наказания в размер от хиляда до 20 хиляди евро за юридически лица, от 300 до две хиляди евро за длъжностни лица или физически лица, от 300 до шест хиляди евро за частни предприемачи. \r\nИзползването на герба и знамето в изкуството, в преподаването или в образователната дейност също ще се наказва, ако това нарушава обществения морал, репутацията и достойнството на Черна гора. \r\nЩе бъдат налагани санкции, ако към герба или знамето има изменения или допълнения, ако се използват като търговска марка, ако знамето се използва като килим или завеса. \r\nПромените в текста или мелодията на химна ще се считат за нарушение, както и ако е представен по начин, който обижда Черна гора. \r\nЗаконът въвежда и задължението за поставяне на знамето върху сградите на местните власти и други обществени институции. \r\nВ хода на преговорите по законопроекта бе предложена глоба за отказ за изправяне по време на изпълнението на националния химн, но тази инициатива беше отхвърлена. Тереза Герова", "date": "2019.06.11", "title": "РИА Новости: В Черна гора въведоха строги наказания за проява на неуважение към държавните символи"}
{"url": "http://www.focus-news.net/news/2019/06/11/2668513/stara-zagora-spetsialistite-po-zdravni-grizhi-v-grada-izlizat-na-poreden-protest.html", "text": "Специалистите по здравни грижи в Стара Загора излизат на пореден протест. По улиците на града на мълчаливо шествие ще излязат медицински сестри, акушерки, рентгенови и клинични лаборанти, кинезитерапевти и лекарски асистенти. Те настояват за еднаква работна заплата за всички здравни специалисти в размер на две минимални работни заплати от 1 110 лв. независимо дали работят в здравно или социално заведение, за връщане на медицинските стандарти и за доплащане за лоши условия на труд.  \r\nШествието ще тръгне в 12.00 часа от УМБАЛ „Проф. д-р Стоян Киркович“.", "date": "2019.06.11", "title": "Стара Загора: Специалистите по здравни грижи в града излизат на пореден протест"}
{"url": "http://www.focus-news.net/news/2019/06/11/2668518/nimh-nay-golyamo-kolichestvo-valezhi-prez-noshtta-e-izmereno-v-lovech-7-lkv-m.html", "text": "Най-голямо количество валежи за последните 6 часа е измерено в Ловеч – 7 л/кв. м. Това съобщиха за  Агенция „Фокус“  от  Националния институт по метеорология и хидрология (НИМХ) . В София е отчетен 1 л/кв. м. Повече дъжд през нощта е паднал в планините.", "date": "2019.06.11", "title": "НИМХ: Най-голямо количество валежи през нощта е измерено в Ловеч – 7 л/кв. м."}
{"url": "http://www.focus-news.net/news/2019/06/11/2668501/fokus-makedoniya-liderat-na-vmro-dpmne-shte-chete-pravilno-dogovora-s-balgariya-i-shte-revizira-prespanskoto-sporazumenie.html", "text": "В рамките на участие в ефира на македонска телевизия, председателят на основната македонска опозиционна партия ВМРО-ДПМНЕ заяви, че когато дойде на власт ще ревизира Преспанския договор и ще го предоговори с гръцката страна, предава македонският  „Фокус“ . \r\nЩо се отнася до Договора за добросъседство с България, Мицковски заяви, че 90% от съдържанието му е направено от правителството на ВМРО-ДПМНЕ, но сегашната власт не го чете по правилен начин. Ако се чете правилно, по думите на лидера на ВМРО-ДПМНЕ, този Договор може да донесе много ползи на Македония. \r\nПревод и редакция:", "date": "2019.06.11", "title": "„Фокус“ (Македония): Лидерът на ВМРО-ДПМНЕ ще „чете правилно“ Договора с България и ще ревизира Преспанското споразумение"}
{"url": "http://www.focus-news.net/news/2019/06/11/2668503/kathimerini-gartsiya-tsipras-poiska-ot-gratskiya-prezident-da-razpusne-parlamenta-i-da-nasrochi-izbori.html", "text": "Гърция трябва да проведе предсрочни избори, за да предотврати продължителен период на политическа несигурност, която може да навреди на икономическото й възстановяване, каза в понеделник премиерът Алексис Ципрас на президента на страната Прокопис Павлопулос, с което официално поиска задействане на процедурата за провеждане на парламентарен вот през юни, цитиран от електронното издание на вестник  Kathimerini . \r\n„Дойдох тук предвид това, че ... европейските избори ... създадоха ситуация на продължителен предизборен период от около четири месеца. Имам отговорността да считам, че това може да представлява заплаха за националната икономика“, каза той на гръцкия президент Прокопис Павлопулос. \r\n„Трябва да го направим, защото страната влезе в един добродетелен кръг, който не трябва да бъде засегнат по никакъв начин, иначе жертвите на гръцкия народ ще бъдат напразни. Имайки пълното съзнание за тази отговорност, моля ви да разпуснете парламента и да насрочите национални избори, за да бъде подновен мандатът“, добави той. \r\nПавлопулос заяви, че приема предложението на правителството. \r\nЕжедневникът припомня, че Ципрас реши да изтегли парламентарните избори през юли, след като партията му – СИРИЗА, претърпя тежко поражение с 9,5% от консервативната „Нова Демокрация“ на европейските избори миналия месец. \r\nПреди това правителството заяви, че иска да проведе общи избори на 7 юли. \r\nПревод и редакция:", "date": "2019.06.11", "title": "Kathimerini (Гърция): Ципрас поиска от гръцкия президент да разпусне парламента и да насрочи избори"}
{"url": "http://www.focus-news.net/news/2019/06/11/2668516/smolyan-obshtinskite-savetnitsi-ot-gerb-organizirat-priemna-v-selo-mogilitsa.html", "text": "Съветниците от групата на ПП ГЕРБ в Общинския съвет на Смолян организират приемна в село Могилица. Това съобщиха от пресцентъра на  ГЕРБ – Смолян . Тя ще се състои в читалище „България - 1937“. В срещата ще участват общинските съветници Ангел Безергянов, Мариана Сивкова и Димитър Николов. Те ще бъдат на разположение от 18.30 до 19.30 часа.", "date": "2019.06.11", "title": "Смолян: Общинските съветници от ГЕРБ организират приемна в село Могилица"}
{"url": "http://www.focus-news.net/news/2019/06/11/2668500/ivitsa-dachich-pred-ss-na-oon-sprete-prishtinskata-voenna-mashina-predi-da-predizvika-novo-kravoprolitie.html", "text": "Сръбският министър на външните работи Ивица Дачич призова за диалог и разрешаване на косовския проблем по мирен начин чрез намиране на компромисно решение на заседанието на Съвета за сигурност на ООН за Косово, предава сръбската държавна агенция  ТАНЮГ . \r\nТой подчерта, че положението в Косово е далеч от безопасно и стабилно и заради това не трябва да се мисли за спиране на дейността на мисията на ЮНМИК. \r\nНа заседанието Дачич предупреди, че според информацията на сръбските служби, прищинските власти готвят нападение над Северно Косово и призова ООН да приемат сериозно неговото предупреждение. \r\n„Искам всички тук да сте наясно и да спрете прищинската военна машина преди да предизвика ново кръвопролитие. И да ви припомня, че задачата на КФОР е да пази мира и сигурността на всички, включително на сърбите в Косово и Метохия. Искам отговор от вас дали ще направите това, или не. Сигурен съм, че можете“, заяви Дачич. \r\nПревод и редакция:", "date": "2019.06.11", "title": "Ивица Дачич пред СС на ООН: Спрете прищинската военна машина преди да предизвика ново кръвопролитие"}
{"url": "http://www.focus-news.net/news/2019/06/11/2668517/sadat-reshava-dali-da-ostavi-v-aresta-kmeta-na-plovdivskiya-rayon-severen.html", "text": "От 14.30 часа Апелативният специализиран съд ще заседава по мярката за неотклонение на кмета на пловдивския район „Северен“ Ральо Ралев. Ралев е обвинен в търговия с влияние и искане на 60 000 лева от бизнесмен, за да получи строително разрешително. \r\nМиналата седмица съдът реши да остави в ареста кмета на пловдивския район „Северен“\" остава в ареста, а неговият съучастник Иван Делевски беше пуснат срещу парична гаранция. Ралев обжалва решението.", "date": "2019.06.11", "title": "Съдът решава дали да остави в ареста кмета на пловдивския район „Северен“"}
{"url": "http://www.focus-news.net/news/2019/06/11/2668520/plovdiv-mitropolit-nikolay-shte-oglavi-arhiereyska-sveta-liturgiya-v-mitropolitskiya-hram-sv-vmchtsa-marina.html", "text": "На 11 юни Праваславната църква прославя светите апостоли Вартоломей и Варнава, св. Лука Кримски (Симферополски, Войно-Ясенецки) и чества св. Богородица \"Достойно есть\". В тази връзка на 11 юни, свети Лука архиепископ Симферополски Чудотворец, Негово Високопреосвещенство Пловдивският митрополит Николай ще оглави архиерейска света Литургия от 9.00 часа в митрополитския храм „Св. вмчца Марина”, град Пловдив, предаде репортер на  Агенция \"Фокус\" . Православните християни ще имат възможност да се поклонят на частицата от светите мощи на св. Лука Войно-Ясенецки, която притежава Пловдивската епархийска царква.  \r\nНикола ПЕТКОВ", "date": "2019.06.11", "title": "Пловдив: Митрополит Николай ще оглави архиерейска света Литургия в митрополитския храм „Св. вмчца Марина”"}
{"url": "http://www.focus-news.net/news/2019/06/11/2668521/sport-ispaniya-specheli-s-30-sreshtu-shvetsiya-v-mach-ot-kvalifikatsiite-za-evro-2020.html", "text": "Отборът на Испания спечели с 3:0 срещу Швеция в мач от Група \"F\" на квалификациите за Европейското първенство по футбол 2020, игран на „Сантиаго Бернабеу\" в Мадрид. Така с актив от 12 точки испанците са убедителен лидер в групата, с аванс от пет точки от втория в подреждането – Румъния. \r\nТрети и четвърти в Група \"F\" са Швеция и Норвегия, съответно със седем и пет точки. На пета и шеста позиция са отборите на Малта и Фарьорските острови.", "date": "2019.06.11", "title": "Спорт: Испания спечели с 3:0 срещу Швеция в мач от квалификациите за Евро 2020"}
{"url": "http://www.focus-news.net/news/2019/06/11/2668525/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с  подмяна на спирателни кранове на резервоар „Градоман“ в кв. „Градоман“, гр. Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- Вилна зона „Банкя“ – ул. „Рила“, ул. „Зора“, ул. „Искра“, ул. „Железничарска“, ул. „Кос“, ул. „Кукувица“, ул. „Средна гора“, кв. „Градоман“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Градоман“ – на площада.  \r\nВъв връзка с изграждане на сградно водопроводно отклонение на ул. „Карлово“, ж.к. „Банишора“, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: \r\n- ул. „Карлово“ от ул. „Враня“ до ул. „Козлодуй“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Карлово“, ъгъла с ул. „Козлодуй“.  \r\nВъв връзка с подмяна на сградно водопроводно отклонение на ул. „Дърводелица“, с. Панчарево, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\n- ул. „Дърводелица“, ул. „Йованец“, ул. „Цар Иван Шишман“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дърводелица“, ъгъла с ул. „Йованец“.  \r\nВъв връзка с подмяна на сградно водопроводно отклонение на ул. „Любомир Миланов“, с. Владая, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: \r\n- ул. „Любомир Миланов“ от ул. „Страната“ до ул. „Реката“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Любомир Миланов“ №71.  \r\nВъв връзка с подмяна на сградно водопроводно отклонение на ул. „Св. Георги Победоносец“, кв. „Кремиковци“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Св. Георги Победоносец“ от ул. „Радивоя“ до ул. „Света Петка“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Георги Победоносец“ ъгъла с ул. „Св. Петка“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.06.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/11/2668523/sofiya-vavezhda-se-organizatsiya-na-dvizhenieto-za-zasnemane-na-kadri-ot-televizionniya-serial-pandora.html", "text": "София.   Въвежда се организация на движението за заснемане на кадри от телевизионния сериал „Пандора“. Това съобщиха от  пресцентъра на Столична община.   От 07.00 до 20.00 часа на 11 юни 2019 г. се забранява престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“ на ул. „Св. Климент Охридски“ между локалното пътно платно на бул. „Цар Освободител“ и ул. „Шипка“.", "date": "2019.06.11", "title": "София: Въвежда се организация на движението за заснемане на кадри от телевизионния сериал „Пандора“"}
{"url": "http://www.focus-news.net/news/2019/06/11/2668524/api-prodalzhava-remontat-na-patnite-vrazki-na-p-v-tsalapitsa-pri-112-ti-km-na-am-trakiya.html", "text": "Продължава ремонтът на пътните връзки на пътен възел „Цалапица“ при 112-ти километър на АМ „Тракия“. Това съобщиха от пресцентъра на  Агенция „Пътна инфраструктура“ . До 12.00 ч. ще бъде ограничено движението по пътната връзка София – Цалапица, чийто ремонт започна днес. Обходният маршрут е: АМ „Тракия“ - пътен възел „Пазарджик“ при км 90 - гр. Пазарджик - път I-8 Пазарджик-Пловдив - кръгово кръстовище Орта Хан - с. Цалапица. \r\nОт 08.00 ч. до 20.00 ч. ще бъде ограничено движението по пътната връзка Съединение – Бургас. Обходният маршрут е: Съединение – Цалапица - кръгово кръстовище Пловдив - пътен възел Бенковски - Бургас. \r\nПрез следващите дни поетапно ще се затварят и останилите пътни връзки: София - Съединение, Бургас - Цалапица, Бургас - Съединение, Цалапица - Бургас, Цалапица - София и Съединение - София. Ще се ремонтира и настилката на път III-8005 в участъка от п. в. „Цалапица“ до с. Цалапица, а трафикът ще се пренасочва по обходни маршрути. Необходимо е шофьорите да карат внимателно и да спазват стриктно пътната сигнализация. \r\nРемонтните работи включват подмяна на асфалтовата настилка. Предвидените средства за обновяване на пътните връзки на п. в. „Цалапица“ са около 400 000 лв. с ДДС. Дейностите се финансират от бюджета на АПИ по програмата за текущ ремонт.", "date": "2019.06.11", "title": "АПИ: Продължава ремонтът на пътните връзки на п. в. „Цалапица“ при 112-ти км на АМ „Тракия“"}
{"url": "http://www.focus-news.net/news/2019/06/11/2668522/denyat-11-yuni-v-balgarskata-istoriya.html", "text": "През 1922 г. Иларион Сливенски е избран за сливенски митрополит. През 1923 г. по време на Юнското въстание се води сражение край Пазарджик. Поради слабото си въоръжение въстаниците са принудени да отстъпят, а след това и да се разпръснат. Александър Стамболийски отказва да емигрира в Югославия, както му предлагат негови близки и се опитва да се скрие в околните села. На 11 юни са родени: Петър Попйорданов - театрален и филмов актьор, Игор Кирилов Чипев - журналист, фотограф и книгоиздател, Христо Симеонов Топузанов - режисьор. На тази дата умират: Гена Димитрова- оперна певица, Милчо Димитров Лалков - историк, Павел Стоянов Атанасов – фолклорист.  \r\n2011 г. \r\nКанада върна официално на България 21 000 антични монети и предмети с български произход, които по решение на канадския съд се връщат на българското правителство поради установен незаконен износ от България. \r\n2010 г. \r\nПрезидентът на Р България връчва почетен знак „Златен век“ на китайския художник Зенг Фанжи и на модния дизайнер и колекционер на произведения на изкуството Томи Хилфигър. \r\n2006 г. \r\nПрезидентът Георги Първанов и израелският държавен глава Моше Кацав подписват спогодба за безвизов режим между двете страни. \r\n2003 г. \r\nПрезидентът Георги Първанов е на първото си официално посещение в Естония. По време на посещението са подписани две междуправителствени спогодби - за премахване на изискванията за визи и за реадмисия. Българският държавен глава се среща с министър-председателя Юхан Партс. По време на разговорите се акцентира върху развитието на икономическите отношения между България и Естония. Георги Първанов предлага да започне работа по три спогодби – за взаимно наемане на работна ръка, за социално осигуряване на наетите и за комбиниран транспорт. От естонска страна е изразена заинтересованост от бързо подписване на спогодбата за избягване на двойното данъчно облагане. \r\n2002 г. \r\nС Указ 174 президентът Георги Първанов утвърждава длъжностите във въоръжените сили на Република България, Националната разузнавателна служба и Националната служба за охрана, изискващи висши офицерски звания. \r\nНа тържествена церемония в Министерството на отбраната е извършена смяна във върховното военно командване на Българската армия. Постът началник на Генералния щаб е поет от Никола Колев, който получава и висшето военно звание “генерал”. До този момент Колев е заместник-началник на щаба. Генерал Михо Михов, до тогава началник на Генералния щаб, е удостоен с орден “Стара планина” – първа степен с мечове. Най-високото държавно отличие на генерал Михов се дава за активно участие в извършването на военната реформа, за дългогодишна безупречна служба в Българската армия и във връзка с изтичането на мандата му като началник на Генералния щаб на Българската армия. Михо Михов става съветник на Върховния главнокомандващ на Въоръжените сили на Република България Георги Първанов по военната сигурност на страната. Вицеадмирал Петър Петров става първи заместник- началник на Генералния щаб, заместник-началник по операциите- Димитър Зехтинов, а заместник -началник по ресурсите – Златан Стойков. Зехтинов и Стойков са удостоени с висше военно звание “генерал-лейтенант”. Никола Колев е роден на 9 август 1951 г. в Караджалово, Пловдивска област. През 1975 г. завършва с отличие Висшето авиационно училище в Долна Митрополия. Учи още във Военната академия \"Георги Раковски и Команднощабната академия на ВВС на руската армия. Посещава два натовски курса в САЩ. Колев е помощник-началник щаб на авиополка в Граф Игнатиево и началник-щаб на дивизията за ПВО в Божурище. От 1992 г. до 1996 г. съветва Желю Желев по военните въпроси. Михо Михов е роден на 1 февруари 1949 г. в с. Сенник, Габровска област. Завършва Висшето военновъздушно училище “Г. Бенковски” като летец-пилот. След това продължава образованието си във ВА “Г. Раковски” и ВА “Ворошилов” в Русия. На кадрова военна служба е от 1972 г. Званието “генерал” Михов получава през 2000 г. За началник на ГЩ на БА Михов е назначен с Указ № 222 от 11 юни 1997 г. на президента на Република България. Мандатът му е продължен с Указ № 160 от 11 юни 2000 г. \r\n2002 г. \r\nПремиерът Симеон Сакскобургготски заминава на работно посещение в Италия и Словения. В Болоня му е връчена титлата Член на академията за науки на Болонския университет. През 1930 г. цар Борис III получава същата почетна титла. Болонският университет е създаден от група историци през 1088 г. и се смята за най-древният в света. Там са се обучавали Данте Алигиери, Франческо Петрарка, Луиджи Галвани, Алесандро Волта и др. През XVIII век университетът е център на научните и техническите изследвания, които са основа за Индустриалната революция. По време на престоя си в Болоня министър-председателят се среща с италиански индустриалци. \r\nПо време на визитите си министър-председателят е придружаван от съпругата си Маргарита Гомес-Асебо и от началника на кабинета на премиера Ради Найденов. \r\n2001 г. \r\nВ периода 1 - 11 юни е изнесен докладът на Комисията за разкриване на документи и установяване на принадлежност към бившата Държавна сигурност или бившето Разузнавателно управление на Генералния щаб до XXXIX Народно събрание на Република България за дейността в периода 6 април-19 септември 2001 г. Председател е Методи Андреев, а членове на комисията са Евгений Димитров, Красимир Вълев, Христо Марински, Мохамед Реджеб, Веселин Ангелов и Владимир Велков. Според Доклада дейността по издирване, събиране, анализиране и оценка на документи, съдържащи информация не започва поради нежеланието на Министерство на вътрешните работи и Националната разузнавателна служба да се съобразят с решение на Народното събрание от 13 октомври 1994 г., което гласи, че “сведенията за организацията, методите и средствата при изпълнение на специфичните задачи на органите на ДС, както и агентурната информация на тези органи, отнасяща се или свързани с периода до 13 октомври 1991г., не се считат съставляващи държавна тайна по смисъла на точка 19 и 20 от списък на фактите, сведенията и предметите, които съставляват държавна тайна на Република България.\" Оспорва се правото на комисията да работи директно в служебния архив на бившата Държавна сигурност. \r\nСъбрана е информация за бившите конституционни съдии. Проверени са лица, които са президенти и вицепрезиденти след 10 ноември 1989 г., народните представители във Великото Народно събрание, XXXVI, XXXVII , XXXVIII и XXXIX Народно събрание, министър-председатели, заместник министър-председатели, министри и заместник-министри от всички министерски съвети след 10 ноември 1989 г. министрите от сегашния Министерски съвет. Извършена е проверка по чл. 66 от закона на кандидати за народни представители в изборите за XXXIX Народно събрание. \r\n1979 г. \r\nВ София започва XVIII конгрес на Международния театрален институт. \r\n1973 г. \r\nВ София е подписан протокол за стокообмен с Гърция за 1973 г. на стойност 60 000 000 долара. \r\n1970 г. \r\nЗапочва официално посещение на федералния канцлер на Австрия Франц Йонас в България. \r\n1957 г. \r\nПриключва посещението на Българската правителствена делегация в Унгария. Констатирано е пълно единодушие по международните проблеми, включително и при оценката на унгарските събития от 1956 г. и съветското участие в тях. Подчертава се нуждата от общоевропейска система за колективна безопасност. Двете страни се споразумяват да сключат дългосрочна спогодба за взаимни доставки за 1958–1960 г. \r\n1925 г. \r\nВътрешният министър Иван Русев изпраща предписания до окръжните управители във Варна, Русе и Шумен за ограничаване дейността на четите на Вътрешната добруджанска революционна организация. Това е предприето с оглед да се подобрят отношенията с Румъния. Подобни предписания са изпратени на 12 и 26 юни и 23 юли. На 25 март 1915 г. е проведен първият конгрес на добруджанската емиграция, който учредява Добруджанска организация. Четири години по-късно в София е проведена конференция на Добруджанската организация, която издига идеята за автономия на Добруджа с оглед присъединяването й към България. На 30 май за автономна Северна Добруджа се изказва и Централният добруджански народен съвет във Варна. В София на 21 - 25 ноември 1919 г. се провежда Велик добруджански събор, който обединява Добруджанската организация и Централния добруджански народен съвет в съюз \"Добруджа\" с председател д-р Петър Вичев. На 25-27 март 1923 г. в Търговище се провежда 7-ми конгрес на Добруджанската организация. След конгреса, на заседание на ръководството в Русе, е взето решение за създаване на Вътрешна добруджанска революционна организация. В края на август са утвърдени програма и устав, който предвижда ЦК от 7-8 души и Задгранично бюро в България, създаване на 7-ми района в Добруджа и на местни комитети и чети начело с войвода организатор. За главен войвода е избран комунистът Дочо Михайлов. На следващия, 8-ми конгрес, проведен на 25 - 26 май 1924 г., се стига до разцепление. Избрани са два ръководни органа начело с д-р Петър Вичев и Аспарух Айдемирски. На 5 юни под натиска на Никола Кямилев е постигнато формално, но не и фактическо обединение. \r\n1923 г. \r\nПо време на Юнското въстание се води сражение край Пазарджик. Поради слабото си въоръжение въстаниците са принудени да отстъпят, а след това и да се разпръснат. Александър Стамболийски отказва да емигрира в Югославия, както му предлагат негови близки и се опитва да се скрие в околните села. Превратът го заварва в родното му с. Славовица, където работи по проекта за изменение на Търновската конституция. Научавайки за станалото в София, той вдига по тревога земеделските дружби от Славовица и околните села. Събира голям отряд, с който тръгва към Пазарджик и още на 10 юни стига до покрайнините му. Вместо веднага да атакуват града, въстаниците отлагат акцията за следващия ден. На 14 юни е заловен в с. Голак и е отведен в с. Ветрен. По-късно Александър Стамболийски е предаден на полковник Сл. Василев и е откаран в Пазарджишкия гарнизон. Там го поема капитан Ив. Харлаков, началник на отряд, изпратен от София за залавянето му. Под предлог, че ще го води в столицата, Харлаков отвежда Стамболийски в родното му село. След нечовешки мъчения във вилата му, го убива. В Юнското въстание, насочено срещу държавния преврат на 9 юни 1923 г, участват членове и съмишленици на БЗНС. Във въстанието се включват и някои организации на БКП и отделни комунисти, както и анархокомунисти. То избухва в редица краища на страната: Карловско, Хасковско, Старозагорско, Новозагорско, Чирпанско, Карнобатско, Бургаско, Шуменско и др. В Плевенско начело на въстаналите застава Ал. Оббов, министър от последното земеделско правителство. В деня срещу преврата той успява да напусне столицата. Негови помощници са Ц. Матов и майор Г. Кочев. В помощ на въстаниците се вдигат и плевенските комунисти, предвождани от Ас. Халачев, Ив. Зонков и др. Срещу преврата се надига и населението от Търновско, Свищовско и Севлиевско, както и в Ловешко, Луковитско, Ябланишко, Троянско, Габровско и др. В Северозападна България въстава населението в Оряховско, Белослатинско и Видинско. \r\n1922 г. \r\nИларион Сливенски е избран за сливенски митрополит. Светското му име е Григорий Арабаджиев и е роден на 8 февруари 1870 г. в Севлиево. Първоначално той учи в родния си град, след което продължава образованието си в Петропавловската семинария край Лясковец. След като учителства три години в Севлиево, постъпва в Киевската духовна академия, която завършва през 1898 г. Завръща се в България и e назначен за учител в Казанлъшкото педагогическо училище. През 1904 г. Иларион Сливенски приема монашеството и служи като протосингел в Сливенската митрополия. На 15 януари 1906 г. е удостоен с архимандритско достойнство. През 1908–1909 г. е ректор на Цариградската българска духовна семинария, след което отново е протосингел в Сливенската митрополия. В периода 1916–1918 г. е лектор в Сливенската гимназия. В края на ноември 1917 г. е ръкоположен за епископ Велички. Иларион Сливенски умира на 13 март 1939 г. \r\n1873 г. \r\nПо време на поредния разпит пред следствената комисия в Пловдив хасковският учител Мирчо Попов издава подробния план на вътрешните комитети за бъдещото въстание. На 5 май 1873 г. турските власти в Хасково провеждат първите разпити на Атанас Узунов. Той отказва да дава отговор на поставените му въпроси. Тогава за първи път са разпитани и други хасковски граждани, между които са комитетските дейци Стоян Заимов, Мирчо Попов и Петър Берковски. Пет дена по- късно са проведени нови разпити на тримата членове от Хасковския революционен комитет. При направените очни ставки и с други свидетели се доказва, че те познават Атанас Узунов. На 4 май последният е заловен при опит да убие осъдения на смърт за предателство хасковски чорбаджия хаджи Ставри Примо. На тази дата са родени: \r\n1964 г. \r\nРоден е Петър Попйорданов - българският театрален и филмов актьор. През 1988 г. той завършва НАТФИЗ \"Кръстьо Сарафов\", специалност \"Актьорско майсторство\" в класа на професор Кр. Азарян. Започва да играе в Малък градски театър \"Зад канала\", а след това и в трупата на Народния театър \"Иван Вазов\". Участва във филмите: \"А сега накъде\", \"Вчера\", \"Адио Рио\", \"Сезонът на канарчетата\", \"Кладенецът\", \"Граница\". През 1994 г. се снима в \"Козият рог\", през 1996 г. в \"Приятелите на Емилия\", през 1997 г. в \"Испанска муха\" и през 1998 г. в \"След края на света\" . Петър Попйорданов участва и в няколко телевизионни сериала. Това са \"Сомбреро блус\" и \"Дунав мост\", 1999 г., \"Хайка за вълци\" , 2000 г. и \"Ярост\", 2001 г. През 2001 г. играе в театралната постановка \"Призраци в Неапол\". Комедийният му талант намира изява в телевизионното предаване \"Клуб НЛО\". Петър Попйорданов се изявява и като телевизионен водещ. През 1992 г. получава наградата на Съюза на артистите в България за млад актьор, а през 1994 г. печели Голямата награда \"Златна роза\" за мъжка роля. \r\n1951 г. \r\nРоден е Игор Кирилов Чипев - български журналист, фотограф и книгоиздател. Внук е на българския издател Т. Ф. Чипев. Игор Чипев завършва Великотърновския университет през 1980 г. и от 1973 г. до 1980 г. е технически секретар в Центъра за научна информация по медицина. През 1980 г. става отговорен секретар в сп. “Българска фотография” и е на тази длъжност до 1987 г. От 1987 г. до 1990 г. е редактор в сп. “Българско фото”, а от 1990 г. до 1992 г. завежда отдел в Националната художествена галерия . Чипев е директор на издателство “Спектър” от 1993 г. до 1998 г. и изпълнителен директор на книжарници “Книжен свят” от 1999 г. до 2000 г. От 2000 г. досега е директор на Националния център за книгата към Министерството на културата. \r\n1930 г. \r\nРоден е Христо Симеонов Топузанов - български режисьор. Работи в научнопопулярното кино. От 1959 г. се занимава с анимация. С “Парад” (1960 г.) постига първия си успех. В следващите си филми експериментира не само с кукли, но и с изрезки. Експериментите му в “Ножичка и момиченце” (1966 г.), “Кравата, която …” (1967 г.), “Урок по цигулка” и др. са “естетически и смислово защитени” (Александър Янакиев). В повечето от творбите си за възрастни Топузанов разработва идеи и проблеми, пряко свързани с ежедневието на човека, с неговите надежди и мечти. Критикувайки милитаризма, конформизма, пасивността и абсурдите на обществото, защитава нуждата от разумно човешко съществуване, от целенасочено житейско поведение - “Вдъхновение” (1974 г.), “Икар и гравитацията” (1976 г.), “Масичка” (1978 г.), “Ако” (1979 г.). Филми за деца: “Ножичка и момиченце” (1966 г.), “Пис-пис” (1980 г.). Топузанов е сценарист на повечето свои филми: “Вълчи старини” (1991 г.), “Юнакът” (1994 г.). На тази дата умират: \r\n2005 г. \r\nУмира Гена Димитрова - българска оперна певица (сопран). Родена е на 6 май 1941 г. в с. Беглеж, Плевенско. Завършва пеене в БДК в София (1966 г.), ученичка е на проф. Хр. Бръмбаров. Пее в \"Ла Скала\" и във всички големи оперни театри в Европа и Америка. От 1967 г. е солистка в Софийската народна опера. Печели I награда на IV международен конкурс за млади оперни певци в София (1970 г.). През 1996 г. Гена Димитрова е удостоена с орден \"Стара планина\" I степен. \r\n2000 г. \r\nУмира Милчо Димитров Лалков - български историк. Роден е на 5 септември 1944 г. в гр. Бяла, Варненско. Завършва СУ “Св. Климент Охридски” през 1969 г., специалност История и профил \"История на Византия и балканските народи\". През 1973 г. специализира във Виена , през 1979 г. в Германия и през 1993 г. в Холандия. Получава титлата кандидат на историческите науки през 1976 г. В периода септември 1944 г. – февруари 1947 г. Милчо Лалков защитава дисертация на тема “Българо-югославските политически отношения и връзки”. През 1992 г. с доктората си на тема \"България в балканската политика на Австро-Унгария 1878-1903 ” получава научната степен доктор. Лалков става доцент през 1981 г. и професор през 1995 г. За периода 1977 г. – 1978 г. е заместник-директор на Българския изследователски институт във Виена, а от 1982 г. е ръководител на Катедрата по \"История на Византия и балканските народи\" в Историческия факултет на Софийския университет. Лалков чете лекции по история на балканските народи в различни университети в България и в Австрия, Германия, Холандия, Швейцария, САЩ. През 1995 г. е награден с Хердерова награда. Негови съчинения са: \"Балканското национално-освободително движение (1804-1878 г.)\", \"Балканската война 1912-1913 г.”, \"От надеждата към разочарованието. Идеята за федерация в Европейския югоизток 1944-1948 г.” , \"Между възторга и покрусата. България по време на войните 1912-1918 г.”, \"Югославия 1918-1992 г.”, \"Драматичният път на една държавна идея\" . \r\n1960 г. \r\nУмира Павел Стоянов Атанасов - български фолклорист. Той е роден на 30 ноември 1867 г. Първоначално работи като учител, а по-късно - свещеник. Основател е на читалище, както и на кооперативно земеделско стопанство. Издирва и събира народни песни, които преработва и допълва, без да променя характера им. Някои от тях отпечатва в \"Сборник за народни умотворения\". Подарява на Музикалния институт при БАН 742 песни, 540 от които изпълнява сам, а на Етнографския музей - \"Спомени\" за живота и обичаите в Добруджа. Автор е на песни, най-известната от които е \"Текнали са девет чешми\", написана през 1955 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.11", "title": "Денят 11 юни в българската история"}
{"url": "http://www.focus-news.net/news/2019/06/11/2668526/denyat-11-yuni-v-svetovnata-istoriya.html", "text": "През 1496 г. Христофор Колумб завършва второто си пътешествие. През 1580 г. - испанските конкистадори основават Буенос Айрес. 300 години по- късно градът става столица на Аржентина. Той е разположен на десния бряг на Рио де ла Плата, при нейното вливане в Атлантическия океан и е една от най-големите градски агломерации в света. Градът е крупен търговски и промишлен център и е най-големият транспортен възел в страната. През 1770 г. английският мореплавател Джеймс Кук открива Големия бариерен риф - най-дългия коралов риф в света (2300 км). Разположен е на 348 698 кв. км покрай бреговете на Австралия. Състои се от над 2900 рифа и 940 острова и коралови рифа. Включен е в списъка на Световното наследство на ЮНЕСКО.  \r\n2017 г. \r\nВлиза в сила безвизовият режим за украински граждани, които пътуват до Европейския съюз. \r\n2017 г.  \r\nС избирателна активност от 23% гласоподаватели, 97% от гласоподавателите в референдума в Пуерто Рико искат островът да се превърне в американски щат. \r\n2017. г. \r\nПарламентарни избори в Косово. До предсрочния парламентарен вот се стигна след като месец по-рано правителството на премиера Иса Мустафа пада от власт след проведен вот на недоверие. \r\n2017 г.  \r\nПровежда се първият тур на парламентарните избори във Франция.  \r\n2015 г. \r\nМигел де Сервантес e погребан тържествено 400 години след смъртта му с откриването на надгробен паметник с костите, сред които се смята, че са и неговите. \r\n2014 г. \r\nЗа Председател на Общото събрание на ООН е избран Сам Кутеса. \r\n2012 г. \r\nПетнадесет страни от Европейския съюз взимат решение да построят най-големият телескоп E-ELT (European Extremely Large Telescope) с диаметър на чинията 42 метра на връх Серо Амазонес в сърцето на пустинята Атакама в Чили на надморска височина от 3000 метра. Телескопът ще получава изображения 4 пъти по-ясни от тези, които изпраща Hubble. Телескопът ще има възможност да открива планети отдалечени на дистанция до 59 милиона светлинни години от Слънчевата система. \r\n2006 г. \r\nПредставители на 53 африкански страни, членуващи в Африканския съюз, се споразумяват да подпишат Харта за насърчаване на демокрацията. Министрите, отговорни за териториалното управление, приемат единодушно проекта на документа, с които се цели още прекратяването на случаите на граждански конфликти. В текста на хартата се казва, че всички африкански държави трябва да осигурят благоприятна среда за произвеждане на свободни избори и организирането на независими държавни институции. \r\n2006 г. \r\nРусия признава Черна гора за суверенна и независима държава. Генералният консул на Руската федерация в Подгорица Владимир Ваниев връчва на генералния секретар на министерството на външните работи на Черна гора Александър Мощрокол нота на руското външно министерство. Нотата се базира на указ на президента от 10 юни, с който “Република Черна гора се признава за суверена и независима държава”. \r\nЧерна гора обявява независимост на 3 юни 2006 г. На референдума за държавния статут проведен на 21 май същата година, 55,5 на сто от участниците в общонародното допитване се обявяват за независимост на републиката. Исландия първа признава Черна гора за суверена и независима държава. \r\n2001 г. \r\nДясноцентристката коалиция Casa delle Liberta (Домът на свободите) с председател Силвио Берлускони печели изборите в Италия и Берлускони за втори път встъпва в длъжност министър-председател на страната. Коалицията печели 53% от гласовете. Силвио Берлускони е роден на 29 септември 1936 г. в Милано. Завършва право и политически науки в Миланския университет. Създава строителната фирма \"Милано-2\" (за успехите си е награден от италианския президент с пожизнената титла \"Кавалер на труда\", 1977 г.). В края на 70-те години на ХХ в. изгражда медийния си бизнес (империята “Берлускони”): национален тв канал и кабелните канали \"Теле Милано\", \"Италия-1\", \"Италия-4\", \"Канал 5”, РТ \"Куатро\", тв журналът \"Усмивки и песни\", обединени в компания \"Медиасет\". Създава компанията \"Фининвест\" (90-те години на ХХ в.), съставена от 22 холдинга. Собственик е на издателствата \"Мондадори\" и \"Еуналди\", на рекламната фирма \"Публиталия\", на верига от супермаркети и на футболния отбор \"Милан\" (от 1986 г.). През 1993 г. влиза в политиката: премиер за няколко месеца (1994 г.), партията му \"Форца Италия\" губи изборите през 1995 г. Министър-председател е на Италия (от 2001 г.). \r\n1987 г. \r\nМаргарет Тачър е избрана за трети пореден път за министър-председател на Великобритания. На проведените във Великобритания избори Консервативната партия печели 376 депутатски места. За Лейбъристката партия са отредени 229 места. Тогава Маргарет Тачър става първият министър - председател, спечелил трети последователен мандат от 160 години към 1987 г. Маргарет Тачър е родена на 13 октомври 1925 г. Тя е първата жена министър -председател на Великобритания. На този пост е от 1979 г. до 1990 г. Член е на Консервативната партия. Поддържаната от нея политическа философия, известна като Тачеризъм, е насочена към понижаване на правителствените разходи, понижаване на данъците, а също и приватизация на държавните предприятия. Преди да дойде на власт Маргарет Тачър е наричана Желязната лейди, заради нейното опозиционно отношение към комунизма. \r\nПреди избирането й за министър -председател Тачър работи като секретар към Министерството на образованието в правителството на Едуард Хийт ( 1970 г. - 1974 г.). От 1975 г. успешно конкурира Хийт в лидерството на Консервативната партия. Тачър печели последователно парламентарните избори на Великобритания от 1979 г., 1983 г., 1987 г. При управлението на Тачър Великобритания формира близки отношения с американския президент Роналд Рейгън. \r\n1975 г. \r\nПриета е Конституцията на Република Гърция. Приетата през 1975 г. гръцка Конституция е гаранция за спазването на правата и свободите на гръцките граждани. Според нея глава на гръцката държава е непряко избран президент. Президентът се избира за срок от 5 години от Парламента. Основа на изпълнителната власт е правителството (министерски съвет), начело с министър-председател. Законодателната власт се упражнява от 300-местен Парламент, чийто състав се избира на всеки 4 години на тайни парламентарни избори. Изборната система в страната е смесена-пропорционална, което позволява създаването на твърдо мнозинство в Парламента от спечелилата партия. \r\n1960 г. \r\nСъстои се първият старт на Международната трансатлантическа ветроходна регата за яхти с едночленен екипаж ОСТАР. Това е една от най-популярните гонки за мореплаватели самотници. Нарича се още \"Олимпиада на самотниците\". От Плимътското пристанище потеглят 4 яхти: \"Джипси мот\" на Франсис Чичистър, \"Джестър\" на Бюнди Хаслър, \"Кардинъл върчу\" на Дейвид Люис и \"Ейра\" на Валънтайн Хауълс (петият участник - французинът Жан Лакомб, поради тежък щорм отплава с \"Кап Хорн\" по-късно). Победител в първия \"ОСТАР\" е Фр. Чичистър, който пристига в Ню Йорк за 40 денонощия и 12 часа. През 1968 г. в \"ОСТАР\" стартира и първата жена - Едит Бауман (ФРГ, бивша). В \"ОСТАР-76\" участва и българския капитан Г. Георгиев с яхта \"Кор Кароли\". В състезанието през 1976 г. участват 125 яхти от 17 страни, а победител е Жан-Клод Паризи. \r\n1770 г. \r\nАнглийският мореплавател Джеймс Кук открива Големия бариерен риф - най-дългия коралов риф в света (2300 км). Разположен е на 348 698 кв. км покрай бреговете на Австралия. Състои се от над 2900 рифа и 940 острова и коралови рифа. Включен е в списъка на Световното наследство на ЮНЕСКО. \r\n1580 г. \r\nИспанските конкистадори основават Буенос Айрес. 300 години по- късно градът става столица на Аржентина. Той е разположен на десния бряг на Рио де ла Плата, при нейното вливане в Атлантическия океан и е една от най-големите градски агломерации в света. Градът е крупен търговски и промишлен център и е най-големият транспортен възел в страната. \r\n1496 г. \r\nХристофор Колумб завършва второто си пътешествие, след което, обаче, изпада в немилост пред испанската кралица, защото не успява да открие пряк път до Китай. Мореплавателят е роден през 1451 г. в Генуа. В периода 1476 г.- 1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според него, най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция с екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Корабите потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг. Там Колумб акостира на 12 октомври 1492 г. и това става официалната дата на откриването на Америка. От 14 до 24 октомври експедицията посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември Колумб и хората му достигат остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. С това се слага край на първата експедиция за откриване на Индия. \r\nВтората експедиция от 1493– 1496 г. Колумб оглавява с чин адмирал. Тя се състои от 17 кораба с повече от 1 500 души екипаж. От 3 до 19 ноември 1493 г. са достигнати островите Доминик и Гваделупа, на северозапад - още около 20 от Малките Антилски острови и накрая остров Пуерто Рико. След това корабите акостират на северния хаитянски бряг. От 12 до 29 март 1494 г. в търсене на злато Колумб извършва завоевателен поход във вътрешността на Хаити. След това отново поема на път и на 5 май 1494 г. достига остров Ямайка. Следват архипелага Хардинес дела Рейна, полуостров Сапата и остров Пинос. През периода 19 август - 15 септември 1494 г. Колумб изследва южния бряг на Хаити и през следващата година продължава завоюването на острова. На 10 март 1496 г. експедицията потегля и на 11 юни се завръща в Кастилия. \r\nТретата експедиция , която Колумб организира е през 1498-1500 г. Тя се състои от 6 кораба, 3 от които отплават през Атлантическия океан. На 31 юли 1498 г. те достигат остров Тринидат, навлизат от юг в залива Пария и достигат устието на река Ориноко и полуостров Пария. С това се поставя началото на опознаването на Южна Америка. През 1500 г. Колумб е арестуван по донос и изпратен в Кастилия, където е освободен. През 1502-1504 г. той организира Четвъртата експедиция, в която включва 4 кораба. С тях на 15 юни 1502 г. достига остров Мартиника, а петнадесет дни по- късно - Хондураския залив. От 1 август 1502 г. до 1 май 1503 г. Колумб достига и карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. експедицията претърпява корабокрушение до остров Ямайка и помощта от Санто Доминго идва след една година. В Кастилия Колумб се завръща на 7 ноември 1504 г. Откритията на мореплавателя са съпроводени с колонизация на земите до които достига. Основавани са испански селища и масово се изтребва коренното индианско население. В научната литература се водят дискусии относно приоритетната роля на Колумб за откриването на Америка. Установено е, че островите и крайбрежните области на Северна и Североизточна Америка са посещавани от нормани стотици години преди Колумб. Не е изключено европейци и жители на Африка да са достигали бреговете на тропическа Америка. Но тъкмо откритията на Колумб имат световно историческо значение, доколкото след него, американските земи влизат в сферата на географските представи на европейците. Мореплавателят умира на 20 май 1506 г. На тази дата са родени: \r\n1922 г. \r\nРоден е Михалис Какоянис - гръцки сценарист и режисьор. Следва право в Лондон, където завършва и школа за драматично изкуство. Работи като радиорежисьор и актьор в лондонски театри. През 1951 г. се завръща в Гърция. Дебютира като режисьор с комедията “Неделно пробуждане” (1953 г.). Международния успех на “Въпрос на достойнство” (1957 г.) му дава възможност да осъществи големи международни продукции. Внимателно подбира сътрудниците си - актрисата Мелина Меркури - “Стела” (1955 г.), Ели Ламберти - “Момичето в черно” (1956 г.), композитора Микис Теодоракис - “Електра” (1961 г.), “Зорба Гърка” (1964 г.), оператора Ласали - “Зорба Гърка” (1964 г.). Филми: “Пропадналият” (1960 г.), “Денят, в който рибите изплуваха” (1967 г.), “Троянките” (1971 г.), “Атила’ 74” (1975 г.), “Ифигения” (1977 г. ), “Вишнева градина” (1999 г.). \r\n1910 г. \r\nРоден е Жак-Ив Кусто - френски океанограф, режисьор и подводен изследовател. От 1957 г. е директор на Океанографския музей в Монако. Заедно с Е. Гаян изобретява акваланга. Първият му късометражен филм - “На дълбочина 18 метра” от 1943 г. постига голям успех. Кусто снима научнопопулярни филми, завладяващи със своята фантазия: “Отломки от крушението” - 1945 г. , “Дневник на плаването” - 1950 г., “Червено море” 1952 г., “Морски музей” 1953 г., “В света на безмълвието” с Луи Мал - 1956 г. , “Свят без слънце” - 1965 г., “Живот в Ледовития океан” - 1974 г. и др. Кусто умира на 25 юни 1997 г. \r\n1899 г. \r\nРоден е Ясунари Кавабата - японски писател белетрист. Завършва английска и японска литература в Токийския университет (1924 г.). Дебютира в литературата като студент в сп. “Нова мисъл” (1921 г.). Създател е на сп. “Артистична епоха”, трибуна на авангардната литература в Япония. През 1968 г. получава Нобелова награда за литература. Член е на Японската академия на науките (1954 г.), президент е на японския ПЕН-клуб (1948-1965 г.). Книги: “Снежната страна” (повест, 1937 г., на български език 1977 г.), “Хиляда жерава” (повест, 1945 г., на бълг. език 1977 г.), “Гласът на планината. Роман” (роман, 1953 г., на бълг. език 1982 г.), “Старата столица” (роман, 1961 г.). Самоубива се на 16 април 1972 г. \r\n1867 г. \r\nРоден е Шарл Фабри – френски физик. През 1927 г. става член на Парижката Академия на науките. След завършване на политехническото училище в Париж преподава в лицея “Сен Луи”. От 1894 г. е доцент, а след това професор в университета в Марсилия. От 1921 г. е професор в Парижкия университет и директор на Института по оптика в Париж. Основните му трудове са за приложението на спектроскопията в метеорологията, астрофизиката и др. Заедно с А. Перо конструира интерферометър, установява международната система за дължина на вълните, дава определение на метъра на основата на дължината на вълните на червените линии на кадмия. Открива озон във високите атмосферни слоеве. Член е на Лондонското Кралско дружество от 1931 г. Фабри умира на 11 декември 1945 г. в Париж. \r\n1864 г. \r\nРоден е Рихард Щраус - германски композитор и диригент. Изучава музикална теория и инструментация при Ф. В. Майер. От 1898 г. до 1918 г. е главен диригент на Берлинската опера, а от 1919 г. до 1924 г. - на Виенската. По време на фашизма е назначен за президент на т. нар. Имперска музикална палата, но е свален от този пост през 1935 г. Най-значителните произведения на Щраус са програмно-симфоничните произведения, симфоничните поеми и опери. Симфоничните поеми продължават традициите на програмния симфонизъм на Х. Берлиоз и Ф. Лист и оркестровия стил на Р. Вагнер. Сюжетите и темите им често са взети от класическата литература - “Макбет”, 1886 г., “Дон Жуан”, 1888 г., “Тил Oйленшпигел”, 1895 г., “Дон Кихот”, 1897 г., от старинните легенди и др. В оперите използва традициите на митологичната опера - “Саломе”, 1905 г. ; “Електра”, 1908 г. ; “Ариадна в Наксос”, 1912 г. и на старата комична опера - “Кавалерът на розата”, 1911 г. Произведенията на Щраус се характеризират с изящество, мелодична красота, смелост и богатство на хармонията, красива оркестрация. Заедно с това в тях се срещат и елементи на натурализъм - “Домашна симфония”, 1903 г. Щраус умира на 8 септември 1949 г. в Гармиш-Партенкирхен. На тази дата умират: \r\n1979 г. \r\nУмира Джон Уейн – американски актьор и режисьор. Роден е на 26 май 1907 г. Учи в университета в Южна Калифорния. В киното работи като статист от края на 20-те години. Първата си значителна роля получава през 1930 г. при Раул Уолш в “Голямата пътека”, след което се снима в над 150 приключенски, военни, исторически и каубойски филми. През 1939 г. създава най-хубавата си роля на екрана - Ринго Кид в легендарния уестърн на Джон Форд “Дилижансът”, изграждайки образ на привлекателен, смел и силен духом авантюрист, готов да се справи с всяка трудна ситуация. Той се снима във филмите: “Дългото пътуване към дома” 1940 г., “Назад в Батаан” 1943 г. , “Принесени в жертва” 1945г. , “Ангелът и нехранимайкото” 1946 г. , “Форт Апахи” 1948 г. , “Тримата кръстници” 1948 г., “Червената река” 1949 г. , “Тя носеше жълта кърпа” 1949 г. , “Рио Гранде” 1950 г., “Тихият човек” 1952 г., “Кавалеристите от Ню Форест” 1954 г., “Търсачите” 1956 г., “На крилете на орлите” 1957 г., “Рио Браво” 1958 г., “Хатари” 1961 г., “Най-дългият ден” 1962г., “Човекът, който застреля Либърти Валънс” 1962 г., “Кръчмата на Донован” 196 3г., “Първата победа” 1964 г., “Синовете на Кейт Елдър” 1966 г., “Елдорадо” 1966 г., “Бронираният фургон” 1967 г., “Истински характер” 1970 г., за който получава “Оскар” , “Рио Лобо” 1970 г. , “Каубоите” 1971 г., “Самотният детектив Маккю” 1974 г., “Ръстер Когберн” 1975г., “Стрелецът” 1977 г. Режисьор и изпълнител е на главните роли в спорните военно-националистични филми “Аламо” от 1960 г. и “Зелените барети” от 1968 г. \r\n1956 г. \r\nУмира Корадо Алваро - италиански писател. Роден е на 15 април 1895 г. в Сан Лука. Писателят издава първият си сборник със стихове, посветени на Първата световна война през 1917 г. Повестта му \"Хората от Аспромонте\" от 1930 г. е реалистично изображение на селския живот в Италия през годините на фашисткия режим. С изтънчен психологизъм се отличава романът \"Кратка младост\" от 1946 г. Дневникът на писателя за периода 1927 г.-1947 г. - \"Почти цял живот\" е публикуван през 1954 г. \r\n1937 г. \r\nУмира Йероним Петрович Уборевич - руски офицер и военачалник . Той е роден на 2 януари 1896 г. Завършва Константиновското артилерийско училище през 1916 г. и участва в Първата световна война 1914 –1918 г. като подпоручик. След Октомврийската революция от 1917 г. е един от организаторите на т. нар. Червена гвардия в Бесарабия. Участва в Гражданската война на болшевиките срещу националните и патриотични сили на Русия като командващ армия. След войната заема различни командни постове в Червената армия. От август до декември 1922 г. е военен министър на Далекоизточната република и главнокомандващ на войските при налагане на болшевишката власт в Далечния изток. От 1935 г. Уборевич е командващ армията I ранг - армейски генерал. Обвинен е в национално предателство и шпионаж и е арестуван, а по-късно - осъден на смърт от военен съд и разстрелян. \r\n1937 г. \r\nУмира Джордж Гершуин - американски композитор. Той е роден на 26 септември 1898 г. в Бруклин - Ню Йорк. С композиране започва да се занимава под влияние на Ървин Бърлин и Джером Керн. Първата си оперета \"В осем и половина часа\" създава през 1919 г. Слава му донася \"Ла, ла Люсил\" през 1920 г. През 1924 г. е представена триумфалната \"Рапсодия в синьо\" (\"Рапсодия в стил блус\") с диригент П. Уаймън и с участието на автора. Същата година Гершуин създава оперетата \"Лейди, бъдете добра\" и няколко песни. Следват: Концерт за пиано и оркестър във фа от 1925 г., симфонията-поема \"Един американец в Париж\" 1928 г. , \"Кубинска увертюра\" и операта \"Порги и Бес\" - първата американска национална опера и негово най-значително произведение. Към \"леките\" жанрове се отнасят филмовата музика, песните, клавирните пиеси и други. \r\n1903 г. \r\nУмира Иван Николаевич Дурново - руският държавник. Роден е на 13 март 1834 г. в Черниговска губерния. Той е генерал-губернатор, а от 1889 г. е министър на вътрешните работи. Иван Николаевич Дурново провежда съдебно-административната, земската и градската контрареформи. Води реакционерска политика и ограничава правата на земствата. \r\n1843 г. \r\nУмира Петър Християнович Витгенщайн - руски генерал-фелдмаршал (1826 г.), граф, княз (1834 г.). Роден е на 17 януари 1769 г. Произхожда от немски аристократичен род. Служи в руската армия от 1781 г. Участва във войните с Полша (1794-1795 г.), с Франция (1805-1807 г.). Във войната от 1812 г. командва Първи пехотен корпус, защитаващ петербургското направление. Ръководи бойните действия на руските войски в Източна Прусия (1812 г. - началото на 1813 г.). След смъртта на Кутузов известно време е главнокомандващ. По време на Руско-турската война (1828-1829 г.) е главнокомандващ до февруари 1829 г. на руската армия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.11", "title": "Денят 11 юни в световната история"}
{"url": "http://www.focus-news.net/news/2019/06/11/2668528/api-dvizhenieto-po-patya-kyustendil-radomir-v-uchastaka-mezhdu-selata-tsarvenyano-i-dragomirovo-se-osashtestvyava-v-edna-lenta-poradi-remont.html", "text": "До 12 юни движението по път I-6 Кюстендил - Радомир в участъка с. Цървеняно – с. Драгомирово се осъществява в една лента поради ремонт на асфалтовата настилка.  Това съобщиха от  Агенция „Пътна инфраструктура“ . Участъкът е сигнализиран с пътни знаци.", "date": "2019.06.11", "title": "АПИ: Движението по пътя Кюстендил - Радомир в участъка  между селата Цървеняно и Драгомирово се осъществява в една лента поради ремонт"}
{"url": "http://www.focus-news.net/news/2019/06/11/2668532/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.06.11", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/06/11/2668530/blagoevgrad-prodalzhavat-letni-teatralni-praznitsi-na-publikata-s-lyubov-v-bansko.html", "text": "Продължават Летни театрални празници „На публиката с любов“ в Банско. Това съобщиха за  Радио „Фокус“-Пирин  от отдел „Култура“ към Община Банско. Театър 199 „Валентин Стойчев“ ще играе „Светулки“ от Андрей Филипов от 10.30 часа.  \r\nНов театър НДК ще представи „Антихрист“ по Емилиян Станев на 12 юни от 19.00 часа. На 13 юни в 17.00 часа в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“. Театър „Българска армия“ ще представи „Черна комедия“ от Питър Шафър на 14 юни, от 19.00 часа. Завършекът на фестивала ще постави Самодеен театър „Банско“ с постановката „Има ли смисъл да утепваме мечка“ на 15 юни, от 19.00 часа. \r\nВ театралния фестивал участват доказани актьори като Христо Гърбов, Калин Сърменов, Веселин Ранков, Владимир Карамазов, Иван Юруков, Луиза Григорова, Мария Каварджикова, Стоян Алексиев, Теодора Духовникова, Юлиан Вергов, Елена Петрова, Ники Сотиров, Моньо Монев и други. \r\nНатали СТЕФАНОВА", "date": "2019.06.11", "title": "Благоевград: Продължават Летни театрални празници „На публиката с любов“ в Банско"}
{"url": "http://www.focus-news.net/news/2019/06/11/2668531/smolyan-obshtinskite-savetnitsi-ot-gerb-organizirat-priemna-v-selo-mogilitsa.html", "text": "Съветниците от групата на ПП ГЕРБ в Общинския съвет на Смолян организират приемна в село Могилица. Това съобщиха от пресцентъра на  ГЕРБ – Смолян . Тя ще се състои в читалище „България - 1937“. В срещата ще участват общинските съветници Ангел Безергянов, Мариана Сивкова и Димитър Николов. Те ще бъдат на разположение във вторник от 18.30 до 19.30 часа.", "date": "2019.06.11", "title": "Смолян: Общинските съветници от ГЕРБ организират приемна в село Могилица"}
{"url": "http://www.focus-news.net/news/2019/06/11/2668529/plovdiv-kmetat-ivan-totev-i-poslanitsi-na-darzhavi-ot-tseliya-svyat-shte-otpravyat-poslaniya-za-obshtoto-ni-badeshte-ot-golyamata-rannohristiyanska-bazilika.html", "text": "Кметът на Пловдив Иван Тотев и посланици на държави от целия свят ще отправят послания за общото ни бъдеще с вяра в споделените ни ценности на разбирателство, уважение и единство. Това съобщиха за  Радио „Фокус“ – Пловдив  от Общината. Церемонията ще се състои от 11.00 часа. Посланията ще бъдат гравирани на стена в публичното пространство до бъдещия вход на Епископската базилика, а представянето ѝ ще се състои по време на официалното откриване на Базиликата през септември. \r\nЕпископската базилика на Филипопол, античният предшественик на днешен Пловдив, е една от най-големите раннохристиянски църкви в страната. Градена камък по камък, тя е общо място за поколенията на няколко века и паметник на приемствеността на различни времена и култури.", "date": "2019.06.11", "title": "Пловдив: Кметът Иван Тотев и посланици на държави от целия свят ще отправят послания за общото ни бъдеще от Голямата раннохристиянска базилика"}
{"url": "http://www.focus-news.net/news/2019/06/11/2668519/ombudsmanat-maya-manolova-shte-podkrepi-protesta-na-spetsialistite-po-zdravni-grizhi-v-stara-zagora.html", "text": "По покана на медицинските специалисти от град Стара Загора омбудсманът Мая Манолова ще подкрепи техния пореден протест за по-добро заплащане и достойни условия на труд. Това съобщиха от  пресофиса на омбудсмана на Р България . Събитието ще започне от 12.00 часа пред сградата на УМБАЛ „Проф. д-р Стоян Киркович“.", "date": "2019.06.11", "title": "Омбудсманът Мая Манолова ще подкрепи протеста на специалистите по здравни грижи в Стара Загора"}
{"url": "http://www.focus-news.net/news/2019/06/11/2668536/burgas-tantsova-formatsiya-petlite-predstavya-spektakala-da-dokosnesh-mechtata.html", "text": "Ръководителят на танцова формация „Петлите“ показа в Бургас току-що излязлата от печат книга за неговия живот. Биографичният му разказ е облечен в литературна форма от бургаската поетеса Елка Василева. Книгата се нарича „Да докоснеш мечтата“. Това съобщиха от пресцентъра на  Община Бургас . Безплатно ще я получи всеки зрител, закупил билет за едноименния спектакъл, който ще се състои от 20.30 часа в Летния театър. В него, освен „Петлите“, ще вземат участие популярните поп певци Жана Бергендорф и Вензи, актьорът Юрий Ангелов, танцьорите на Петя Стойкова от „Дюн“, брейк групата на Христо Андонов и др. Билетите за спектакъла са в продажба на касите на Операта и НХК. Събитието се организира с подкрепата на Община Бургас. Като неин представител в днешната пресконференция взе участие Мая Казанджиева – директор на дирекция „Здравеопазване и социални дейности“.", "date": "2019.06.11", "title": "Бургас: Танцова формация „Петлите“ представя спектакъла „Да докоснеш мечтата“"}
{"url": "http://www.focus-news.net/news/2019/06/11/2668538/nezavisen-makedoniya-harvatiya-postavi-ograda-na-granitsata-s-bosna-i-hertsegovina.html", "text": "Хърватия стана поредната държава, която постави ограда на границата си за защита от нелегалния наплив на мигранти, съобщава електронното издание на македонския вестник  „Независен“ .  \r\nПо разпореждане на Министерството на вътрешните работи на Хърватия на граничния пункт „Малевац“ с Босна и Херцеговина е поставена висока метална ограда, която трябва да попречи на мигрантите да влизат незаконно на територията на страната. \r\nОт службата „Гранична полиция“ на Босна и Херцеговина потвърдиха, че Загреб е информирал за кратко прекъсване на движението по границата заради монтажните дейности. \r\nГолям брой мигранти, които пребивават край град Велика Кладуша, вече няколко пъти предприемаха опити да преминат ГКПП „Малевац“ с цел достъп до вътрешността на Европейския съюз, припомня изданието. Тереза Герова", "date": "2019.06.11", "title": "„Независен“ (Македония): Хърватия постави ограда на границата с Босна и Херцеговина"}
{"url": "http://www.focus-news.net/news/2019/06/11/2668537/burgas-edna-ot-atraktsiite-prez-tova-lyato-v-grada-e-kontsertat-na-grupa-kutsi-merki.html", "text": "Една от безспорните атракции през това лято в Бургас е концертът на група \"Kutsi Merki\". Това съобщиха от пресцентъра на  Община Бургас . Името изглежда шльокавица, но суровата истина е, че Етиен Льо Бел (тромбон и лидер на групата), Матийо Ланглоа (алт, сопран и баритон саксофони), Франсоа Ландри (кавал и кларинет), Джеф Моусли (китара), Матю Ройър (бас китара) и Иван Бамфорд (барабани, тъпан, перкусии) свирят страхотно българска и балканска музика. \r\n\"Куци Мерки\" забиват еднакво добре традиционен фолклор от България,  но и изпровизации от северноамериканския джаз, върху звуци от Източна Европа. Етиен Льо Бел е създател на виртуозната банда през 2014 година, след пътуване до Варна. Нейната музика излъчва хармония с напрегната и пълна с адреналин интензивност. Шестимата звучат много по-различно он всичко, което някога сте слушали и гледали. \r\n\"Куци мерки\" идват в нашия град по лична покана на Дарик радио и Община Бургас. Концертът е от 18.00 часа, на открита сцена \"Охлюва\". Вход свободен.", "date": "2019.06.11", "title": "Бургас: Една от атракциите през това лято в града е концертът на група \"Kutsi Merki\""}
{"url": "http://www.focus-news.net/news/2019/06/11/2668534/stara-zagora-vremenno-dvizhenieto-pri-km-148-na-am-trakiya-v-posoka-burgas-se-osashtestvyava-v-izprevarvashtata-lenta-poradi-ptp.html", "text": "Временно движението при км 148 на АМ „Тракия“ в посока Бургас се осъществява в изпреварващата лента поради ПТП. Това съобщиха от  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват указанията на „Пътна полиция“.", "date": "2019.06.11", "title": "Стара Загора: Временно движението при км 148 на АМ „Тракия“ в посока Бургас се осъществява в изпреварващата лента поради ПТП"}
{"url": "http://www.focus-news.net/news/2019/06/11/2668540/kardzhali-dvizhenieto-v-chast-ot-patya-mezhdu-selata-byal-izvor-i-nedelino-stava-samo-v-ednata-lenta-na-dvizhenie-poradi-remont-na-asfaltovata-nastilka.html", "text": "Движението по третокласен път Бял извор – Неделино от 8 км до 28 км се осъществява в едната лента, поради ремонтни дейности на асфалтовата настилка. Създадена е  организация на движението в срок до 12 юни 2019 г. Това съобщиха от  Областно пътно управление - Кърджали . Движението на МПС над 12 т по третокласен път от Козлец към Кърджали от км 0 до 26 км e ограничено в срок до края на годината. Движението по третокласен път Зорница – Бели пласт – Стремци– Кърджали е ограничено за МПС над 12 т до края на годината. Осигурен е обходен маршрут по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Движението по второкласен път Крумовград – граница област Хасково от км 36 до км 55 да се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи, в срок до 1 септември. Движението по второкласен път Карамфил – Крумовград от км 30 до км 36 се осъществява с повишено внимание, поради извършване на подокопен дренаж, преоткосиране, ремонт на водостоци и облицоване на окопи в срок до 30 юни. \r\nДарина ДЕЕНИЧИНА", "date": "2019.06.11", "title": "Кърджали: Движението в част от пътя между селата Бял извор и Неделино става само в едната лента на движение, поради ремонт на асфалтовата настилка"}
{"url": "http://www.focus-news.net/news/2019/06/11/2668539/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 08.00 до 19.00 часа на ул. „Шипка“ между ул. „Сан Стефано“ и ул. „Проф. Асен Златаров“.  \r\nОт 00.00 до 04.00 часа на 12 юни се забранява влизането на пътни превозни средства за максимум от 1 (една) до 2 (две) минути за заснемане на кадър по ул. „Проф. Георги Брадистилов“ между ул. „Проф. Боян Каменов“ и ул. „Росарио“.", "date": "2019.06.11", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/06/11/2668541/sofiya-vavezhda-se-organizatsiya-na-dvizhenieto-za-sabitie-na-posolstvoto-na-ruskata-federatsiya.html", "text": "Въвежда се организация на движението за събитие на посолството на Руската федерация. Това съобщиха от пресцентъра на  Столична община . От 12.00 до 21.00 часа се забранява престоят и паркирането на пътни превозни средства, с изключение на автомобилите на гостите поканени на приема, по ул. „Никола Мирчев” между бул. „Драган Цанков” и ул. „Ф. Ж. Кюри”.  \r\nОт 18.00 до 21.00 часа се забранява влизането на пътни превозни средства в двете посоки по ул. „Никола Мирчев” между бул. „Драган Цанков” и ул. „Ф. Ж. Кюри” с изключение на автомобилите на гостите поканени на приема, само при необходимост и по преценка на отдел „Пътна полиция” при СДВР. Столична дирекция на вътрешните работи осигурява постове за контрол и регулиране на движението.", "date": "2019.06.11", "title": "София: Въвежда се организация на движението за събитие на посолството на Руската федерация"}
{"url": "http://www.focus-news.net/news/2019/06/11/2668543/d-r-tatyana-nikolova-babh-zapochnaha-zasileni-proverki-po-balgarskoto-chernomorie-vav-vrazka-s-bezopasnostta-na-turistite-po-otnoshenie-na-hraneneto-prez-letniya-sezon.html", "text": "Агенцията по безопасност на храните извършва засилени проверки за летният туристически сезон по българското Черноморие. Това каза в интервю за сутрешния блок „Добро утро, България“ на  Радио „Фокус“  д-р Татяна Николова, началник отдел в Дирекция „Контрол на храните“ към Българската агенция по безопасност на храните (БАБХ). Проверките са във връзка с летния туристически сезон и ще се извършват на територията на областите Варна, Бургас и Добрич в обекти за търговия на дребно с храни, обекти с дейност кетъринг или подвижни, временни и сезонни обекти, както и в заведения за обществено хранене и туристически обекти, предлагащи услугата „all inclusive“, допълни д-р Татяна Николова. Целта на традиционните проверки е да се обезпечи безопасността на туристите по отношение на храненето, обясни Николова. „При проверките инспекторите ще следят дали обектите имат регистрация за извършване на търговия с храни, ще проверяват за съответствие на обектите по сградов фонд и по технологично оборудване, свързано с приготвянето и предлагането на храна. Ще проверяват още как се водят системите за безопасност, с което гарантират качеството и безопасността на храните, тъй като това е техен ангажимент. Ще се проверява още за спазване на изискванията за предоставяне на информация на потребителите за храните както на етикета, така и по време на предлагането на храните в ресторанти и други заведения за хранене. Особено внимание обръщаме на съхранението на храните, дали са от регламентирани доставчици, както и по отношение на доброто здравословно състояние на лицата, които работят с храни“, обясни д-р Татяна Николова. Тя допълни, че през миналия летен сезон инспекторите на Българската агенция по безопасност на храните са проверили над 4 500 обекта по българското Черноморие. Заради нарушения при инспекциите са издадени 463 предписания и 82 акта за установяване на административно нарушение. Заради по-сериозни несъответствия е спряна дейността на 6 обекта. За периода от юни до средата на септември миналата година са възбранени и бракувани 655 кг храни от животински произход, най - често заради изтекъл срок на годност или заради липса на етикет и маркировка. Иззети и възбранени са още 33 кг храни от неживотински произход с изтекъл срок на годност, около 12 кг храни без етикети и документи, както и 71 кг готова кулинарна продукция без документи за произход и срок на годност. „Най-честите нарушения, констатирани при проверките миналата година, са на първо място липса на регистрация на обектите по Закона за храните, несъответствия на сградов фонд и  оборудване, храни без идентификационна маркировка и произход или без срок за годност, некоректно водене на записи по действащите системи за безопасност на харните, несъответствие между дейностите и предлагания асортимент в обектите, незадоволителна хигиена в обектите, както и неправилно или съвместно съхранение на храните, което е недопустимо в законодателството“, каза още д-р Татяна Николова \r\nЕлеонора ЧОЛАКОВА", "date": "2019.06.11", "title": "Д-р Татяна Николова, БАБХ: Започнаха засилени проверки по българското Черноморие във връзка с безопасността на туристите по отношение на храненето през летния сезон"}
{"url": "http://www.focus-news.net/news/2019/06/11/2668545/blagoevgrad-remontni-deynosti-se-izvarshvat-po-glaven-pat-e-79-mezhdu-blagoevgrad-selo-stara-kresna.html", "text": "Ремонтни дейности на асфалтовата настилка се извършват по главен път Е-79 между Благоевград – село Стара Кресна. Това съобщиха за  Радио „Фокус“ – Пирин  от Областно пътно управление – Благоевград. Преминаването от км 360+000 до км 392+500 се осъществява в една лента. Участъкът е сигнализиран с пътни знаци за срок до 11 юни. В региона няма въведени други ограничения за движението на леки и/или товарни автомобили. Също така не се извършват други ремонтни дейности. \r\nКъм този час трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. Няма данни за образували се задръствания или колони от автомобили. Не са регистрирани тежки пътни инциденти. Повишена опасност от падане на камъни и скална маса има в Кресненското дефиле и проходите „Предел“ и „Папаз Чаир“. \r\nЛивия НИНОВА", "date": "2019.06.11", "title": "Благоевград: Ремонтни дейности се извършват по главен път Е-79 между Благоевград – село Стара Кресна"}
{"url": "http://www.focus-news.net/news/2019/06/11/2668546/burgas-dvizhenieto-v-uchastaka-obzor-slanchev-bryag-tryabva-da-se-osashtestvyava-s-povisheno-vnimanie-poradi-kosene-na-trevni-ploshti.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областното пътно управление. Видимостта е отлична, няма затворени пътни участъци. Проходите на територията на областта са отворени за движение на всички моторни превозни средства. До 15 юни движението в участъка Обзор – Слънчев бряг от км 172+000 до км 203+000 трябва да се осъществява с повишено внимание поради косене на тревни площи. Максималната скорост на движение е намалена на 40 км/ч. Посоченият участък се регулира с пътни знаци. \r\nИнтензивно се осъществява движението както по пътищата в областта, така и по основните пътни артерии на град Бургас. По-интензивно е по пътната отсечка Бургас – кв. „Ветрен“, по пътя Бургас- кв. „Сарафово“, както и в района на пътен възел „Юг“. Струпване на автомобили се наблюдава и в районите на някои от централните градски кръстовища – между булевардите „Сан Стефано“ и „Демокрация“, между улиците „Константин Фотинов“ и „Булаир“, както и в района на кръстовището с кръгово движение „Трапезица“. \r\nМария ПОПЧЕВА", "date": "2019.06.11", "title": "Бургас: Движението в участъка Обзор - Слънчев бряг трябва да се осъществява с повишено внимание поради косене на тревни площи"}
{"url": "http://www.focus-news.net/news/2019/06/11/2668535/zam-kmetat-na-sofiya-doncho-barbalov-shte-tarsim-trayno-reshenie-na-problema-s-povdignatite-nastilki-na-ul-graf-ignatiev.html", "text": "Ще търсим трайно решение на проблема с повдигнатите настилки на ул. „Граф Игнатиев“. Това каза заместник-кметът на Столична община Дончо Барбалов пред  Нова телевизия . \r\n„Това, което ние и всички граждани и гости на София искат, е да имаме една добре свършена работа, един добре изпълнен проект, който да ни радва години наред. Вчера кметът на София Йорданка Фандъкова констатира недостатъци в изпълнението на пътната настилка около релсовия път и беше наложена санкция на изпълнителя“, заяви Барбалов. Той посочи, че виновниците за излязлата настилка са тези, които са я поставили не както трябва. „Когато имаме недобре свършена работа, трябва да има и отговорни за това, които да понесат санкции. Днес ще има среща с пътни инженери и целта е да се намери решение, за да сме сигурни, че за години напред няма да правим репортажи за повдигнати или деформирани настилки по центъра“, обясни той. Барбалов уточни, че целта е да се намери трайно решение на проблема. По думите му проверка ще бъде направена и на останалите настилки в зоната. \r\n„Опитваме се да накараме изпълнителите да свършат най-доброто и това, за което са наети. Имаме една добра централна част на града, в нов и приветлив вид. Искам да благодаря и на обществото за тяхната реакция, защото когато се открие нещо, е хубаво и хората да сигнализират“, каза още Барбалов. \r\nВъв връзка с новите камери на бус лентите той посочи, че очаква те да подобрят бързината на градския транспорт и спазването на правилника за движение на пътищата от страна на шофьорите.", "date": "2019.06.11", "title": "Зам.-кметът на София Дончо Барбалов: Ще търсим трайно решение на проблема с повдигнатите настилки на ул. „Граф Игнатиев“"}
{"url": "http://www.focus-news.net/news/2019/06/11/2668548/burgas-s-do-40-kmch-se-izvarshva-dvizhenieto-v-uchastak-ot-patya-obzor-slanchev-bryag-zaradi-kosene-na-trevni-ploshti.html", "text": "Сухи и проходими са пътните настилки в област Бургас. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. Проходите на територията на областта са отворени за движение на всички моторни превозни средства. До 15 юни т.г. движението в участъка Обзор – Слънчев бряг от км 172+000 до км 203+000 трябва да се осъществява с повишено внимание поради косене на тревни площи. Максималната скорост на движение е намалена на 40 км/ч. Посоченият участък се регулира с пътни знаци. \r\nИнтензивно се осъществява движението както по пътищата в областта, така и по основните пътни артерии на град Бургас. По-интензивно е движението в пътната отсечка Бургас – кв. „Ветрен“, по пътя Бургас - кв. „Сарафово“, както и в района на пътен възел „Юг“. Струпване на автомобили се наблюдава и в районите на някои от централните градски кръстовища – между булевардите „Сан Стефано“ и „Демокрация“, между улиците „Константин Фотинов“ и „Булаир“, както и в района на кръстовището с кръгово движение „Трапезица“. \r\nМария ПОПЧЕВА", "date": "2019.06.11", "title": "Бургас: С до 40 км/ч се извършва движението в участък от пътя Обзор – Слънчев бряг заради косене на тревни площи"}
{"url": "http://www.focus-news.net/news/2019/06/11/2668549/sport-polsha-postigna-chetvarta-poredna-pobeda-v-kvalifikatsiite-za-evro-2020.html", "text": "Полша постигна четвърта победа в в квалификациите за Европейското първенство по футбол 2020. В домакински мач от Група “G” Възпитаниците на Йежи Бржечек се наложиха с 4:0 на Израел. \r\nТака Полша без допуснат гол в четирите си срещи остава лидер в групата с максималния актив от 12 точки. На второ място е отборът на Израел със седем точки, следван от Австрия и Словения със съответно шест и пет точки. Последните две места заемат Северна Македония и Латвия.", "date": "2019.06.11", "title": "Спорт: Полша постигна четвърта поредна победа в квалификациите за Евро 2020"}
{"url": "http://www.focus-news.net/news/2019/06/11/2668527/protothema-gartsiya-turski-samoleti-sa-izvarshili-84-narusheniya-na-vazdushnoto-prostranstvo-na-gartsiya.html", "text": "Самолети на ВВС на Турция са извършили 84 нарушения на гръцкото въздушно пространство в рамките на първия ден от новата седмица, отбелязва електронното издание на атинския ежедневник  Kathimerini . \r\nЧетири самолета CN 235 и два изтребителя F-16 са навлезли във въздушното пространство на южната ни съседка. По-голямата част от нарушенията – общо 82 - са извършени от военнотранспортните самолети, които са прелетели многократно над Егейско море. В пет от случаите машините са навлезли и в Атинския полетен район.  \r\nОсвен CN 235, гръцкото въздушно пространство е било нарушено и от два турски изтребителя F-16, които са били прихваните и ескортирани от самолети на ВВС на Гърция. . Тереза Герова", "date": "2019.06.11", "title": "Protothema (Гърция): Турски самолети са извършили 84 нарушения на въздушното пространство на Гърция"}
{"url": "http://www.focus-news.net/news/2019/06/11/2668550/veliko-tarnovo-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки във Велико Търново, предаде репортер на Радио „Фокус“ – Велико Търново.  Трафикът в началото на работния ден е интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ / при отбивката за стадион „Ивайло“/ и пред пощата. В едната лента се осъществява движението в участък от улица „Климент Охридски“. В отсечката под крепостта Царевец трафикът се регулира със светофар поради свлачище. Натоварено е и покрай по-големите училища и детски градини, където движението се регулира от пътни полицай. Екипи на КАТ има и на входовете и изходите на Велико Търново, както и в някои участъци от първокласната и второкласна пътна мрежа.  \r\nВремето в останалата част от областта е облачно, като на места вали дъжд. Настилките също са мокри и хлъзгави. Органите на реда призовават водачите да карат внимателно и със съобразена скорост. Нови въведени ограничения за изминалото денонощие няма. Отворен за движение е Проходът на Републиката, но там все още важи предупреждението за опасност от падащи камъни. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на август. \r\nЛуиза ТРАНЧЕВА", "date": "2019.06.11", "title": "Велико Търново: Мокри и хлъзгави са пътните настилки в областта"}
{"url": "http://www.focus-news.net/news/2019/06/11/2668547/kmetat-stoyno-chachov-strelcha-ne-pomni-takava-bedstvena-situatsiya-podsigurena-e-mineralna-voda-za-vsichki-zhiteli-i-gosti-na-grada.html", "text": "Стрелча не помни такава бедствена ситуация. Това каза кметът на Стрелча Стойно Чачов във връзка с обявеното бедствено положение заради компрометиран от проливните дъждове водопровод в ефира на предаването „Тази сутрин“ по  бТВ . „Подсигурена е минерална вода за всички наши съграждани, включително и за гостите на града. Тя е позиционирана в сградата на общинската администрация. Ще бъдат поставени и две водоноски“, обяви той. „За съжаление получаваме над 100-ина сигнали на ден от притеснени граждани и от хотелиерския бизнес, защото Стрелча е курортен град и това е основен поминък. Нормално е хората да са наистина много притеснени“, коментира кметът на града. \r\n„Основният проблем на нашия град е водопроводът, който е дълъг около 7 км и вододайната зона. Вследствие на валежите се получи затлачване на този водопровод и за съжаление ние нямаме друга алтернатива, с която да водоснабдяваме града. Затова ние пуснахме сигнали до няколко институции за спешно съдействие и финансиране поне на тази част, която е в бедствена ситуация“, обясни Чачов. \r\nТой отбеляза, че е възложил на лицензирана проектантска фирма още днес да се качи на терен и да проектира, за да има яснота за финансовите параметри на необходимата помощ. Градът не помни такава бедствена ситуация. \r\nДиректорът на ВиК- Стрелча обясни, че след поройните дъждове от последните дни, нивото на водата в района на водохващането се е повишило с повече от 1 метър над съоръженията. Влачените от водата тиня, пясък и дърва са нахлули в съоръженията и в момента те са почти неизползваеми, нуждаят се от основно почистване и дезинфекция, което ще отнеме около седмица.", "date": "2019.06.11", "title": "Кметът Стойно Чачов: Стрелча не помни такава бедствена ситуация, подсигурена е минерална вода за всички жители и гости на града"}
{"url": "http://www.focus-news.net/news/2019/06/11/2668552/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Предстоящата среща в Париж за диалога за нормализирането на двустранните отношения между Сърбия и Косово, годишнината от приемането на Резолюция 1244 на Съвета за сигурност на ООН, новите мерки на хърватските власти за защита от нелегалната миграция, както и поредно изостряне на напрежението между Турция и Гърция са част от основните теми, върху които акцентират водещите балкански печатни издания. \r\n***  Самолети на ВВС на Турция са извършили 84 нарушения на гръцкото въздушно пространство в рамките на първия ден от новата седмица, отбелязва електронното издание на атинския ежедневник  Kathimerini . \r\nЧетири самолета CN 235 и два изтребителя F-16 са навлезли във въздушното пространство на южната ни съседка. По-голямата част от нарушенията – общо 82 - са извършени от военнотранспортните самолети, които са прелетели многократно над Егейско море. В пет от случаите машините са навлезли и в Атинския полетен район.  \r\nОсвен CN 235, гръцкото въздушно пространство е било нарушено и от два турски изтребителя F-16, които са били прихваните и ескортирани от самолети на ВВС на Гърция. \r\n***  Хърватия стана поредната държава, която постави ограда на границата си за защита от нелегалния наплив на мигранти, съобщава електронното издание на македонския вестник  „Независен“ .  \r\nПо разпореждане на Министерството на вътрешните работи на Хърватия на граничния пункт „Малевац“ с Босна и Херцеговина е поставена висока метална ограда, която трябва да попречи на мигрантите да влизат незаконно на територията на страната. \r\nОт службата „Гранична полиция“ на Босна и Херцеговина потвърдиха, че Загреб е информирал за кратко прекъсване на движението по границата заради монтажните дейности. \r\nГолям брой мигранти, които пребивават край град Велика Кладуша, вече няколко пъти предприемаха опити да преминат ГКПП „Малевац“ с цел достъп до вътрешността на Европейския съюз, припомня изданието.  По повод 20-годишнината от приемането на Резолюция 1244 на Съвета за сигурност на ООН министърът на отбраната на Сърбия Александър Вулин подчерта, че макар документът да предвижда премахване на враждебността, той така и не е бил приложен докрай, отбелязва електронното издание на белградския ежедневник  Kurir . \r\n„Международната общност не изпълни задълженията си, 250 000 сърби не се върнаха по домовете си, правата им на собственост не са зачетени и до днес. От пристигането на международната общност в Косово и Метохия досега са убити повече от 1000 сърби, а наказания няма за почти нито един от виновниците“, подчерта военният министър на Белград. \r\nСъгласно думите му, Резолюция 1244 е документ, на който сръбският народ не може да се радва, но трябва да изисква неговото пълно прилагане. \r\n„Резолюцията е наложена от другите спрямо нашата територия, където трябва да разпореждат  нашите съдилища… Документът е сложен за нас. Резолюцията, която трябваше да приемем, така и не бе приложена докрай. През последните 20 години международната общност не се държи добре спрямо Сърбия нито спрямо сърбите, нито дори с оглед международното право. Ако беше така, Резолюция 1244 щеше да бъде изпълнена и поне престъпленията биха били наказани, поне елементарните човешки права на сърбите в Косово и Метохия щяха да бъдат запазени и подобрени“, изрази увереност Вулин. \r\n***  Министър-председателят на наа-младата държава на Балканите Рамуш Харадинай остави отворена възможността за провал на срещата за диалога в Париж, насрочена за 1 юли, но подчерта, че ако се стигне до подобен сценарий, вината няма да е на Косово, съобщава електронното издание на прищинския ежедневник  Zeri . \r\n„Може и да няма среща в Париж, да бъде отложена, но вината няма да е на Косово. Страната ни е сериозна, свърши много работа, усъвършенства позицията си по много теми и е готова“ за процеса за нормализиране на двустранните отношения със Сърбия, подчерта косовският премиер. \r\n„Ако Сърбия не желае диалог, ние не можем да започнем такъв нито в Париж, нито другаде и по друго време. Условието (на Белград) за отмяна на 100-процентовите мита, за да бъде продължен диалогът, не е справедливо и не може да бъде изпълнено… Става въпрос за взаимно признаване и за свободна търговия“, обобщи Харадинай целите на Прищина.  \r\n„Всеки е наясно, че Косово вече не е под въпрос като държава“, допълни министър-председателят на страната.  \r\n „Не сме домакини на срещата в Париж и не гарантираме нищо за нея. Аз нося отговорност за позицията на Косово, но не съм свикал тази среща. Президенте Макрон, ако прецените, свикайте срещата, ако не – не го правете“, са думите, които Харадинай отправи към държавния глава на Франция. \r\n***", "date": "2019.06.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/11/2668553/varna-remontni-deynosti-se-izvarshvat-po-patya-kalimantsi-vetrino-dvizhenieto-se-osashtestvyava-s-povisheno-vnimanie.html", "text": "Ремонтни дейности се извършват по пътя Калиманци – Ветрино, движението се осъществява с повишено внимание, предаде репортер на  Радио „Фокус“ – Варна . Участъкът, в който се ремонтира асфалтовата настилка, е от км 5+700 до км 34+000. По пътя „Панорама“ – Куманово продължава да е в сила ограничение на скоростта до 30 км/ч след 11 км. Причината са неравности на асфалтовата настилка. Преминаването по направлението Кранево – Варна е ограничено за моторни превозни средства с маса над 10 тона. Обходният маршрут е през селата Кичево и Оброчище. Шофьорите трябва да бъдат внимателни и по пътя за „Златни пясъци“. Там, в участъка от комплекс „Ален мак“ към Варна, се осъществява ръчно косене на тревни площи. Участъкът е сигнализиран с пътни знаци. \r\nДиана СТОЕВА", "date": "2019.06.11", "title": "Варна: Ремонтни дейности се извършват по пътя Калиманци – Ветрино, движението се осъществява с повишено внимание"}
{"url": "http://www.focus-news.net/news/2019/06/11/2668555/pregled-na-osnovnite-temi-vav-velikotarnovskiya-pechat.html", "text": "„Луксозен жилищен комплекс вдигат във Велико Търново“ е заглавие от първа страница на областния всекидневник  „Янтра ДНЕС” . Луксозен жилищен комплекс ще бъде изграден в кв. „Картала“ във Велико Търново. Той ще се простира на терен от 13.4 декара, намиращ се близо до боровата гора. Кога започва строежът, кой е инвеститора и какво освен жилища ще има в района, разберете от всекидневника. „Асфалтираха участъците, разрушени от пороите“, пише още вестникът. Участъците по уличната настилка във В. Търново, които пострадаха по време на поройните дъждове миналата седмица, вече са асфалтирани. Още в петък екипи на „Пътни строежи – ВТ“ работиха по главната улица „Васил Левски“ срещу съда. Къде какво бе направено и предстоят ли още ремонти, научете от страниците на ежедневника. „Търновец е нападнат и обран пред казино“ е новина от криминалната хроника. Страница пета ни разказва за д-р Маргарита Йонова, която вече „над 40 години лекува малките пациенти във В. Търново“. Във вестника ще откриете и материал за тържеството по случай 145-годишнината на читалището в Ресен. „Елена Йорданова с трети места в стартовете за Световната купа по ракетомоделизъм“ е новина от спортните страници. „Спешно увеличават броя на шахтите в областния град заради пороите“ е заглавие от другия областен ежедневник  „Борба“ . Специална общинска комисия огледа районите на Велико Търново, в които се събира най-много вода при всеки дъжд. Целта е да се определят места за поставяне на допълнителни шахти, информира зам.-кметът проф. Георги Камарашев. Констатациите са, че направената преди три години централна улица „Васил Левски“ е изпълнена качествено и отводняването ѝ е реализирано по стандартите. Повече за това къде ще има нови шахти и колко ще струва това, разберете от първа страница на вестника. „До пет големи села вече се стига по нов път за 9 млн. лв.“ е друга новина от днес. Община Велико Търново завърши пълното обновление на един от най-амортизираните и същевременно използвани местни пътища. Трасето започва от язовир „Вятъра“ над болярския град и Дебелец, преминава през Присово, Пчелище, Церова кория и Къпиново, за да стигне до Миндя и отведе трафика в посока Елена. Колко струваше ремонта, кой беше изпълнителя и предстоят ли други подобни мащабни проекти, прочетете във вестника. „Милена Николова първа подаде документи за медсестра“, пише още „Борба“, а статията ни разказва за приема на студенти, който вече стартира филиала на Медицински университет – Варна във Велико Търново. „Осъдиха ученик за участие в телефонна измама като муле“ е новина от криминалната хроника. В областния ежедневник ще намерите и материал за бивш пионерски лагер във Ветринци, който „пустее вместо да приема посетители“.", "date": "2019.06.11", "title": "Преглед на основните теми във великотърновския печат"}
{"url": "http://www.focus-news.net/news/2019/06/11/2668533/sadat-shte-gleda-myarkata-za-neotklonenie-na-bivshiya-predsedatel-na-darzhavnata-agentsiya-za-balgarite-v-chuzhbina-petar-haralampiev.html", "text": "От 09.00 часа апелативният специализиран съд ще разгледа мярката за неотклонение на бившия председател на Държавната агенция за българите в чужбина (ДАБЧ) Петър Харалампиев. В края на октомври 2018 г. Харалампиев беше арестуван след разследване на корупционна схема за незаконно издаване на удостоверение за българско гражданство, а при спецакцията в агенцията задържани бяха общо над 20 души. Обвинения бяха повдигнати на четирима от тях. \r\nВ края на миналия месец съдът остави в ареста бившия шеф на ДАБЧ, след като той за първи път поиска по-лека мярка за неотклонение.", "date": "2019.06.11", "title": "Съдът ще гледа мярката за неотклонение на бившия председател на Държавната агенция за българите в чужбина Петър Харалампиев"}
{"url": "http://www.focus-news.net/news/2019/06/11/2668558/pregled-na-temite-v-burgaskiya-pechat.html", "text": "„Слънчев бряг оглави класацията за любим курорт на англичани“ е водещото заглавие в днешния брой на бургаския ежедневник  „Черноморски фар“ . Класация на британския вестник „Сън“, излязла преди дни, сочи България като най-предпочитана за британците дестинация за почивка. Българският курорт Слънчев бряг е истинският победител за шеста поредна година, пояснява статията. Мотивът основно за предпочитанието на обитателите на Албиона се корени в това, че разходите са по джоба им и има благоприятен валутен курс на лира стерлинга към лева, което помага да се повиши покупателната им способност. Във вестника пише още, че в момента в Слънчев бряг могат да се видят възрастни англичани, които използват преференциалните цени преди началото на сезона и си подаряват седмица или десет незабравими дни на брега на Черно море. „Служители на ИАРА откриха 4800 метра бракониерски мрежи за калкан“ е друга статия в днешния брой. При проверка в акваторията на Черно море, откритите мрежи са извадени и иззети. Съставен е констативен протокол срещу неизвестен извършител. Уловената риба, около 17 броя калкан и морска лисица, е върната обратно във водата. Друго заглавие от ежедневника е: „Кметът Николов поиска Морското да стане общинско училище“. Това става ясно от входираната от него докладна записка. За целта се иска Общински съвет – Бургас да вземе решение за промяна на финансиращия орган и статута на гимназията. Причината за искането на Община Бургас за промяна на финансиращия орган на училището, е че през последните няколко години развитието на гимназията не е на необходимото ниво. В страницата „Екология“ е поместена статията „429 000 частици микропластмаса на квадратен километър се реят в морето“. Замърсяването на Българското Черноморие с микропластмаса е сходно с това на Балтийско море и Северозападното Средиземноморие 0 едни от най-замърсените водни басейни в света. Това е един от основните изводи от изследване на замърсяването в района, проведено през изминалата година, като част от кампанията на „Грийнпийс“ – България за намаляване на пластмасовото замърсяване „Свободни от пластмаса“. Според събраните данни, най-голям дял от микропластмасите, намерени при изследването, имат влакната – вероятно остатъци от въжета и мрежи. Най-силно е замърсяването в района на нос Калиакра и при устието на река Камчия, пояснява материалът. Интервюто в днешния брой е със сценаристът Александър Чобанов, а „Тема на деня“ е Няма опасност от спиране на терапията с метадон в Бургас“.", "date": "2019.06.11", "title": "Преглед на темите в бургаския печат"}
{"url": "http://www.focus-news.net/news/2019/06/11/2668559/shumen-v-sila-e-zabranata-za-dvizhenie-na-tezhkotovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Интензивно е движението в централната градска зона в Шумен, предаде репортер на  Радио „Фокус“ - Шумен . Светофарните уредби в града функционират нормално.  \r\nНяма въведени нови промени в организацията на движение на територията на областта. В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове пътни превозни средства. Пътните настилки са преобладаващо сухи, времето е с разкъсана облачност. \r\nИвелина ИВАНОВА", "date": "2019.06.11", "title": "Шумен: В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2019/06/11/2668542/srabskiyat-ministar-na-otbranata-aleksandar-vulin-za-rezolyutsiya-1244-dokumentat-taka-i-ne-be-prilozhen-dokray.html", "text": "По повод 20-годишнината от приемането на Резолюция 1244 на Съвета за сигурност на ООН министърът на отбраната на Сърбия Александър Вулин подчерта, че макар документът да предвижда премахване на враждебността, той така и не е бил приложен докрай, отбелязва електронното издание на белградския ежедневник  Kurir . \r\n„Международната общност не изпълни задълженията си, 250 000 сърби не се върнаха по домовете си, правата им на собственост не са зачетени и до днес. От пристигането на международната общност в Косово и Метохия досега са убити повече от 1000 сърби, а наказания няма за почти нито един от виновниците“, подчерта военният министър на Белград. \r\nСъгласно думите му, Резолюция 1244 е документ, на който сръбският народ не може да се радва, но трябва да изисква неговото пълно прилагане. \r\n„Резолюцията е наложена от другите спрямо нашата територия, където трябва да разпореждат  нашите съдилища… Документът е сложен за нас. Резолюцията, която трябваше да приемем, така и не бе приложена докрай. През последните 20 години международната общност не се държи добре спрямо Сърбия нито спрямо сърбите, нито дори с оглед международното право. Ако беше така, Резолюция 1244 щеше да бъде изпълнена и поне престъпленията биха били наказани, поне елементарните човешки права на сърбите в Косово и Метохия щяха да бъдат запазени и подобрени“, изрази увереност Вулин. Тереза Герова", "date": "2019.06.11", "title": "Сръбският министър на отбраната Александър Вулин за Резолюция 1244: Документът така и не бе приложен докрай"}
{"url": "http://www.focus-news.net/news/2019/06/11/2668561/smolyan-dvizhenieto-po-patya-devin-mihalkovo-krichim-se-osashtestvyava-s-izchakvane-zaradi-stroitelni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. През прохода Пампорово целогодишно е забранено движението на товарни автомобили над 3.5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино трябва да се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.11", "title": "Смолян: Движението по пътя Девин – Михалково – Кричим се осъществява с изчакване заради строителни дейности"}
{"url": "http://www.focus-news.net/news/2019/06/11/2668560/pregled-na-osnovnite-temi-vav-varnenskiya-pechat.html", "text": "„КЗП започва проверки по морето от 1 юли“, гласи днес водещото заглавие на вестник  „Черно море“ . Комисията за защита на потребителите (КЗП) започва активни проверки в туристическите и търговските обекти в морските курорти от началото на следващия месец. Това съобщи нейният председател Димитър Маргаритов. През целия летен сезон инспекторите ще проверяват категоризацията и гарантирането на правото на информация за видовете предоставяни услуги в съответното място – хотел, къща за гости и т.н., и за грамажите и цените в менютата на ресторантите. „Българите на почивка в курортите са се увеличили с 15 %“, гласи друго заглавие в броя. С 14.5 % повече българи са били на почивка по курортите през месец април 2019 г. в сравнение със същия месец през 2018 г. Това сочи справка на Националния статистически институт (НСИ). През април 2019 г. в страната са функционирали 2052 места за настаняване с над 10 легла – хотели, мотели, къмпинги, хижи и други места за краткосрочно настаняване. „Започнаха безплатните прегледи за повишен риск от сънна апнея“, се посочва в челната публикация на трета страница. Стартира третото издание на съвместната програма на община Варна и МБАЛ „Света Аннаµ за безплатни прегледи за повишен риск от сънна апнея. Скринингът, обезпечен от общинския бюджет, реализират сертифицирани специалисти от отделението по УНГ болести. „Четиримата италиански тенори“ откриват X „Опера в Летния театър“, става ясно от друга новина в днешния брой. „Те са млади, харизматични и имат поразяващи гласове. Те ще разцепят юнския здрач над Варна в четвъртък вечер с най-обичаните световни арии и тепърва ще влюбят варненската публика в себе си. Под диригентството на Дерек Глийсън четирима даровити тенори са подготвили репертоар, който е обречен на успех. Сензационният ансамбъл „Четиримата италиански тенори“ ще пее във Варна преди световното си турне. В първия си български концерт Алесандро ДАкриса, Федерико Сера,Федерико Паризи и Роберто Креска ще поднесат най-известните италиански оперни арии и песни, наситени с романтика и драматизъм, искрящи с италианско остроумие и чар“, се посочва още в публикацията.", "date": "2019.06.11", "title": "Преглед на основните теми във варненския печат"}
{"url": "http://www.focus-news.net/news/2019/06/11/2668556/pazardzhik-remontni-deynosti-ogranichavat-dvizhenieto-po-chetiri-patni-otsechki-v-oblastta.html", "text": "Интензивен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областното пътно управление. Пътните настилки на места са мокри. Движението по пътя Юндола – Голямо Белово до 21 км се осъществява в една лента поради ремонт на асфалтовата настилка. Трафикът по отсечката с. Побит камък – с. Сърница се осъществява с повишено внимание поради профилиране на банкети. Регулира се с пътни знаци. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.11", "title": "Пазарджик: Ремонтни дейности ограничават движението по четири пътни отсечки в областта"}
{"url": "http://www.focus-news.net/news/2019/06/11/2668562/kyustendil-remont-na-asfaltovata-nastilka-se-izvarshva-po-patya-mezhdu-selata-tsarvenyano-i-dragomirovo.html", "text": "Ремонт на асфалтовата настилка се извършва по пътя между селата Цървеняно и Драгомирово. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението се осъществява само в едната лента. Участъкът е сигнализиран с пътни знаци. Ремонтът е със срок до 12 юни. Косене на трева и изрязване на храсти се извършват в сервитута на пътя Кюстендил – ГКПП „Олтоманци”. Участъците са сигнализирани с пътни знаци. Дейностите ще продължат до края на деня. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента в отделни участъци поради рехабилитация на пътното платно. Срокът е до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, като движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.11", "title": "Кюстендил: Ремонт на асфалтовата настилка се извършва по пътя между селата Цървеняно и Драгомирово"}
{"url": "http://www.focus-news.net/news/2019/06/11/2668554/ministar-ekaterina-zaharieva-nyamame-konstatiran-boets-na-islyamska-darzhava-u-nas-dokato-sasednite-darzhavi-imat-takiva.html", "text": "Нямаме констатиран боец на Ислямска държава у нас, докато съседните държави имат такива. Това каза вицепремиерът и министър на външните работи Екатерина Захариева в интервю за предаването „Тази сутрин“ по  бТВ . По отношение на връзките на ИДИЛ в България Захариева заяви, че от години ЕС работи за премахването на радикално съдържание от интернет. „Всички трябва да са много фокусирани. Никой не е застрахован. Нямаме констатиран боец на Ислямска държава у нас, докато съседните държави имат такива – и мюсюлмани, и християни“, каза още тя. \r\nВъв връзка с приемането на България в Шенген Захариева посочи, че българските претенции са за въздух и море. „Мисля, че тук не е проблемът вътрешно-политически в България, а проблемът е, че Шенген не работи и трябват реформи“, заяви тя. \r\nВъншният министър коментира и темата за годишния европейски доклад. „Ние знаем, че трябва да сме фокусирани върху борбата с корупцията, не е нужно Корнелия Нинова да го казва. Ние си знаем къде са ни проблемите и не случайно сме толкова фокусирани върху борбата с корупцията и изпълнението на другите критерии. И не го правим, защото някой ни го е казал на хартия“, подчерта тя. \r\nНа въпрос дали ще има рокади в кабинета и дали някой ще последва съдбата на Цветан Цветанов, Захариева заяви, че този въпрос трябва да бъде към премиера. „Правят се промени в момента. Една партия трябва винаги да се реформира“, каза още тя. \r\nВъв връзка със сделката за F-16 Захариева посочи, че тя е във финалната фаза, но все още никой не може да каже дали тя наистина ще се случи преди САЩ да са дали предложението си за цена.", "date": "2019.06.11", "title": "Министър Екатерина Захариева: Нямаме констатиран боец на Ислямска държава у нас, докато съседните държави имат такива"}
{"url": "http://www.focus-news.net/news/2019/06/11/2668563/sport-predstoi-izigravaneto-na-sreshtite-ot-4-iya-krag-v-pet-ot-kvalifikatsionnite-grupi-za-evro-2020.html", "text": "Днес предстои изиграването на срещите от 4-ия кръг в пет от квалификационните групи за Европейското първенство по футбол 2020.  \r\nСветовният шампион Франция ще гостува на Андора за мач от Група “Н”. В миналия кръг французите допуснаха поражение от Турция. \r\nВ Група “J” Италия приема в Торина отбора на Босна и Херцеговина. Двата тима са сред фаворитите за класиране напред. Домакините ще опитат да запишат четвърта поредна победа и до голяма степен да си гарантират класирането на еврофиналите. \r\nДнес играе и друг от европейските колоси - Германия. Бундестимът ще бъде домакин на Естония в мач от Група “С”.", "date": "2019.06.11", "title": "Спорт: Предстои изиграването на срещите от 4-ия кръг в пет от квалификационните групи за Евро 2020"}
{"url": "http://www.focus-news.net/news/2019/06/11/2668564/kaloyan-pargov-bsp-bihme-podkrepili-maya-manolova-za-kmet-na-sofiya.html", "text": "Търсим кандидатура за кмет на София извън рамките на БСП, защото София е трудна територия. Категорично бихме подкрепили Мая Манолова. Това заяви председателят на БСП – София и член на ИБ на БСП Калоян Паргов в интервю за предаването „Здравей, България” по  Нова телевизия . „Едва ли мога да гадая социологически какво би се случило, но Мая Манолова се доказа като гласът на народа. Няма да е лоша и ролята ѝ като гласа на софиянци, за да можем да променим всичко това, което ни дразни в София”, коментира Паргов. \"Първоначален разговор Манолова да стане кандидат за кмет на БСП не е провеждан. Но ако тя бъде номинирана от червените структури, ще има и разговор\", каза още той. По думите му в БСП търсят кандидатура, която да бъде извън рамките на партията. \"София е трудна територия за социалистите. Видяхме, че моделът Радев успя и в София, търсим нещо подобно\", посочи Паргов. \r\n„Ситуацията, която се създаде, отклонява БСП от поставените ѝ цели. Оставката на Нинова е факт и е подадена. Конгресът се събира, за да я констатира. Дали може да се случи друг сценарии мога само да гадая”, коментира още Паргов. На въпрос дали самият той би се кандидатирал за лидер на партията, Паргов бе категоричен: „Тази въпрос не стои пред мен”. \r\n\"Отправям призив към всички в БСП да се осъзнаят. Нинова с подаването на оставката си хвърли партията в хаос и сега се чудим какво да правим на 16-ти юни. Никой не искаше нейната оставка по начина, по който тя драматизира с нея\", коментира още Паргов.", "date": "2019.06.11", "title": "Калоян Паргов, БСП: Бихме подкрепили Мая Манолова за кмет на София"}
{"url": "http://www.focus-news.net/news/2019/06/11/2668566/gabrovo-remont-se-izvarshva-po-patya-mezhdu-selata-skalsko-i-gesha-shofyorite-tryabva-da-karat-vnimatelno-v-otsechkata-ot-km-25-do-km-26.html", "text": "Ремонт се извършва по пътя между селата Скалско и Геша. Шофьорите трябва да карат внимателно в отсечката от км 25+728 до км 26, където се полага нова асфалтова настилка. В района е поставена необходимата сигнализация, а временната организация на движение е в сила до 14 юни. Това съобщиха за  Радио „Фокус“ – Велико Търново  от Областно пътно управление – Габрово. Трафикът в областта към този час е интензивен. Времето е предимно облачно и на места все още превалява. Настилките са предимно мокри. Отворен за движение е проходът Шипка, но там остава в сила забраната за тежкотоварни автомобили над 12 тона. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.06.11", "title": "Габрово: Ремонт се извършва по пътя между селата Скалско и Геша, шофьорите трябва да карат внимателно в отсечката от км 25 до км 26"}
{"url": "http://www.focus-news.net/news/2019/06/11/2668567/bez-izchakvaniya-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми и изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.06.11", "title": "Без изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/11/2668568/tass-eksploziya-na-tanker-v-mahachkala-saobshtava-se-za-nay-malko-edin-zaginal.html", "text": "Един човек е загинал при експлозия на танкер в дагестанската столица Махачкала, Руска федерация. Други двама са в неизвестност, разкри за  TACC  източник от аварийните служби в региона. \r\n„На борда е имало шестима души, трима са пострадали“, поясни източникът на агенцията, допълвайки, че е намерено тялото на един от оставащите трима, изчезнали след инцидента. \r\nПо-рано бе съобщено за двама пострадали. \r\nНа мястото на произшествието работят аварийни служби, част от танкера все още е в пламъци. Причините за инцидента се разследват. Тереза Герова", "date": "2019.06.11", "title": "ТАСС: Експлозия на танкер в Махачкала, съобщава се за най-малко един загинал"}
{"url": "http://www.focus-news.net/news/2019/06/11/2668551/ministar-ekaterina-zaharieva-ne-iskame-severna-makedoniya-da-promenya-istoriyata-a-da-kazhe-istinata.html", "text": "Не искаме Северна Македония да променя историята, а да каже истината. Това каза вицепремиерът и министър на външните работи Екатерина Захариева в интервю за предаването „Тази сутрин“ по  бТВ . \r\n„Комисията по исторически въпроси заседава вече малко повече от година. И на първото заседание на Междуправителствената комисия вчера направихме препоръки към нея, с които настояваме до края на годината да има съществени резултати, акцентирайки върху Гоце Делчев и Илинденско-преображенското въстание – тези две неща са всъщност разковничето“, заяви Захариева и посочи, че те са най-важни за България. „Няма как да направиш компромис с истината. Аз много пъти съм казвала, че ние не искаме да правим компромис с истината. Той и самият Гоце Делчев е казвал много пъти, че е българин. Това, което за мен е абсурдно и подчертавам, че не е предложение на тяхното правителство, беше за общото празнуване на Гоце Делчев на 7 октомври. Много българи дори не я знаят тази дата, тя е най-голямото предателство и няма как да го честваш“, посочи външният министър и обясни, че на 7 октомври под натиск на Сталин Георги Димитров изпраща костите на Гоце Делчев в Скопие. „Това предложение е абсурд“, заяви Захариева. \r\nТя посочи, че правителства на България и Северна Македония биха искали да видят много по-бързи темпове в работата на историческата комисия. „Защото те продължават да лъжат децата си, а няма как да се опитваме да ги възпитаваме във фалшив национализъм. България няма претенции към историята на Македония след 1944 г.“, коментира тя. „За изминалите 30 години не сме имали такова развитие между двете държави, каквото се случва през последните няколко години“, каза още Захариева. \r\nТя посочи, че преговорите са трудни, но вижда промяна в отношенията. „Но те трябва да кажат истината. Ние не искаме да променят историята, а просто да кажат истината. И затова толкова се фокусираме върху учебниците -  защото докато продължават да възпитават учениците си във фалшив национализъм, нищо няма да се промени. Въпросът е да започне промяна в манталитета“, заяви Захариева.", "date": "2019.06.11", "title": "Министър Екатерина Захариева: Не искаме Северна Македония да променя историята, а да каже истината"}
{"url": "http://www.focus-news.net/news/2019/06/11/2668569/vidin-natovareno-e-dvizhenieto-po-glaven-pat-e-79-v-uchastaka-mezhdu-dunavtsi-i-vidin.html", "text": "Натоварено е движението по главен път Е-79 в участъка между Дунавци и Видин, като пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. Трафикът по главен път Е-79 в посока за ГКПП „Дунав мост 2“ е засилен. От граничния пункт съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“ трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през гр. Своге. Движението по път ІІІ-112 Тополовец – Монтана е ограничено за автомобили над 12 тона поради на строително-монтажни работи. Обходният маршрут е  път І-1 Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание. \r\nВъв Видин трафикът е засилен на входно-изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.06.11", "title": "Видин: Натоварено е движението по главен път Е-79 в участъка между Дунавци и Видин"}
{"url": "http://www.focus-news.net/news/2019/06/11/2668571/plovdiv-katastrofa-zatrudnyava-dvizhenieto-po-avtomagistrala-trakiya-pri-km-148-v-posoka-burgas-ima-postradali.html", "text": "Катастрофа с ранени затруднява движението по автомагистрала „Тракия“ при км 148 в посока Бургас. Това съобщи за  Радио „Фокус“ – Пловдив  дежурен в Областно пътно управление. Движението се осъществява в една лента. \r\nНормално проходими са пътищата в областта. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Движението по пътя Карлово - Баня при р. Неволя в района на село Баня се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. \r\nОстава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни по направленията Кричим - Стамболийски, Бачково - Нареченски бани и Юговско ханче - Югово - Лъки. \r\nИнтензивен е трафикът в град Пловдив по булевардите „Христо Ботев“, „Цар Борис III Обединител“, „Източен“, „Васил Априлов“, „Шести септември“ и „Руски“, както и по входно-изходните артерии. \r\nЦветана ТОНЧЕВА", "date": "2019.06.11", "title": "Пловдив: Катастрофа затруднява движението по автомагистрала „Тракия“ при км 148 в посока Бургас, има пострадали"}
{"url": "http://www.focus-news.net/news/2019/06/11/2668573/blagoevgrad-parvite-podzemni-konteyneri-za-bitov-otpadak-shte-badat-postaveni-v-grada-tazi-sedmitsa.html", "text": "Първите подземни контейнери за битов отпадък ще бъдат поставени в Благоевград. Монтирането им ще започне тази седмица. Това съобщиха от пресцентъра на  Община Благоевград . Те ще бъдат в района на площад „Македония“. Първоначално ще бъдат поставени 8 броя модерни съдове за смет. 3 от тях ще бъдат разположени в пространството между сградата на Камерна опера и  Минералната баня, други три ще бъдат монтирани при ул. „Гьорче Петров“ под НАП, а два при паркинга под площад „Македония“.  Контейнерите са с опция за комбинирано повдигане на капака, като има възможност за ръчен и крачен контрол. \r\nПостепенно Община Благоевград ще надгражда проекта, като подобни съдове за смет ще бъдат поставени и на други места в централна градска част, както и в кварталите.  \r\nПодземните контейнери имат редица предимства пред стандартните такива. Те разполагат с качествени гумени уплътнители, които не позволяват разнасянето на неприятна миризма във въздуха. Температурата под земята е по-ниска от тази на повърхността през лятото и е постоянна, което гарантира по-бавното загниване на отпадъците. Досегът на неоторизирани лица до контейнерите е ограничен. Друго предимство е по-голямата вместимост на съдовете, както и лесно и бързо обслужване, и поддържане.  \r\nПоставянето на подземни контейнери е поредната стъпка за по-чиста околна среда, направена от кмета д-р Атанас Камбитов.  \r\nОбщина Благоевград апелира за опазване на общинското имущество. При забелязване на нередности може да бъде сигнализирано на тел. 112, в делнични дни на 073/88 44 34, както и на дежурният телефон 073/88 44 06.", "date": "2019.06.11", "title": "Благоевград: Първите подземни контейнери за битов отпадък ще бъдат поставени в града тази седмица"}
{"url": "http://www.focus-news.net/news/2019/06/11/2668544/ramush-haradinay-sreshtata-v-parizh-mozhe-da-ne-se-provede-no-vinata-nyama-da-e-na-kosovo.html", "text": "Министър-председателят на най-младата държава на Балканите Рамуш Харадинай остави отворена възможността за провал на срещата за диалога в Париж, насрочена за 1 юли, но подчерта, че ако се стигне до подобен сценарий, вината няма да е на Косово, съобщава електронното издание на прищинския ежедневник  Zeri . \r\n„Може и да няма среща в Париж, да бъде отложена, но вината няма да е на Косово. Страната ни е сериозна, свърши много работа, усъвършенства позицията си по много теми и е готова“ за процеса за нормализиране на двустранните отношения със Сърбия, подчерта косовският премиер. \r\n„Ако Сърбия не желае диалог, ние не можем да започнем такъв нито в Париж, нито другаде и по друго време. Условието (на Белград) за отмяна на 100-процентовите мита, за да бъде продължен диалогът, не е справедливо и не може да бъде изпълнено… Става въпрос за взаимно признаване и за свободна търговия“, обобщи Харадинай целите на Прищина.  \r\n„Всеки е наясно, че Косово вече не е под въпрос като държава“, допълни министър-председателят на страната.  \r\n „Не сме домакини на срещата в Париж и не гарантираме нищо за нея. Аз нося отговорност за позицията на Косово, но не съм свикал тази среща. Президенте Макрон, ако прецените, свикайте срещата, ако не – не го правете“, са думите, които Харадинай отправи към държавния глава на Франция.  Тереза Герова", "date": "2019.06.11", "title": "Рамуш Харадинай: Срещата в Париж може да не се проведе, но вината няма да е на Косово"}
{"url": "http://www.focus-news.net/news/2019/06/11/2668574/kmetat-na-sofiya-yordanka-fandakova-zapochva-rekonstruktsiyata-na-ul-zhitnitsa.html", "text": "Започна реконструкцията на ул. „Житница“, която свързва кв. „Овча купел“ с кв. „Красно село“. Това каза кметът на София Йорданка Фандъкова в предаването  Сутрешен блок  по  БНТ . „Причината е лошото състояние на улицата. Ремонтът включва цялостна подмяна на настилките, нови тротоари, ново осветление. В същото време се работи и по подземното преминаване под ул. „Цар Борис III“. Очакваме наесен да бъдат приключени.З а съжаление там имаме много тежки отчуждителни процедури, които ни бавят. Очаквам чувствително облекчаване на трафика по бул. „Цар Борис III“ след пускането на движението. Продължаваме ремонтите в Овча купел, допълни Фандъкова.  \r\nСтоличният кмет отбеляза, че продължават ремонтите в кв. „Овча купел“. „Искам да благодаря за търпението на жителите на квартала. Смятам, че качеството на живот с изграждането на метрото там ще бъде наистина на много по-различно ниво“, каза още Фандъкова. \r\nНаесен предстои да бъде пуснат и първият участък от третата линия на метрото, а само за 4-5 години 90% от наземният транспорт на София е обновен с модерни автобуси. 40 нови камери вече са поставени в бус лентите по всички булеварди в града, така че призовавам шофьорите да не нарушават правилата за движение, добави тя. \r\nКметът на София коментира и проекта за цялостно обновяване на Борисовата градина. „Проектът е в начална фаза на обсъждане, самата аз имам своите забележки. Част от тях са да не се възстановява климатично училище, да не се местят обектите на Спортна София и конната база. Двата стадиона също имат своето място там и следва да бъдат реконструирани, но не и разширявани“, посочи Фаднъкова. \r\nДо 19 юни се приемат предложения от всички, на 26-ти те ще бъдат представени отново и след това предстои разглеждането им в общинския съвет, допълни кметът. \r\nНа въпроса дали ще се кандидатира за нов мандат като градоначалник на София, Фандъкова заяви, че още е рано да обявява своето решение по темата.", "date": "2019.06.11", "title": "Кметът на София Йорданка Фандъкова: Започва реконструкцията на ул. „Житница“"}
{"url": "http://www.focus-news.net/news/2019/06/11/2668570/gen-kiril-voynov-damtn-povredena-e-yazovirna-stena-kray-velikotarnovskoto-selo-nova-varbovka-problem-ima-i-s-yazovir-cheshme-dere-kray-selo-kamen.html", "text": "Повредена е язовирна стена край великотърновското село Нова Върбовка, проблем има и с язовир „Чешме дере“ край село Камен. Това каза зам.-председателят за Държавната агенция за метрологичен и технически надзор генерал Кирил Войнов пред  бТВ . „Към 01.00 часа получих информация за преливането на язовир „Нова Върбовка“ през язовирната стена, която е дълга към 200 м, висока е 8 метра. Това е един сериозен язовир, но в последствие изпратих на място колегите от Регионалния отдел във Велико Търново. Явно стената се е скъсала заради многото обилни дъждове“, заяви ген. Войнов. Той посочи, че ситуацията е спокойна.  \r\n„В момента в село Камен има един друг язовир - „Чешме дере“, който е с 40 000 куб. м завирен обем – около 30 дка площ, който също е проблемен. В момента и областната управителка е там, както и шефът на пожарната във Велико Търново“, съобщи ген. Войнов. Той посочи, че по непотвърдена информация е имало наводнени къщи в село Камен. „Колегите от пожарната ще предприемат действия по изпомпване на водата“, обясни той. „Но нека да не звучи страшно за хората, нещата не са така критични, както звучи.", "date": "2019.06.11", "title": "Ген. Кирил Войнов, ДАМТН: Повредена е язовирна стена край великотърновското село Нова Върбовка, проблем има и с язовир „Чешме дере“ край село Камен"}
{"url": "http://www.focus-news.net/news/2019/06/11/2668576/mvr-2-dushi-sa-zaginali-a-20-sa-postradali-pri-katastrofi-v-stranata-prez-izminaloto-denonoshtie.html", "text": "2 души са загинали, а 20 са пострадали при 16 катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки и 32 леки пътни инцидента, при които има един загинал и двама ранени. От началото на годината са станали 2439 пътни произшествия, при които са загинали 198 души, а 3075 са пострадали. Данните от началото на 2019 г. са динамични и не са окончателни. При сравнение с реалните данни за загиналите (211) през същия период на 2018 г. се отчитат 13 (тринадесет) по-малко загинали участници в движението по пътищата през 2019 г.", "date": "2019.06.11", "title": "МВР: 2 души са загинали, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2019/06/11/2668575/sliven-patnite-nastilki-v-oblastta-sa-suhi-i-normalno-prohodimi.html", "text": "Движението по пътищата в Сливенска област е интензивно. Пътните настилки са сухи и нормално проходими. Няма въведени допълнителни ограничения, съобщиха от  Областно пътно управление - Сливен . Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Ограничено е движението на МПС над 12 тона по път ІІІ-7006 Бероново – Градец в участъка от с. Садово до с. Градец от км 9+645 до км 13+042 поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта е до 30 юни.", "date": "2019.06.11", "title": "Сливен: Пътните настилки в областта са сухи и нормално проходими"}
{"url": "http://www.focus-news.net/news/2019/06/11/2668578/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините. Това съобщиха за  Агенция „Фокус“  от  Планинската спасителна служба (ПСС)  при БЧК. Времето навсякъде е облачно и мъгливо, духа умерен вятър. В отделни части на планините има превалявания от дъжд. Температурите са между 6 и 13 градуса. Лифтовите съоръжения в курортите не работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.11", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2019/06/11/2668577/silistra-nivoto-na-reka-dunav-se-e-povishilo-sas-17-sm-v-rayona-na-grada-za-poslednoto-denonoshtie.html", "text": "Нивото на река Дунав се е повишило със 17 см при Силистра за последното денонощие. Това сочи справка на сайта на  ИАППД - Русе . Водният стоеж е 693 см. При Тутракан нивото се е повишило с 14 см и достига 733 см. При Русе покачването на нивото на Дунав за последните 24 часа е с 11 см до 716 см. Прогнозата за 13 юни сочи понижение при Русе с 10 см, при Силистра покачване на водния стоеж с 19 см.", "date": "2019.06.11", "title": "Силистра: Нивото на река Дунав се е повишило със 17 см в района на града за последното денонощие"}
{"url": "http://www.focus-news.net/news/2019/06/11/2668579/pregled-na-osnovnite-temi-v-dobrudzhanskiya-pechat.html", "text": "„Окръжният прокурор с мерак за нов мандат“, съобщава на първа страница вестник  „Добруджанска трибуна“ . Пламен Николов е единственият до момента, заявил участието си в конкурса. Поради липса на конкуренция бил сигурен в победата си. Административният ръководител на Окръжна прокуратура - Добрич се кандидатира за втори мандат, сочи справка от страницата на Висшия съдебен съвет. Пламен Николов вече е депозирал документите си за участие в конкурса. „В Добрич показаха в изложба атрактивни документи от фонда на Държавния архив“, съобщава всекидневникът. Експозицията е подредена по повод девети юни -  Международен ден на архивите. По този случай е бил организиран и Ден на отворените врати в Държавен архив - Добрич вчера. В рубриката „Новини“ – „Активни инспекции по курортите от Комисията за защита на потребителите. През целия летен сезон в туристическите обекти инспекторите ще проверяват категоризацията и гарантирането на правото на информация за видовете предоставени услуги в съответното място. За началото на инспекциите е съобщил председателят на Комисията за защита на потребителите Димитър Маргаритов. По думите му в около 10% от случаите при проверките се констатират нарушения. Жалбите относно качеството на туристическия продукт са едва 4% от всички оплаквания в КЗП на годишна база. „В Генерал Тошево стартира кампания за събиране на употребявани дрехи“, съобщава изданието. В общината инициативата се реализира съвместно с местната организация на Български червен кръст и фирма „Хюманита“. Кампанията ще се проведе на 15 юни – събота. За целта ще бъдат обособени два пункта в града, където ще се събират текстилните продукти от жителите на общината.  \r\n„Модна Фиеста „Албена“ започва с презентация на книгата на Орлин Горанов „Да започнем отначало“, темата е от първа страница на другия регионален вестник  „Нова добруджанска трибуна“ . Певецът повдига завесата на личния и професионалния си живот, за да преживее публиката отново с него най-големите му успехи. Илюстрираната автобиография на обичания от всички естраден и оперен певец Орлин Горанов е написана в съавторство с Веселина Паскова. Тази книга не е автобиография, равносметка или огледало на повратна точка .Това е разказ за пътуването. От спортната страница – „Баскетболният шампион на България се излъчи в Шабла“. На 8 юни в спортния комплекс в морския град е станал ясен новият шампион по баскетбол за аматьори. За финалната битка са пристигнали най-добрите осем отбора от четирите конференции през редовния сезон на Българската баскетболна лига.  В оспорвания финален мач столичани са детронирали „Хебър“ с 84: 76 . „Детски панаир в Добрич отново ще забавлява децата“, съобщава изданието. Той ще се състои на 15 и 16 юни от 10.00 до 6.00 вечерта на площад „Свобода“. Ще бъдат организирани различни ателиета и занимателни игри.", "date": "2019.06.11", "title": "Преглед на основните теми в добруджанския печат"}
{"url": "http://www.focus-news.net/news/2019/06/11/2668572/die-welt-mnozinstvoto-germantsi-biha-iskali-golyamata-koalitsya-da-prodalzhi-dokray-mandata-si.html", "text": "Резултати от проучване на общественото мнение показват изненадваща популярност на правителствената коалиция на Съюза (ХДС/ХСС) и Германската социалдемократическа партия (ГСДП). Мнозинството германци биха искали голямата коалиция да продължи докрай мандата си, съобщава националният ежедневник  Die Welt . \r\nСпоред изследването за телевизионните канали RTL/N-tv, 59% от респондентите са на мнение, че голямата коалиция трябва да продължи управлението на страната до 2021 г. Около 35% са на противоположно мнение и смятат, че правителството трябва да си отиде.  \r\n40% от избирателите на „Зелени“ са категорични – голямата коалиция не трябва да остава на власт. Сред електората на „Левица“ споделящите тази позиция са 49%, сред поддръжници на Свободната демократическа партия (СвДП) на това мнение са 38%, а сред тези на „Алтернатива за Германия“ - 68%. От редиците на Съюза (ХДС/ХСС) те са 14%, а на ГСДП – 32%. \r\nАко голямата коалиция се разпадне, 53% ще подкрепят предсрочните парламентарни избори. „Ямайска“ коалиция (Съюза (ХДС/ХСС), „Зелени“ и СвДП) си пожелават 24% от германците, 16% са за правителство на малцинството между християндемократите и зелените. \r\nПроучването е проведено сред 1003 души, поясняват от редакцията. Тереза Герова", "date": "2019.06.11", "title": "Die Welt: Мнозинството германци биха искали голямата коалиця да продължи докрай мандата си"}
{"url": "http://www.focus-news.net/news/2019/06/11/2668557/kmetat-na-sofiya-yordanka-fandakova-dosega-na-izpalnitelya-na-remonta-na-ul-graf-ignatiev-sa-nalozheni-sanktsii-za-okolo-440-hil-lv.html", "text": "Досега на изпълнителя на ремонта на ул. „Граф Игнатиев“ са наложени санкции за около 440 хил. лв.  Санкцията може да стигне до 1 млн. лв.Това каза кметът на София Йорданка Фандъкова в предаването  „Сутрешен блок“  по  БНТ  във връзка с пробелмите след ремонта в центъра на столицата. „Смятам, че това е единственият начин, по който може да се накарат всички експерти, специалисти и изпълнители да си свършат работата“, добави Фандъкова.  \r\n„Всеки има право да се защитава. Не приемам вече никакви оправдания, обяснения и прехвърляне на отговорност. За всички е ясно, че това е огромен обект, върху който и при подготовката и при изпълнението работиха десетки инженери, специалисти, конструктори, проектанти и специалисти и всеки от тях носи своята отговорност“, заяви столичният кмет и посочи, че до този момент санкции са налагани както за изпълнителите, така и за проектанта и строителния надзор.  \r\n„При всички случаи отговорността означава санкции. Заложили сме достатъчно възможности, поела съм ангажимент към хората, че няма да има компромис към никого“, заяви Йорданка Фандъкова.  \r\n„Нося моята отговорност всеки ден, заставайки пред вас, заставайки пред хората и пред всички медии. Ежедневно съм пред очите на хората и нося своята отговорност за това. Но спекулацията по тази тема от политически лица няма и не искам да приема“, заяви Фандъкова и още веднъж обяви, че обектът все още не е открит.  \r\nФандъкова обясни, че наложената финансова корекция от Министерството на регионалното развитие и благоустройството на Столичната община за ремонтите на Зона 2 - ул. „Граф Игнатиев“, и на Зона 4 - площад „Св. Александър Невски“ касае условията за избор на експерти. „Ние сме заложили много по-високи изисквания за избор на експерти - това по изискването на управляващия орган не е необходимо, достатъчни са по-ниски изисквания“, посочи тя. При този мащаб и при тази трудност на проекта, при тези високи изисквания виждате какво се получава, какво остава ако заложим изисквания за по-ниско квалифицирани специалисти, коментира Фандъкова. Столичният кмет обяви, че Общината възразява и обжалваме тези санкции и добави, че Столична община вече има спечелени дела във връзка с налагани санкции още в предишния програмен период.", "date": "2019.06.11", "title": "Кметът на София Йорданка Фандъкова: Досега на изпълнителя на ремонта на ул.„ Граф Игнатиев“ са наложени санкции за около 440 хил. лв."}
{"url": "http://www.focus-news.net/news/2019/06/11/2668580/glavniyat-prokuror-sotir-tsatsarov-e-na-poseshtenie-v-rumaniya.html", "text": "Главният прокурор Сотир Цацаров е на посещение в Букурещ, където ще се срещне с колегата си Богдан Лику. Това съобщиха от пресцентъра на  Прокуратурата на Република България . В румънската столица той е придружаван от заместника си г-н Иван Гешев и завеждащия отдел „Международен“ във ВКП г-н Цветомир Йосифов.  \r\nПо време на визитата ще бъде подписан Меморандум за сътрудничество между Прокуратурата на Република България и Дирекцията за разследване на организираната престъпност и тероризма – (DIICOT) към Прокуратурата при Върховния касационен съд на Румъния.  \r\nДо момента Прокуратурата на Република България има подписани меморандуми за сътрудничество с прокуратурите на 14 държави.  \r\nБългарската делегация ще бъде запозната с работата на DIICOT и постигнатите резултати и цели в борбата срещу организираната престъпност и тероризма в северната ни съседка.  \r\nВ рамките на посещението ще се проведат срещи и с главния прокурор на DIICOT г-н Феликс Банила  и завеждащия отдел „Международно сътрудничество“ на Дирекцията г-жа Камелия Стойна.", "date": "2019.06.11", "title": "Главният прокурор Сотир Цацаров е на посещение в Румъния"}
{"url": "http://www.focus-news.net/news/2019/06/11/2668581/sliven-operata-aida-shte-bade-predstavena-na-krepost-tuida-na-14-yuli.html", "text": "Голям е интересът за операта „Аида“, която ще бъде изпълнена на 14 юли от 21.00 на Антична и средновековна крепост „Туида“. Билетите са почти на привършване. Това съобщиха от пресцентъра на  Община Сливен . В спектакъла като Радамес се превъплъщава оперният певец, почетен гражданин на Сливен Камен Чанев. В ролята на Амнерис е Даниела Дякова, също от града под Сините камъни. Аида ще изиграе Таня Иванова, Рамфис – Ивайло Джуров, Амонасро – Кирил Манолов, Царят на Египет е Александър Марулев и други. Спектакълът ще дирижира главният диригент на Старозагорската опера Ивайло Кринчев. Режисьор е Огнян Драганов. \r\nЩе бъде монтиран екран за мултимедийни ефекти и прожекции. В спектакъла на коне ще се включат и членове от Прабългарска школа за оцеляване „Бага Тур“. \r\nПредставлението се организира от Община Сливен и Държавна опера-Стара Загора. \r\nБилетите са на стойност от 10.00 лв. до 50.00 лв. Продават се на касите на зала „Сливен“ и крепост „Туида“. Билетите са пуснати в продажба и на сайта www.eventim.bg.", "date": "2019.06.11", "title": "Сливен: Операта „Аида“ ще бъде представена на крепост „Туида“ на 14 юли"}
{"url": "http://www.focus-news.net/news/2019/06/11/2668582/dobrich-remont-na-asfaltova-nastilka-se-izvarshva-po-chast-ot-vtoroklasniya-pat-vladimirovo-dobrich-dvizhenieto-na-avtomobili-se-osashtestvyava-s-povisheno-vnimanie.html", "text": "Движението на автомобили по част от път II-27 Владимирово – Добрич е регулирано с пътни знаци и се осъществява с повишено внимание поради ремонт на асфалтова настилка, предаде кореспондент на  Радио „Фокус” – Варна . Ограничено е движението на МПС над 10 тона по главен път I-9 в участъка от село Кранево в посока Варна. Обходният маршрут е през селата Кичево и Оброчище. Ремонтът на част от пътната отсечка ще продължи до 14 юни.  \r\nВ Добрич се работи по ул. „Никола Петков“ и по част от бул. „Добруджа“ в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. В Добрич времето е облачно, духа слаб вятър, възможни са превалявания от дъжд, температурата на въздуха е около 22 градуса.  \r\nЖулиета НИКОЛОВА", "date": "2019.06.11", "title": "Добрич: Ремонт на асфалтова настилка се извършва по част от второкласния път Владимирово – Добрич, движението на автомобили се осъществява с повишено внимание"}
{"url": "http://www.focus-news.net/news/2019/06/11/2668583/gabrovo-15-signala-za-navodneni-mazeta-sa-registrirani-v-oblastta-za-izminaloto-denonoshtie.html", "text": "15 сигнала за наводнени мазета са регистрирани в областта за изминалото денонощие. Това съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. 15-те обаждания, постъпили на тел. 112, са за територията на Севлиевска община. Те са за наводнени мазета на жилищни сгради в Севлиево. Отводняването е извършено от екип на Районната пожарна служба с една кола. \r\nНадежда КРЪСТЕВА", "date": "2019.06.11", "title": "Габрово: 15 сигнала за наводнени мазета са регистрирани в областта за изминалото денонощие"}
{"url": "http://www.focus-news.net/news/2019/06/11/2668584/prof-antoaneta-hristova-politicheski-psiholog-ako-gerb-uspee-da-prevarti-mashinata-koyato-do-sega-e-bila-v-ratsete-na-tsvetan-tsvetanov-partiyata-shte-bade-ustoychiva.html", "text": "Ако ГЕРБ успее да превърти машината, която до сега е била в ръцете на Цветан Цветанов, партията ще бъде устойчива. Това каза за сутрешния блок „Добро утро, България“ на  Радио „Фокус“  политическият психолог проф. Антоанета Христова. Според нея Цветан Цветанов се е изчерпал, а незаменими хора няма. В устойчивите политически партии тази работа се върши не от един човек, а от цял отдел, коментира Христова.„ГЕРБ има амбициозни, обучени хора, които биха свършили тази работа. Идеята е тя да не бъде вършена от един човек, а система, която да произвежда и издига лидери на базата на качества, доказани успехи, ясна мотивация и характеристики, които ГЕРБ е припознала като свои. Човекът трябва да е харесван от партията и да иска да бъде нейно лице. Процесът е взаимен“, коментира политическият психолог. Проф. Антоанета Христова счете за добро решение това, че ГЕРБ прави промени след победа на евроизборитe. Според нея партията трябва да работи с младите хора за правене на професионална политика и да накара институциите да работят за гражданите. Тази връзка до момента не е видима, обясни тя.  \r\nЕлеонора ЧОЛАКОВА", "date": "2019.06.11", "title": "Проф. Антоанета Христова, политически психолог: Ако ГЕРБ успее да превърти машината, която до сега е била в ръцете на Цветан Цветанов, партията ще бъде устойчива"}
{"url": "http://www.focus-news.net/news/2019/06/11/2668585/dobrich-kvartal-riltsi-e-s-narusheno-vodopodavane-zaradi-avariya-po-vodoprenosnata-mrezha.html", "text": "Квартал „Рилци“ в Добрич е с нарушено водоподаване заради авария по водопреносната мрежа, съобщиха от  ВиК - Добрич .  \r\nВ областта също има населени места с прекъснато водоснабдяване заради отстраняване на аварии: \r\n- в община Добрич-селска - с. Победа; с. Бранище; с. Златия; с. Малка Смолница; с. Паскалево; напор Помпена станция - Долина; \r\n- в община Каварна - с. Челопечене и с. Камен бряг; \r\n- в община Генерал Тошево - гробищния парк в града и с. Градини; \r\n- в община Шабла - с. Тюленово; \r\n- в община Крушари - с. Лозенец.", "date": "2019.06.11", "title": "Добрич: Квартал „Рилци“ е с нарушено водоподаване заради авария по водопреносната мрежа"}
{"url": "http://www.focus-news.net/news/2019/06/11/2668586/politico-broyat-na-tarseshtite-ubezhishte-v-es-otnovo-narastva.html", "text": "Броят на търсещите убежище в страните от Европейския съюз отново нараства, макар да се наблюдава тенденция към намаляването им спрямо началото на кризата с бежанците през 2015 г., отбелязват в европейската редакция на изданието  Politico ,  като се позовават на анализи в германските медии.  \r\nВ периода от януари до април около 206 500 души са кандидатствали за убежище за първи път в ЕС, което представлява 15% увеличение в сравнение със същия период на миналата година, според издателската група Funke Mediengruppe, цитирали временни месечни данни от страните от Общността. Увеличението се дължи на рязкото нарастване на броя на кандидатите от Венецуела, Колумбия и Западните Балкани, които не се нуждаят от виза за пътуване до ЕС. \r\nСлед пристигането на повече от милион мигранти в Европа през 2015 г., много от които търсят закрила от насилието в Близкия изток и Африка, броят на кандидатите за убежище в ЕС  намаля през последните години. Това се дължи отчасти на усилията на Европа за намаляване на миграцията, включително споразумението от 2016 г. с Турция. \r\nВ знак, че тенденцията към спад може да се забави, Европейската служба за подкрепа в областта на убежището (EASO) посочи в доклада си за март, че молбите за убежище нарастват, като този месец се регистрира увеличение с 20% в сравнение с март 2018 година. \r\nСпоред анализа, цитиран от  Politico , броят на кандидатите от засегнатата от криза Венецуела в периода между януари и април, е нараснал с 121% до 14 257 в сравнение със същия период на миналата година. \r\nВторият по големина търсещ убежище сега идва от Венецуела, зад Сирия и пред Афганистан. Докато броят на търсещите убежище от Сирия е намалял с 8%, броят на хората от Афганистан се е увеличил с 36%. Броят на колумбийците, търсещи убежище, е нараснал до 8 097 - със 156%. Тереза Герова", "date": "2019.06.11", "title": "Politico: Броят на търсещите убежище в ЕС отново нараства"}
{"url": "http://www.focus-news.net/news/2019/06/11/2668565/makfaks-makedoniya-v-gartsiya-podpaliha-avtomobil-na-turski-diplomat.html", "text": "Два автомобила, собственост на турски граждани, единият от които – дипломат, са били запалени в северния гръцки град Солун, предава македонската информационна агенция  „Макфакс“ . \r\nСпоред полицията палежът е извършен със запалителна течност, каква точно обаче не се уточнява.  \r\nПодчертава се, че едно от превозните средства е принадлежало на дипломат от турското консулство в пристанищния град. Втората кола е бил на турчин, работещ в международна финансова институция със седалище Солун. Тереза Герова", "date": "2019.06.11", "title": "„Макфакс“ (Македония): В Гърция подпалиха автомобил на турски дипломат"}
{"url": "http://www.focus-news.net/news/2019/06/11/2668589/pazardzhik-okrazhniyat-sad-shte-razgleda-zhalbata-na-zhena-osadena-za-prisvoyavane-na-pari-ot-obshtina-septemvri.html", "text": "Окръжният съд ще гледа дело срещу жена, осъдена за присвояване на пари от Община Септември, съобщиха от пресцентъра на  Съда . Делото е образувано по въззивна жалба на жена против присъда на Районен съд – Пазарджик, с която подсъдимата е призната за виновна в това, че като длъжностно лице в периода от 19 февруари 2010 г. до 3 юни 2013 г. вкл. в Септември е присвоила чужди пари, собственост на Община Септември в общ размер на 17 815,00 лв. Осъдена е на 1 година и 8 месеца лишаване от свобода с изпитателен срок 4 години и 8 месеца. Началото на съдебното заседание е в 14.00 часа, съдия-докладчик е Ирина Джунева.", "date": "2019.06.11", "title": "Пазарджик: Окръжният съд ще разгледа жалбата на жена, осъдена за присвояване на пари от Община Септември"}
{"url": "http://www.focus-news.net/news/2019/06/11/2668587/kmetat-na-sofiya-yordanka-fandakova-shte-proveri-stroitelnite-raboti-na-nova-sgrada-na-37-a-detska-gradina-v-kv-pavlovo.html", "text": "В 11.00 часа кметът на София Йорданка Фандъкова ще провери строителните работи на нова сграда на 37-а детска градина в кв. „Павлово“ на ул. „Белмекен“ 1. Това съобщиха от пресцентъра на  Столична община . Кметът ще провери и укрепването на народно читалище „Витоша“.", "date": "2019.06.11", "title": "Кметът на София Йорданка Фандъкова ще провери строителните работи на нова сграда на 37-а детска градина в кв. „Павлово“"}
{"url": "http://www.focus-news.net/news/2019/06/11/2668590/smolyan-zadarzhan-e-33-godishen-mazh-ot-selo-momchilovtsi-za-pritezhanie-na-okolo-600-litra-alkohol-bez-banderol.html", "text": "Задържан е 33-годишен мъж от село Момчиловци за притежание на около 600 литра алкохол без бандерол. Това съобщиха от  ОДМВР – Смолян . На 10 юни 2019 г. при претърсване в гаражно и избено помещение на къща в с. Момчиловци, общ. Смолян, ползвани от К. К. на 33 години от с. Момчиловци, се установява, че същият държи акцизни стоки без бандерол – около 600 литра алкохол с неустановен произход опакован в 52 туби с вместимост от 10 литра и един бидон с вместимост от 90 л. Местопроизшествието е запазено и посетено от дежурна оперативна група при ОД МВР и РУ - Смолян. 33-годишният К.К. е задържан за срок от 24 часа. Работата по случая продължава.", "date": "2019.06.11", "title": "Смолян: Задържан е 33-годишен мъж от село Момчиловци за притежание на около 600 литра алкохол без бандерол"}
{"url": "http://www.focus-news.net/news/2019/06/11/2668588/prof-lyubomira-popova-oblasten-upravitel-na-veliko-tarnovo-yazovir-cheshme-dere-e-prelyal-i-e-navodnil-nyakolko-kashti-i-uchilishteto-v-selo-kamen-nyama-postradali-hora.html", "text": "Язовир „Чешме дере“ е прелял и е наводнил няколко къщи и училището в село Камен, няма пострадали хора. Това каза за  Агенция „Фокус“  областният управител на Велико Търново проф. д-р Любомира Попова. По думите ѝ ситуацията с двата язовира – край селата Камен и Нова Върбовка, към момента е овладяна. „Реагирахме заедно с пожарната и представителите на Държавната агенция за метрологичен и технически надзор. Сега пътуваме отново към двата язовира“, заяви проф. Попова. \r\nТя посочи, че язовирът „Чешме дере“ край село Камен е наводнил няколко къщи и училището. „Но пожарната е създала организация и цяла нощ отводнява мазето и приземния етаж“, обясни проф. Попова. Тя подчерта, че всичко необходимо като организация е създадено и към този момент няма опасност за населението. \r\nЦветилена СИМЕОНОВА", "date": "2019.06.11", "title": "Проф. Любомира Попова, областен управител на Велико Търново: Язовир „Чешме дере“ е прелял и е наводнил няколко къщи и училището в село Камен, няма пострадали хора"}
{"url": "http://www.focus-news.net/news/2019/06/11/2668591/vidin-nivoto-na-reka-dunav-se-e-ponizhilo-s-39-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 39 см и водният стоеж е 693  см, съобщиха от местната  Хидрометеорологична станция . Нивото на реката край Видин е 740 см, регистрираното понижение е от 30 см. Край Лом през последното денонощие е измерено понижение от 22 см и водният стоеж е 788 см. Нивото на реката край Оряхово е 661 см, там е регистрирано понижение за последното денонощие от 8 см. Температурата на водата край Ново село е 19.5 градуса, край Оряхово е 20.1 градуса.", "date": "2019.06.11", "title": "Видин: Нивото на река Дунав се е понижило с 39 см при Ново село за последното денонощие"}
{"url": "http://www.focus-news.net/news/2019/06/11/2668592/prof-antoaneta-hristova-politicheski-psiholog-ako-gerb-vzeme-strana-v-sporovete-mezhdu-malkata-koalitsiya-obedineni-patrioti-ima-vazmozhnost-konfliktat-da-se-razrasne.html", "text": "Ако ГЕРБ вземе страна в споровете между малката коалиция „Обединени патриоти“, има възможност конфликтът да се разрасне. Това каза за сутрешния блок „Добро утро, България“ на  Радио „Фокус“  политическият психолог проф. Антоанета Христова. Тя коментира и предложението на лидерът на Атака Волен Сидеров за оставката на лидерът на ВМРО Красимир Каракачанов. „В момента темите за прайда и закупуването на F-16 са несериозни за искане на оставка на Красимир Каракачанов. За мен това са повече PR-ски изхвърляния, отколкото стъпки, които реално ще бъдат направени“ каза тя.Според проф. Антоанета Христова нито една от политическите партии в малката коалиция  нямат интерес от предсрочни избори и да показват неустойчивост. Проблемите на трите партии трябва да се решат вътре в коалицията, уточни тя. Нито един от лидерите на тези партии няма да се оттегли и трябва да намерят начин за мирно съвместно съществуване. ВМРО въпреки успеха на изборите е нужно да докажат устойчивост, а не случайност на избора, каза още проф. Христова.  \r\nЕлеонора ЧОЛАКОВА", "date": "2019.06.11", "title": "Проф. Антоанета Христова, политически психолог: Ако ГЕРБ вземе страна в споровете между малката коалиция „Обединени патриоти“, има възможност конфликтът да се разрасне"}
{"url": "http://www.focus-news.net/news/2019/06/11/2668594/kyustendil-v-obshtinskite-uchilishta-shte-badat-obyaveni-svobodnite-mesta-za-priem-v-parvi-klas-sled-parvoto-klasirane.html", "text": "В общинските училища в Кюстендил ще бъдат обявени свободните места за прием в първи клас след първото класиране. Това съобщиха за  Радио „Фокус” – Кюстендил  от Дирекция „Култура, образование, младежки дейности и спорт” към Общината. Във всяко едно от учебните заведения трябва да бъде поставена информация с броя на останалите свободни места за прием в първи клас. Попълването на тези места и самото записване на бъдещите първокласници ще стане от 12 до 14 юни (включително). След това ще бъдат обявени останалите свободни места – на 17 юни. Последното записване е със срок, определен от директорите на всяко едно от учебните заведения в Кюстендил, но не по-късно от 13 септември 2019 година. \r\nВенцеслав ИЛЧЕВ", "date": "2019.06.11", "title": "Кюстендил: В общинските училища ще бъдат обявени свободните места за прием в първи клас след първото класиране"}
{"url": "http://www.focus-news.net/news/2019/06/11/2668595/dobrich-indiyski-kulturen-festival-sanskriti-shte-bade-predstaven-v-letniya-teatar-na-13-yuni.html", "text": "Индийски културен фестивал „Санскрити“ ще бъде представен в Летния театър на 13 юни, съобщават  организаторите  на събитието – Висше училище по мениджмънт в Добрич. Екипът му обещава едно незабравимо културно пътешествие в необятната шир на далечна Индия. Своеобразни „екскурзоводи“ ще бъдат студентите от Технологичния университет и Университета по криминалистика в щата Гуджарат, Индия, които са основните инициатори на културния фестивал „Санскрити“. С песни, танци и много забавление, те ще пренесат публиката в света на индийския фолклор и традиции. Ученици от Гимназията по предприемачество и туризъм „Райко Цончев“ в Добрич ще представят традиционна българска фолклорна програма. Събитието ще се състои на 13 юни – четвъртък, в Летния театър на град Добрич от 17.00 часа. Културният фестивал „Санскрити“ е в рамките на международната лятна програма на Висше училище по мениджмънт. В продължение на един месец, индийските студенти се обучават в магистърски модули по „Предприемачество“, „Стратегическо управление“ и „Планиране на ресурсите на предприятието“, посещават редица бизнес организации и големи компании в региона, участват в организирани екскурзии и мероприятия.", "date": "2019.06.11", "title": "Добрич: Индийски културен фестивал „Санскрити“ ще бъде представен в Летния театър на 13 юни"}
{"url": "http://www.focus-news.net/news/2019/06/11/2668598/zapochna-priemat-na-dokumenti-za-redovnata-kandidatstudentska-izpitna-sesiya-v-universiteta-za-natsionalno-i-svetovno-stopanstvo.html", "text": "Започна приемът на документи за редовната кандидатстудентска изпитна сесия в Университета за национално и световно стопанство. Това съобщиха от пресцентъра на  УНСС . Крайният срок е 29 юни включително. Кандидат-студентите могат да подават документи и онлайн. \r\nПървият изпит – по български език и литература, е на 3 юли. На 4 юли са изпитите по чужди езици (английски, немски, френски, испански и руски), на 5 юли - по история на България и по математика, на 6 юли – по география на България и по журналистика (събеседване). \r\nПървото класиране ще бъде обявено на 9 юли. \r\nПриемът на студенти в УНСС е с успешно положен единен приемен изпит (тест) и е по професионални направления и поднаправления (включващи 43 специалности). Кандидат-студентите, които са се явили и на предварителни, и на редовни изпити участват в класирането с най-високата оценка, получена на тях. \r\nПрез учебната 2019/2020 година в УНСС ще бъдат приети 3140 първокурсници (държавна поръчка) в редовна и дистанционна форма на обучение.", "date": "2019.06.11", "title": "Започна приемът на документи за редовната кандидатстудентска изпитна сесия в Университета за национално и световно стопанство"}
{"url": "http://www.focus-news.net/news/2019/06/11/2668597/gencho-genchev-kmet-na-svishtov-spokoyna-e-obstanovkata-v-obshtinata-vapreki-intenzivnite-valezhi-ot-izminaloto-denonoshtie.html", "text": "Спокойна е обстановката в Свищовска община въпреки интензивните валежи от изминалото денонощие. Това каза в ефира на  Радио „Фокус“ – Велико Търново  кметът на Свищов Генчо Генчев. Той уточни, че за последните 24 часа в общината са паднали доста сериозни количества дъжд, но данни за щети от тях няма. Сигнали за наводнени къщи и дворове не са подавани. Граждани не са алармирали и за нови нарушения по пътната инфраструктура в общинския център и останалите населени места. „Фокус“ припомня , че в края на месец май пет свищовски села пострадаха отново от поройни дъждове. Десетки къщи, селскостопански имоти и дворове в Морава, Овча могила, Вардим, Совата и Деляновци бяха наводнени. Силните ветрове отнесоха част от жп линията по направление Свищов - Левски - Троян в района на Морава. Нямаше пострадали хора. Вече започнаха и ремонти на компрометираните участъци от Републиканската пътна мрежа, които се извършват от Агенция „Пътна инфраструктура“. \r\nЛуиза ТРАНЧЕВА", "date": "2019.06.11", "title": "Генчо Генчев, кмет на Свищов: Спокойна е обстановката в общината въпреки интензивните валежи от изминалото денонощие"}
{"url": "http://www.focus-news.net/news/2019/06/11/2668599/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Средства за ремонт на компрометирани участъци от Републиканската пътна мрежа в Свищовска община обеща Агенция „Пътна инфраструктура“. Първите дейности вече са факт, а повече за това къде и какво предстои ще попитаме в предаването „Добре дошли в Свищов“ на  Радио „Фокус“ – Велико Търново  кметът на Свищовска община Генчо Генчев. И още преди броени дни в свищовското село Козловец бяха отбелязани две кръгли годишнини – Културен клуб на пенсионера „Детелина“ празнува своя 35-годишен юбилей, а певческата група „Настроение“ навърши 10 години от създаването си. Как преминаха те ще чуете по-късно днес. Преди това ще Ви представим информация за това как премина дългоочаквания фестивал на античното наследство „Орел на Дунава“. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“ от 11.00 до 12.00 часа.", "date": "2019.06.11", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/06/11/2668600/plovdiv-na-antichniya-teatar-shte-se-sastoi-ofitsialnoto-otkrivane-na-initsiativata-plovdiv-chete.html", "text": "От 20.00 часа на Античния театър ще се състои официалното откриване на литературния фестивал „Пловдив чете“, съобщиха за  Радио „Фокус“ - Пловдив  от Общината. До 16 юни Пловдив ще бъде празник за четящите и пишещите хора по време на фестивала „Пловдив чете“. Всички жители и гости на града ще могат да се насладят на музиката на Теодосий Спасов, Мирослава Кацарова и Орлин Павлов. На сцената с тях ще бъдат: Мирослав Турийски (пиано), Александър Леков (басет), Младен Димитров (барабани) и струнен квартет: Антоанина Юрганджиева (виолончело), Деница Димова (цигулка), Ивелина Христова (цигулка), Мария Венкова (виола). \r\nПо традиция на откриващото събитие ще бъдат връчени наградите „Орфеев венец“ за най-изявен поет през изминалата година, както и „Златна четка“ за най-добро художествено оформление на книга. \r\nВходът за събитието е свободен. \r\nФестивалът „Пловдив чете“ се реализира с подкрепата на Община Пловдив като част от Културния календар на града за 2019 година.", "date": "2019.06.11", "title": "Пловдив: На Античния театър ще се състои официалното откриване на инициативата „Пловдив чете“"}
{"url": "http://www.focus-news.net/news/2019/06/11/2668601/burgas-v-kulturen-tsentar-morsko-kazino-byaha-razdadeni-parvite-40-podaraka-ot-kampaniyata-rodi-dete-v-balgariya.html", "text": "В Културен център „Морско казино“ се проведе първата информационна среща от националната кампания „Роди дете в България“. Това съобщиха от пресцентъра на  Община Бургас . Присъстваха около 40 бъдещи родители, включително дами и семейства, очакващи бебе, и двойки с репродуктивни проблеми. На информационната среща специалисти споделиха своя опит и знания по теми, като репродуктивно здраве, фертилно хранене, влияние на емоциите върху зачеването и психиката бебето. Лектори бяха нутриционистът Елена Терзиева, д-р Жени Стоичкова, личен терапевт Теодора Дичева, консултантът на компания за хигиенни материали Яна Петрова. Силвия Цакова от Фондация „Супер БЕБЕ“ ориса двойките, които изтеглиха късмети, а за финал всеки получи пакет с подаръци, осигурени от Фондация „Супер БЕБЕ“, Списание „9 месеца“, Германската Хомеопатична Асоциация, българска козметика и еко хигиенни материали. Всички получиха ваучер за безплатна консултация с нутриционист.  \r\nНационалната кампания „Роди дете в България“ включва информационни срещи в цялата страна, национално турне на Теди Кацарова и Дичо, както и пакет с подаръци на стойност над 2000 лв. при раждане на дете. Условия за получаване на подаръци можете да намерите на сайта www.rodidete.bg.", "date": "2019.06.11", "title": "Бургас: В Културен център „Морско казино“ бяха раздадени първите 40 подаръка от кампанията „Роди дете в България“"}
{"url": "http://www.focus-news.net/news/2019/06/11/2668593/ministar-biser-petkov-izdarpvaneto-na-uho-ne-mozhe-da-bade-prichina-za-otnemaneto-na-detsa-ot-semeystvata-im.html", "text": "Издърпването на ухо не може да бъде причина за отнемането на деца от семействата им. Това е несъстоятелна теза и не може да бъде причина за отнемане на деца. Това заяви министърът на труда и социалната политика Бисер Петков в студиото на  „Здравей, България”  по  Нова телевизия . \r\n„Искам пак да потвърдя, че проектът на Националната стратегия за детето 2019 - 2030 година е оттеглен. По него не се работи. По никакъв начин чрез законодателни или по общо нормативни промени не се прокарват принципи и положения от проекто-стратегията”, посочи още той. \r\nПо думите му основанията за отнемане на дете от семейство не са променяни от 2003 година, когато са записани в чл. 25 от Закона за закрила на детето.  \r\n„Отнемането на дете може да се случи когато грижата за него е неглижирана, детето е поставено в риск или ако детето е насилвано. Това са изброените основания при които като крайна мярка се предприема извеждане на детето от семейството”, обясни Петков. \r\n„Всеки може да прецени, че дадено дете се нуждае от закрила и може да подаде сигнал. Но тук е ролята и преценката на органите за закрила на детето. Те трябва да преценят дали това дете наистина е подложено на риск и дали е необходима работа със семейството”, посочи още социалният министър.", "date": "2019.06.11", "title": "Министър Бисер Петков: Издърпването на ухо не може да бъде причина за отнемането на деца от семействата им"}
{"url": "http://www.focus-news.net/news/2019/06/11/2668602/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.06.11", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/06/11/2668603/pleven-dvizhenieto-tryabva-da-se-osashtestvyava-s-povisheno-vnimanie-po-pat-ii-52-dekov-byala-voda-ot-km-71-do-km-79-poradi-premestvane-na-patni-znatsi.html", "text": "Движението трябва да се осъществява с повишено внимание по път II-52 Деков – Бяла вода от км 71 до км 79 поради преместване на пътни знаци. Това съобщиха  Радио „Фокус“   от Областно пътно управление – Плевен. Срокът е до 12 юни. Пътните настилки в областта са мокри. Температурите са между 25° и 28°, очакват се валежи в следобедните часове. Движението по път II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е до края на деня. Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка, срокът е до 14 юни. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е до 28 юни. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 4 юли.  \r\nВиолета КРЪСТЕВА", "date": "2019.06.11", "title": "Плевен: Движението трябва да се осъществява с повишено внимание по път II-52 Деков – Бяла вода от км 71 до км 79 поради преместване на пътни знаци"}
{"url": "http://www.focus-news.net/news/2019/06/11/2668605/burgas-initsiativata-poshtenska-kutiya-za-prikazki-shte-se-provede-v-letniya-teatar-na-15-yuni.html", "text": "Инициативата „Пощенска кутия за приказки“ ще се проведе в Летния театър на 15 юни. Това съобщиха от пресцентъра на  Община Бургас . От 20.00 часа на сцената ще излязат Камен Воденичаров, Димитър Калбуров, Мая Бежанска, Любен Дилов-син, Башар Рахал, Камен Алипиев-Кедъра, Бойко Кръстанов, Гери Турийска и бургазлиите Ирра, Пламен Манасиев и Стефан Илчев. Водеща на събитието ще е Мария Силвестър.  \r\nБилети се продават в касата на Операта, Културен дом на нефтохимика, Еventim и Ticketportal.", "date": "2019.06.11", "title": "Бургас: Инициативата „Пощенска кутия за приказки“ ще се проведе в Летния театър на 15 юни"}
{"url": "http://www.focus-news.net/news/2019/06/11/2668606/varna-kurorten-kompleks-chayka-i-chast-ot-kvartal-troshevo-vav-varna-sa-bez-vodopodavane.html", "text": "Курортен комплекс Чайка и част от квартал „Трошево“ ще бъдат с нарушения във водоподаването днес. Това съобщиха за  Радио „Фокус“ – Варна  от дружеството „Водоснабдяване и канализация“ в града. До 17.00 часа вода няма да има в комплекс Чайка. В квартал „Трошево“, на ул. “Радост“ – от бл. 1 до бл.10, от бл.47 до бл.51 и „Двете кули“, адресите ще са с нарушено водоподаване до около 13.00 часа. \r\nДиана СТОЕВА", "date": "2019.06.11", "title": "Варна: Курортен комплекс Чайка и част от квартал „Трошево“ във Варна са без водоподаване"}
{"url": "http://www.focus-news.net/news/2019/06/11/2668607/pleven-72-godishna-zhena-ot-dolna-mitropoliya-e-stanala-zhertva-na-telefonna-izmama-sas-sumata-ot-600-lv.html", "text": "72-годишна жена от Долна Митрополия е станала жертва на телефонна измама. Това съобщиха от   ОД МВР - Плевен . На 10 юни в полицията в Долна Митрополия е получен сигнал за извършена телефонна измама. Изяснено е, че на същата дата мъж се обадил на 72-годишна жителка на града. Представил се за началника на полицията в Долна Митрополия и под претекст, че се провежда операция по залавяне на телефонни измамници, я въвел в заблуждение. Дал указания да събере пари и бижута и да ги остави в кошче до авто спирка. Около 11.00 часа възрастната жена занася сумата от около 600 лева и около 50 грама златни накити, завити в жълта найлонова торбичка, като ги поставя в кошче за смет. По случая е образувано досъдебно производство. Случаят се изяснява.", "date": "2019.06.11", "title": "Плевен: 72-годишна жена от Долна Митрополия е станала жертва на телефонна измама със сумата от 600 лв."}
{"url": "http://www.focus-news.net/news/2019/06/11/2668608/api-dvizhenieto-se-osashtestvyava-v-edna-lenta-po-pat-ii-81-berkovitsa-montana-prez-prohod-petrohan-v-rayona-na-yonchovi-hanove-poradi-patnotransportno-proizshestvie.html", "text": "Временно движението се осъществява в една лента по път II-81 Берковица – Монтана през проход Петрохан в района на „Йончови ханове“ поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2019.06.11", "title": "АПИ: Движението се осъществява в една лента по път II-81 Берковица – Монтана през проход Петрохан в района на „Йончови ханове“ поради пътнотранспортно произшествие"}
{"url": "http://www.focus-news.net/news/2019/06/11/2668609/burgas-festivalat-dnite-na-avstriya-shte-zapochne-s-kontsert-na-filharmonichen-kvintet-piano-strings-na-13-yuni.html", "text": "На 13 юни започват Дните на Австрия в Бургас. Това съобщиха от пресцентъра на  Община Бургас . Тази година фестивалът ще протече под мотото „140 години от установяване на дипломатически отношения между Австрия и България“. Начало на събитията в програмата ще даде концерт на Филхармоничен квинтет Piano Strings (Австрия) на 13 юни от 19.00 часа в ДТ „Адриана Будевска“. Квинтетът е в състав Харалд Крумпьок, цигулка; Клемес Флидер, цигулка; Роберт Бауерщатер, виола; Рафаел Флидер, виолончело; Сребра Гелева, пиано. Билети за концерта могат да се закупят от Лятната каса до Часовника, а в деня на концерта от касата на театъра. Цените са: 15 лв. редовен билет, 8 лв. за пенсионери и ученици.  \r\nПрограмата на Фестивала ще продължи на 17 юни от 18.30 часа в зала 2 с прожекция на филма „Гуча“. Жулиета, бяло момиче, се влюбва в смуглия Ромео – виртуозен тромпетист от цигански оркестър. Баща ѝ Сачмо, лидер на съперническия бенд от бели музиканти, никак не се радва на цвета на кожата на Ромео. На предстоящия Фестивал на тромпетистите Ромео ще трябва да докаже на Сачмо, че талантът му го прави подходящия човек за неговата дъщеря. Сачмо е склонен да превъзмогне предразсъдъците си и да даде дъщеря си на младия ром, ако той докаже, че е по-добър от него. Нещата се усложняват, когато Роки – полубратът на Ромео, подкупва членовете на оркестъра да се застъпят за него пред баща му, и той, а не Ромео, да свири като водещ тромпетист на състезанието. Входът е свободен. \r\nНа 19 юни от 19.00 часа в зала 2 ще бъде поставена театралната постановка на Немската езикова гимназия „Гьоте“ – Бургас. Тема: „Мисли и действай зелено!“. Заглавие на постановката: „30 минути!“. Входът е свободен. \r\nНа 20 юни от 18.30 часа в зала 2 учители и ученици представят „Виенски класици“ С участието на: Даниела Георгиева Стоянова – актриса; Красимира Кръстева – флейта; Симеон Кавалджиев – кларинет; Благовеста Рядкова – пиано; ученици от НУМСИ „Панчо Владигеров“ – Бургас. Входът е свободен.", "date": "2019.06.11", "title": "Бургас: Фестивалът „Дните на Австрия“ ще започне с концерт на Филхармоничен квинтет Piano Strings на 13 юни"}
{"url": "http://www.focus-news.net/news/2019/06/11/2668604/todor-iliev-kmet-na-selo-nova-varbovka-ima-zaleti-posevi-vsledstvie-na-preleliya-yazovir-nyama-opasnost-za-naselenieto.html", "text": "Има залети посеви вследствие на прелелия язовир. Това каза за  Агенция „Фокус“  кметът на село Нова Върбовка Тодор Илиев. „Язовирът се намира извън селото и няма опасност за населението. Има залети посеви“, заяви Илиев. Той посочи, че към момента ситуацията е нормална. \r\nЦветилена СИМЕОНОВА", "date": "2019.06.11", "title": "Тодор Илиев, кмет на село Нова Върбовка: Има залети посеви вследствие на прелелия язовир, няма опасност за населението"}
{"url": "http://www.focus-news.net/news/2019/06/11/2668612/dobrich-spored-doklad-na-mezhduvedomstvena-komisiya-koritata-na-rekite-i-deretata-v-oblastta-sa-pochisteni-no-na-mesta-ne-e-garantirana-provodimost-na-visoka-voda.html", "text": "Според доклад на междуведомствена комисия коритата на реките и деретата в населените места са почистени, но все още извършените дейности на места не дават гаранция за проводимост на висока вода, съобщават от  Областна администрация – Добрич . Комисия, назначена със заповед на областния управител, е извършила регулярна проверка на язовирите, реките и деретата на територията на област Добрич. В резултат на обходите е изготвен доклад. Огледите на място са установили, че при язовирите степента на риск е ниска. Собствениците на всички язовири, с изключение на язовир „Ляхово“ и язовир „Пластхим“, имат сключени договори с оператори на язовирните стени за осъществяване на правилна и безопасна експлоатация на съоръженията, съгласно изискванията на Закона за водите и Наредбата за условията и реда за осъществяване на техническата и безопасна експлоатация на язовирните стени и на съоръженията към тях, както и на контрол за техническото им състояние. В изпълнение на дадени предписания се поддържат свободни обеми в язовирите, където това е технически възможно. С помощта на операторите на язовирни стени, съществуващите аварийни планове на язовирите са актуализирани и допълнени с определените заливаеми територии съгласно нормативната уредба. Представени са протоколи от проведени обучения и тренировки на аварийните групи на част от язовирите. При провеждането от операторите на квалифицирано техническо обучение се подобрява подготовката за реагиране на аварийните групи на язовирите.  \r\nОбщинските язовири, с изключение на отдадените на концесия или под наем, продължават по обясними причини да нямат аварийни складове в близост до стените. Поради сравнително малките завирени обеми на язовирите на територията на област Добрич и тяхното разположение, общата оценка е за ниска степен на риска. Състоянието на обходените речни корита и дерета в населените места е определено като добро. Извършено е почистване на прорасли в деретата дървета и храсти, но има и участъци които са обрасли с растителност. Извършено е и продълбочаване на най-критичните участъци около мостове и водостоци. Като препоръка комисията изразява становище, че е необходимо възлагане и изработване на проекти за корекции в населените места, а в критичните участъци и извън урбанизираните територии на база хидроложки и хидравлични изчисления. По отношение на коритата на реките и деретата извън населените места се препоръчва да се предприемат мерки за разреждане чрез изкореняване на дървета в близост до водопровеждащи пътни съоръжения. Обходените мостове и водостоци по републиканската и общинската пътна мрежа в почти всички случаи са почистени и с добра или задоволителна проводимост.", "date": "2019.06.11", "title": "Добрич: Според доклад на междуведомствена комисия коритата на реките и деретата в областта са почистени, но на места не е гарантирана проводимост на висока вода"}
{"url": "http://www.focus-news.net/news/2019/06/11/2668596/dimcho-dimov-kmet-na-selo-kamen-situatsiyata-s-preleliya-yazovir-e-ovladyana-za-tri-chasa-padnaha-valezhi-okolo-120-l-kv-m.html", "text": "Ситуацията с прелелия язовир е овладяна, за три часа паднаха валежи около 120 л/ кв. м. Това каза за  Агенция „Фокус“  кметът на село Камен Димчо Димов. \r\n„Ситуацията с прелелия язовир „Чешме дере“ към момента е овладяна. Водата се изпомпва. На място са областният управител на Велико Търново и зам.-председателят за Държавната агенция за метрологичен и технически надзор ген. Кирил Войнов“, заяви Димов. „Дано да не завали. Смъкваме нивото, за да може да се поеме следващият водосбор, защото за 3 часа са паднали валежи от около 120 л/ кв. м.“, обясни той. \r\nЦветилена СИМЕОНОВА", "date": "2019.06.11", "title": "Димчо Димов, кмет на село Камен: Ситуацията с прелелия язовир е овладяна, за три часа паднаха валежи около 120 л/ кв. м"}
{"url": "http://www.focus-news.net/news/2019/06/11/2668611/prof-antoaneta-hristova-politicheski-psiholog-vatreshnata-netarpimost-v-bsp-mozhe-da-dovede-do-zaguba-na-mestnite-izbori.html", "text": "Вътрешната нетърпимост в БСП може да доведе до загуба на местните избори. Това каза за сутрешния блок „Добро утро, България“ на  Радио „Фокус“  политическият психолог проф. Антоанета Христова. „Нищо от говоренето на досегашните лица на партията не показва, че са си взели поука от състоянието, в което са били и желание да го променят. Трудно се променят нещо, в което си вярвал на 200%. Затова хората в такива организации и партии биват сменяни на момента без чувство за съжаление. Защото стереотипът и убеждението, че си прав продължава и след това. Човек не може да се отърси от него, иначе трябва да приемеш вината на загубата на цялата пария. А трудно се спи след това“, коментира тя. Проф. Антоанета Христова каза още, че БСП не трябва да се изненадва, че предизборната им кампания е коментирана като преминала под мотото на омразата, която се изразява и вътре в самата партия. Видима е нетърпимостта между членовете й. Възможно е лидерът й Корнелия Нинова да оглави отново левицата, възможно е обаче и партията да срещне своя край на местните избори. Лидерът трябва да е символ на обединение, а не на разединение, каза още тя. Причината при такива загуби да се сменя лидерството е да се види дали лидерът е бил прав или не, допълни тя. \r\nЕлеонора ЧОЛАКОВА", "date": "2019.06.11", "title": "Проф. Антоанета Христова, политически психолог: Вътрешната нетърпимост в БСП може да доведе до загуба на местните избори"}
{"url": "http://www.focus-news.net/news/2019/06/11/2668610/bchk-i-natsionalniyat-tsentar-po-transfuzionna-hematologiya-shte-vrachat-pochetni-plaketi-na-dalgogodishni-dobrovolni-i-bezvazmezdni-kravodariteli.html", "text": "По повод Световния ден на доброволния и безвъзмезден кръводарител – 14 юни, Българският червен кръст и Националният център по трансфузионна хематология (НЦТХ) ще връчат почетни плакети на дългогодишни доброволни и безвъзмездни кръводарители. Това съобщиха от пресцентъра на  БЧК . Те са номинирани от комисия, в която участват представители на двете институции, въз основа на изпратени предложения от цялата страна.  \r\nЗа принос в доброволното и безвъзмездно кръводаряване ще бъдат наградени 10 индивидуални кръводарители, някои от тях дарили кръв над 100 пъти, както и колективите на Бизнес парк София, Национална природо-математическа гимназия „Акад. Любомир Чакалов“, Park Center Sofia & Ceres Management Service и Sofia Airport Centar & Ceres Management Service. \r\nТържествената церемония по награждаването ще стане по време на 59-ата Национална конференция на системата по трансфузионна хематология в България на 12 юни 2019 г. от 11.00 часа в Аулата на НЦТХ (ул. „Братя Миладинови“ 112).", "date": "2019.06.11", "title": "БЧК и Националният център по трансфузионна хематология ще връчат почетни плакети на дългогодишни доброволни и безвъзмездни кръводарители"}
{"url": "http://www.focus-news.net/news/2019/06/11/2668613/api-vazstanoveno-e-dvizhenieto-pri-km-148-na-avtomagistrala-trakiya-v-posoka-burgas.html", "text": "Възстановено е движението при км 148 на автомагистрала „Тракия“ в посока Бургас. Това съобщиха от пресцентъра на  Агенция „Пътна инфраструктура“ .", "date": "2019.06.11", "title": "АПИ: Възстановено е движението при км 148 на автомагистрала „Тракия“ в посока Бургас"}
{"url": "http://www.focus-news.net/news/2019/06/11/2668614/pazardzhik-natovaren-e-trafikat-po-patya-pazardzhik-plovdiv-zaradi-otklonenieto-ot-am-trakiya-pri-s-tsalapitsa.html", "text": "Натоварен е трафикът по пътя Пазарджик - Пловдив заради отклонението от АМ „Тракия“ при с. Цалапица, където се извършват ремонтни дейности, предаде репортер на  Радио „Фокус“ – Пазарджик . Отклонението от магистралата става при разклона за село Цалапица, преминава през селото до включването в главния път Пловдив - Пазарджик - Белово - Костенец - София. Полицейски патрули са разположени на изхода на Пазарджик в посока Пловдив и близо до разклона за село Цалапица.  \r\nАлбена ЖИЛЕКОВА", "date": "2019.06.11", "title": "Пазарджик: Натоварен е трафикът по пътя Пазарджик - Пловдив заради отклонението от АМ „Тракия“ при с. Цалапица"}
{"url": "http://www.focus-news.net/news/2019/06/11/2668616/prof-d-r-ara-kaprelyan-mu-varna-zdravnata-kasa-ne-pokriva-vsichki-medikamenti-nuzhni-za-lechenieto-na-bolestta-na-hantingtan.html", "text": "Здравната каса не покрива всички медикаменти, нужни за лечението на болестта на Хънтингтън. Това каза в интервю за  Радио „Фокус“ – Варна  проф. д-р Ара Капрелян от катедрата по Нервни болести и невронауки в Медицински университет – Варна във връзка със „Седмица на болестта на Хънтингтън“, която се проведе във Варна. По думите му все още няма успешно пълно лечение на заболяването, а терапията цели основно да повлияе неблагоприятните симптоми и хода на болестта да бъде забавен. „Възможности за повлияване на депресията, на психозите, както и различни методи на физикалната медицина, на говорната рехабилитация и на трудовата терапия. Всичко това е възможно да бъде осъществено в България. По отношение на реинбурсацията част от медикаментите, те не са и много скъпи, могат да си позволят пациентите и техните близки да си ги закупят, но не всички могат да бъдат покрити и не се покриват от Здравната каса. В тази посока можем да очакваме едно развитие в посока евентуално 100% реинбурсация, най-вече на медикаментите, които симптоматично повлияват тези нарушения в движението“, отбеляза проф. Капрелян.  \r\nТой допълни, че в международен план в момента текат различни клинични проучвания на нови медикаменти, които могат да повлияят депресията, възпалителните процеси в нервната тъкан и др. По думите му се осъществяват и редица проучвания на ниво генна терапия, която цели да нивата на токсичния протеин, който се натрупва в нервните клетки и постепенно ги унищожава. \r\nБояна АТАНАСОВА", "date": "2019.06.11", "title": "Проф. д-р Ара Капрелян, МУ - Варна: Здравната каса не покрива всички медикаменти, нужни за лечението на болестта на Хънтингтън"}
{"url": "http://www.focus-news.net/news/2019/06/11/2668615/sofiya-pred-glavnata-direktsiya-natsionalna-politsiya-shte-se-provede-brifing.html", "text": "В 16.00 часа пред входа на Главната дирекция „Национална полиция“ ще се проведе брифинг с представители на отдел „Пътна полиция“. Това съобщиха от пресцентъра на  МВР . Те ще предоставят обобщени данни за операцията за употреба от водачите на алкохол и наркотични вещества. Ще бъде дадена информация и за предприетите мерки във връзка със започналата ученическа ваканция.", "date": "2019.06.11", "title": "София: Пред Главната дирекция „Национална полиция“ ще се проведе брифинг"}
{"url": "http://www.focus-news.net/news/2019/06/11/2668619/kyustendil-dva-nezakonni-pistoleta-sa-izzeti-pri-proverka-na-dvama-mazhe-na-ulitsa-tsar-simeon.html", "text": "Два незаконни пистолета са иззети при проверка на двама мъже на улица „Цар Симеон“. Образувано е досъдебно производство за незаконно притежание на оръжие срещу двамата мъже, съобщиха от  Областна дирекция на МВР – Кюстендил . На 10 юни автопатрулни полицаи намерили на улица „Цар Симеон“ в града в близост до кафене 3 гилзи. При последвала проверка в района и заведението са установени 28-годишен мъж с пистолет и 5 патрона в пълнителя му и 32-годишен мъж с пистолет с празен пълнител, пистолетите и боеприпасите са иззети. Двамата мъже нямат законно разрешение за притежание на оръжие. За случая е уведомен дежурен прокурор.", "date": "2019.06.11", "title": "Кюстендил: Два незаконни пистолета са иззети при проверка на двама мъже на улица „Цар Симеон“"}
{"url": "http://www.focus-news.net/news/2019/06/11/2668618/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-yuni.html", "text": "„Софийска вода” временно ще прекъсне водоснабдяването в някои части на столицата на 12 юни. Това съобщиха от пресцентъра на  дружеството .  \r\nНа 12 юни 2019 г. (сряда), във връзка с подмяна на сградно водопроводно отклонение на ул. „Юрий Венелин“ Център се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\nпо ул. „Юрий Венелин“ от бул. „Васил Левски“ до ул. „Любен Каравелов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любен Каравелов“ ъгъла с ул. „Юри Венелин“. \r\nНа 12 юни 2019 г. (сряда), във връзка с изпълнение на инвестиционен проект за подмяна на уличен водопровод на ул. „Обрадовски път“ кв. „Бенковски“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nпо ул. „Глас народен“ от ул. „Единство“ до ул. „Долна махала“ \r\nпо ул. „Обрадовски път“ от ул. „Селска поляна“ до ул. „Глас народен“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Глас народен“ ъгъла с ул.“Единство“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nНа 12 юни 2019 г. (сряда), във връзка с изграждане на сградно водопроводно отклонение на ул. „Родна стряха“ кв. „Драгалевци“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\nул. „Родна стряха“, по ул. „Вълшебно биле“ от ул. „Горски дух“ до ул. „Вълшебно биле“№16. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родна стряха“ ъгъла с ул. „Вълшебно биле“.", "date": "2019.06.11", "title": "„Софийска вода” временно ще прекъсне водоснабдяването в някои части на столицата на 12 юни"}
{"url": "http://www.focus-news.net/news/2019/06/11/2668621/burgaski-uchenitsi-poluchiha-stipendii-ot-konkursa-uchi-raboti-specheli-organiziran-ot-predpriemachi-gerb-burgas.html", "text": "34 ученици от Бургас бяха наградени на церемония в зала „Петя Дубарова“ на КЦ „Морско казино“. Tе получиха стипендии в рамките на конкурса „Учи, работи, спечели“, организиран от Предприемачи ГЕРБ - Бургас. Това съобщиха от пресцентъра на  ПП ГЕРБ . Събитието уважиха кметът на община Бургас Димитър Николов, народните представители Димитър Бойчев, Ася Пеева, Диана Саватева и общински съветници.  \r\nКритериите, по които организаторите определиха наградите за учениците от всички професионални гимназии в морския град - бяха отличен успех и трудов стаж за миналата година. Инициативата се проведе и със съдействието на Община Бургас. \r\n„Приветствах тази добра възможност да бъдат стимулирани и подкрепени работливите и можещи деца на Бургас. В сравнение с ваши връстници, вие полагате двойно повече усилия – да се учите и да работите, като по този начин се усъвършенствате. Не спирайте, бъдете вдъхновение, защото Бургас е чудесно място за живеене и градът заслужава деца като вас“, заяви кметът Димитър Николов, който връчи грамоти на всеки отличил се от 11-и и 12-и клас. Голямата награда в конкурса получи Благовест Асенов – пълен отличник с тримесечен работен стаж за миналата година от Професионалната гимназия по химични технологии „Акад. Н. Д. Зелински“.  \r\n„Идеята за конкурса се роди в клуба ни Предприемачите. Често сме обсъждали възможностите за работа сред учащите, техните трудови навици, успяват ли да съвместяват работа с отличен успех, какво е отношението на родителите и връстниците им към тази тема. Целта е да се покаже, че да се учиш добре и да работиш усилено е символ на успелия човек. Това носи само позитиви – ще бъдете по-информирани, с по-голямо самочувствие, с повече истински социални контакти и ще уважавате труда на родителите си. Пожелавам на всички отличили се деца да бъдат ментори и водачи в училищата си, нека вашите усилия служат за мотивация“, посочи Николай Янев, който е председател на Предприемачи ГЕРБ - Бургас и член на НИС на структурата.  \r\nНародният представител Димитър Бойчев поздрави участниците и организаторите за чудесната инициатива. „Надявам се тя не е еднократна, а да се превърне в традиционна. Тя може да бъде възприета от структурата на Предприемачи ГЕРБ и прилагана в цялата страна. За образованието се отделят много средства както за повишаване на заплащането в системата, така и за развитието на учебните бази. Дуалното образование също е акцент и приоритет, това го доказва и тази инициатива“, допълни Бойчев.", "date": "2019.06.11", "title": "Бургаски ученици получиха стипендии от конкурса „Учи, работи, спечели“, организиран от Предприемачи ГЕРБ - Бургас"}
{"url": "http://www.focus-news.net/news/2019/06/11/2668622/georgi-slavov-kmet-obshtina-yambol-praznikat-na-yambol-se-prevarna-v-natsionalno-znachimo-kulturno-sabitie.html", "text": "Празникът на Ямбол се превърна в национално значимо културно събитие. Това каза за сутрешния блок „Добро утро, България“ на  Радио „Фокус“  кметът на Община Ямбол Георги Славов. Кулминацията на тържествата ще бъде на 16 юни, когато „Джипси Кингс“ ще имат концерт в града. “Следващата седмица има две изключително важни събития. „Пътуването през времето“, туристическа атракции в античния град Кабиле, където ни очаква антична музика, възстановки на битки от древността, представяне на занаяти. На 21 юни в деня на  равноденствието с възстановеният стар орфически ритуал ще посрещнем слънцето. На този ритуал се събират стотици, надявам се тази година на старото тракийско светилище да дойдат хиляди от цялата страна и да преживеят нещо много зареждащо и много истинско, едно изживяване по-различно от всички останали“, добави Славов. Кметът на Ямбол каза още, че през годините са минали не малко значими имена през откритата ямболска празнична сцена.  \r\nЕлеонора ЧОЛАКОВА", "date": "2019.06.11", "title": "Георги Славов, кмет Община Ямбол: Празникът на Ямбол се превърна в национално значимо културно събитие"}
{"url": "http://www.focus-news.net/news/2019/06/11/2668617/premierat-boyko-borisov-inspektira-polaganeto-na-zhelezopatniya-pat-sofiya-elin-pelin.html", "text": "Премиерът Бойко Борисов инспектира полагането на железопътния път София – Елин Пелин. Във видео във  „Фейсбук“  премиерът Бойко Борисов заедно с министъра на транспорта, информационните технологии и съобщенията Росен Желязков, вицепремиера Томислав Дончев и министъра на финансите Владислав Горанов проверява извършването на строителните дейности. \r\nМинистър Желязков обясни, че пътят е част от т.нар. проект „Тракия“ – Истанбул - София - Белград - Мюнхен. „Видимата част на железопътния път е най-малката цена. Голямата работа е преди полагането на релсите“, подчерта той. По думите му за всяка отсечка са ангажирани около 6-7 хил. души, като заедно с работещите в НКЖИ в момента са около 12 хил. души. Желязков уточни, че не е спряно движението на влаковете по линията, но в района на строителните дейности те се движат с по-ниска скорост. „Предвидено е влаковете по този път да започнат да се движат със скорост от 160 до 200 км/ч. Това е предвидено за всички нови участъци“, обясни транспортният министър. С изграждането на този и другите участъци ще се постигне намаляване на времето за пътуване между София и Пловдив до 1 час и 10 минути. Желязков уточни, че през този програмен период е направен ремонт на около 30 гари.  \r\nПремиерът Бойко Борисов се срещна с работниците на терен, които заявиха, че за свършената работа им се плаща добре и навреме. Те му съобщиха, че няма забавяне в ремонтните дейности.  \r\nБорисов заяви, че ще инспектира и гарата в Пазарджик.", "date": "2019.06.11", "title": "Премиерът Бойко Борисов инспектира полагането на железопътния път София – Елин Пелин"}
{"url": "http://www.focus-news.net/news/2019/06/11/2668625/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Надпреварата за наследник на Тереза Мей на лидерския пост в Консервативната партия, нагласите на германците по отношение на управляващата в Берлин голяма коалиция, както и тенденцията за увеличаване на броя на търсещите убежище в страните от Общността са част от основните теми, върху които акцентират водещите европейски издания. . \r\n***  Десетима депутати се включиха в надпреварата за наследник на Тереза Мей начело на Консервативната партия на Великобритания, като няколко аутсайдери получиха достатъчно гласове, за да участват в изборите, пише британското издание  Independent . \r\nСам Гийма, който беше единственият кандидат, обявил се за втори референдум, се оттегли от надпреварата моменти преди обявяването на списъка с участниците, в който фигурират големи играчи като Борис Джонсън, Джереми Хънт и Доминик Рааб. \r\nАутсайдерите Рори Стюарт, Андреа Лийдсъм, Естер Маквей и Марк Харпър също стигнаха до стартовата линия, въпреки спекулациите, че някои няма да успеят да си осигурят необходимата подкрепа. \r\nТова се случва, докато Джонсън, фаворитът в състезанието, се сблъска с яростна реакция относно плана си да намали данъците за богатите, което според изданието ще струва на страната близо 10 милиарда паунда годишно. \r\n***  Резултати от проучване на общественото мнение показват изненадваща популярност на правителствената коалиция на Съюза (ХДС/ХСС) и Германската социалдемократическа партия (ГСДП). Мнозинството германци биха искали голямата коалиция да продължи докрай мандата си, съобщава националният ежедневник  Die Welt . \r\nСпоред изследването за телевизионните канали RTL/N-tv, 59% от респондентите са на мнение, че голямата коалиция трябва да продължи управлението на страната до 2021 г. Около 35% са на противоположно мнение и смятат, че правителството трябва да си отиде.  \r\n40% от избирателите на „Зелени“ са категорични – голямата коалиция не трябва да остава на власт. Сред електората на „Левица“ споделящите тази позиция са 49%, сред поддръжници на Свободната демократическа партия (СвДП) на това мнение са 38%, а сред тези на „Алтернатива за Германия“ - 68%. От редиците на Съюза (ХДС/ХСС) те са 14%, а на ГСДП – 32%. \r\nАко голямата коалиция се разпадне, 53% ще подкрепят предсрочните парламентарни избори. „Ямайска“ коалиция (Съюза (ХДС/ХСС), „Зелени“ и СвДП) си пожелават 24% от германците, 16% са за правителство на малцинството между християндемократите и зелените. \r\nПроучването е проведено сред 1003 души, поясняват от редакцията. \r\n***  Броят на търсещите убежище в страните от Европейския съюз отново нараства, макар да се наблюдава тенденция към намаляването им спрямо началото на кризата с бежанците през 2015 г., отбелязват в европейската редакция на изданието  Politico ,  като се позовават на анализи в германските медии.  \r\nВ периода от януари до април около 206 500 души са кандидатствали за убежище за първи път в ЕС, което представлява 15% увеличение в сравнение със същия период на миналата година, според издателската група Funke Mediengruppe, цитирали временни месечни данни от страните от Общността. Увеличението се дължи на рязкото нарастване на броя на кандидатите от Венецуела, Колумбия и Западните Балкани, които не се нуждаят от виза за пътуване до ЕС. \r\nСлед пристигането на повече от милион мигранти в Европа през 2015 г., много от които търсят закрила от насилието в Близкия изток и Африка, броят на кандидатите за убежище в ЕС  намаля през последните години. Това се дължи отчасти на усилията на Европа за намаляване на миграцията, включително споразумението от 2016 г. с Турция. \r\nВ знак, че тенденцията към спад може да се забави, Европейската служба за подкрепа в областта на убежището (EASO) посочи в доклада си за март, че молбите за убежище нарастват, като този месец се регистрира увеличение с 20% в сравнение с март 2018 година. \r\nСпоред анализа, цитиран от  Politico , броят на кандидатите от засегнатата от криза Венецуела в периода между януари и април, е нараснал с 121% до 14 257 в сравнение със същия период на миналата година. \r\nВторият по големина търсещ убежище сега идва от Венецуела, зад Сирия и пред Афганистан. Докато броят на търсещите убежище от Сирия е намалял с 8%, броят на хората от Афганистан се е увеличил с 36%. Броят на колумбийците, търсещи убежище, е нараснал до 8 097 - със 156%. \r\n***", "date": "2019.06.11", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/06/11/2668624/sliven-zadarzhan-e-32-godishen-shofyor-na-tovaren-avtomobil-blasnal-peshehodka-i-izbyagal-ot-myastoto-na-intsidenta.html", "text": "Задържан е 32-годишен шофьор на товарен автомобил, блъснал пешеходка и избягал от мястото на инцидента. Това съобщиха от  ОДМВР - Сливен . На 7 юни в 20.21 часа на улица в квартал „Надежда“ 32-годишният мъж с инициали П.П., като водач на товарен автомобил „Опел Мовано“, е блъснал 60-годишна жена. Пострадалата е прегледана в ЦСМП - Сливен и е освободена за домашно лечение. Водачът е установен и задържан. В хода на разследването се установява, че П.П. е с отнето свидетелство за управление на МПС за административно нарушение и управлява в период на лишаване.", "date": "2019.06.11", "title": "Сливен: Задържан е 32-годишен шофьор на товарен автомобил, блъснал пешеходка и избягал от мястото на инцидента"}
{"url": "http://www.focus-news.net/news/2019/06/11/2668620/pri-izpalnenieto-na-proekta-na-zhp-otsechkata-sofiya-elin-pelin-shte-se-rekonstruirat-6-mosta-i-shte-se-izgradyat-17-novi-nadleza-i-podleza.html", "text": "При изпълнението на проекта на жп отсечката София - Елин Пелин ще се реконструират 6 моста и ще се изградят 17 нови надлеза и подлеза. Това съобщиха от  правителствената информационна служба . \r\nПолагането на нов железен път по отсечката София - Елин Пелин беше инспектирано от министър-председателя Бойко Борисов заедно с министъра на транспорта, информационните технологии и съобщенията Росен Желязков, министъра на финансите Владислав Горанов и вицепремиера Томислав Дончев.  \r\nЖелезопътната отсечка София - Елин Пелин е част от жп линията София - Пловдив. С изграждането на този и другите участъци ще се постигне намаляване на времето за пътуване между София и Пловдив до 1 час и 10 минути. Също така ще се създаде възможност придвижването на хората от крайградските зони към София и обратно да се поеме от жп транспорт в тясна връзка с градския транспорт, основно метрото. Това ще даде удобна алтернатива на над 3000 човека от Елин Пелин, Казичене, Искър и др., които ежедневно пътуват с автомобилите си към София.   \r\nПри изпълнението на проекта ще бъдат реконструирани 6 броя мостове, ще се премахнат прелези и на тяхно място ще се построят 17 броя нови надлези и подлези. В 6 гари ще се модернизират пероните за улеснен достъп на гражданите и лицата с намалена подвижност. Проектът се финансира по Механизма за Свързана Европа и е на обща стойност 133 млн. лв., от които 113 млн. лв. безвъзмездна помощ от ЕС и 20 млн. лв. национално съфинансиране.  \r\nВ строителството  на трасето са ангажирани 6-7000 души, стана ясно от думите на транспортния министър Росен Желязков. След завършването на отсечката влаковете по нея ще се движат със 160-200 км/ч. В този програмен период се работи по рехабилитацията на 30 жп гари.", "date": "2019.06.11", "title": "При изпълнението на проекта на жп отсечката София - Елин Пелин ще се реконструират 6 моста и ще се изградят 17 нови надлеза и подлеза"}
{"url": "http://www.focus-news.net/news/2019/06/11/2668627/kardzhali-lek-avtomobil-e-izgoryal-pri-pozhar-v-garazh-v-selo-chorbadzhiysko.html", "text": "Лек автомобил е изгорял при пожар в гараж в село Чорбаджийско. Това съобщиха от  ОДМВР - Кърджали . Сигналът за пожара е подаден вчера след обяд. Два екип от пожарната служба в Подкова и участъка в Бенковски били изпратени за потушаване на огъня. Изгорели са: лек автомобил, фризер, 70 кв. м покривна конструкция, електрожен, ъглошлайф, бормашина, 10 куб. м дърва, хранителни продукти. Екип на РУ - Кирково е бил на мястото на произшествието. Няма данни за умишлен палеж. Късо съединение в електроинсталацията причинило пожара.", "date": "2019.06.11", "title": "Кърджали: Лек автомобил е изгорял при пожар в гараж в село Чорбаджийско"}
{"url": "http://www.focus-news.net/news/2019/06/11/2668628/veliko-tarnovo-kmetat-daniel-panov-predprie-nezabavni-merki-za-ovladyavane-na-situatsiyata-v-selo-hotnitsa-sled-poroyniya-dazhd-ot-izminaloto-denonoshtie.html", "text": "Кметът Даниел Панов предприе незабавни мерки за овладяване на ситуацията в село Хотница след поройния дъжд от изминалото денонощие. Това съобщиха от пресцентъра на  Община Велико Търново . Вечерта на 10 юни в селото се изля силен порой. Сериозното количество валежи доведе до наводняване земеделски територии, засегнати бяха дворовете на 12 къщи и частично – приземни помещения.  \r\nСлед сигнал, подаден от кмета на с. Хотница Десислав Йорданов, кметът на Община Велико Търново Даниел Панов предприе незабавни мерки за овладяване на ситуацията. Веднага бе изпратена специализирана техника, а координацията на дейностите на място бе възложена на заместник-кмета проф. Георги Камарашев.  \r\nС багери и фадроми бяха разчистени наносите по улиците и край моста над р. Бохот. Прокопани бяха и локални урви за оттичане и отвеждане на събралата се вода. \r\nПри необходимост от отводняване на стопански помещения ще бъде изпратена още специализирана техника.", "date": "2019.06.11", "title": "Велико Търново: Кметът Даниел Панов предприе незабавни мерки за овладяване на ситуацията в село Хотница след поройния дъжд от изминалото денонощие"}
{"url": "http://www.focus-news.net/news/2019/06/11/2668630/kyustendil-do-14-yuni-se-priemat-zayavki-za-uchastie-v-konkursite-na-praznika-na-chereshata-i-v-kulinarnata-nadprevara-chereshi-v-kuhnyata.html", "text": "До 14 юни се приемат заявки за участие в конкурсите на Празника на черешата и в кулинарната надпревара „Череши в кухнята“. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Заявките се подават по електронната поща. Право на участие в конкурса имат физически и юридически лица без ограничения. Всички участници в конкурсите ще разполагат с безплатна изложбена площ и маса. Целта на събитието е да се запазят българските традиции, да се демонстрира креативността и изобретателността на участниците и да се представи близката връзка между изкуството и земеделието в народната памет. Присъждат се награди в следните категории – едра череша, атрактивно вешало, оригинално пано и красив черешов щанд. Целта на кулинарната надпревара  е да бъдат представени разнообразни кулинарни произведения, като основният продукт в тях е черешата. Тази година водещ в кулинарната надпревара „Череши в кухнята“ ще бъде Драгомир Драганов. \r\nВенцеслав ИЛЧЕВ", "date": "2019.06.11", "title": "Кюстендил: До 14 юни се приемат заявки за участие в конкурсите на Празника на черешата и в кулинарната надпревара „Череши в кухнята“"}
{"url": "http://www.focus-news.net/news/2019/06/11/2668631/blagoevgrad-42-ma-dushi-ot-22-oblasti-v-stranata-vzeha-uchastie-v-tazgodishnoto-natsionalno-obuchenie-na-ekipite-kam-bchk-okazvashti-sadeystvie-pri-navodneniya.html", "text": "По традиция в началото на месец юни всяка година в района на град Кресна се провежда националното обучение на екипите за действие при наводнения на Български червен кръст (БЧК). Това каза за  Радио „Фокус“ – Пирин  Ясен Сливенски, директор на Дирекция „Мениджмънт на бедствията“ при БЧК. По думите му тази година е имало 42-ма представители от 22 области. „В продължение на няколко дни те тренираха по реката, освен това се обучават и си припомнят как да полазват различни системи за спасяване, включително и въжени; как се помага на членове на екипа, които са изпаднали в опасна ситуация. Тази година акцентът бе поставен върху оказването на помощ и взаимопомощ“, каза още Сливенски.  \r\nТой добави, че са имали сценарий, който на 9 юни на моста на река Струма при село Ощава са приложили в действие, правейки демонстрация за журналисти и гости. „Това бе елемент от работата на екипите, които се обучаваха тази година“, допълни Сливенски. Той заяви, че Български червен кръст вече 15 поредни години провежда обучение в района на Кресна. „В него участват хора, които са доброволци и са си взели отпуск от работа, за да могат да присъстват, защото курсът е много добър, а знанията, които получават, са особено полезни. Нека не забравяме, че да бъдеш доброволец на БЧК си струва“, подчерта Сливенски. Той коментира, че шест екипа са участвали в тазгодишното обучение, като по-голямата част от тях действат във вода и по-конкретно в ситуации, когато търсят изгубени в реката хора. „Тогава се обхождат и бреговете около водните пространства, затова част от екипите остават и извън реката, тоест на брега“, отбеляза Сливенски. \r\nЛивия НИНОВА", "date": "2019.06.11", "title": "Благоевград: 42-ма души от 22 области в страната взеха участие в тазгодишното национално обучение на екипите към БЧК, оказващи съдействие при наводнения"}
{"url": "http://www.focus-news.net/news/2019/06/11/2668633/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за дейността на деветте общински фонда в Пещера, приходите от тяхната работа и реализираните инициативи. Събеседник по темата ще бъде Стоян Йовчев,  експерт в Община Пещера.  \r\nОт директора на Историческия музей в града Георги Шопов ще научим повече за живота на пещерци преди и след Освобождението ,за техните нрави и занаяти. Телефоните за връзка със студиото са 0885 606692 и 034  420020.", "date": "2019.06.11", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/06/11/2668634/afp-nay-malko-sedem-dushi-sa-zaginali-pri-potavane-na-migrantska-lodka-kray-lesbos.html", "text": "Най-малко седем души са загинали при потъване на мигрантска лодка близо до гръцкия остров Лесбос, предава  AFP . \r\nГръцката брегова охрана е успяла да спаси 57 души и продължава да търси оцелели след инцидента. Помощ им оказва граничен патрулен кораб на Европейския съюз. \r\nНяма информация за националността на мигрантите. Но източник разкрива, че жертвите са четири жени, мъж и две млади момичета. \r\nПовече от 300 бежанци и мигранти са загинали тази година при опит да пресекат Средиземно море, за да достигнат Европа, според Международната организация за миграция (МОМ). \r\nВ Гърция пребивават около 70 000 предимно сирийски бежанци и мигранти, които са напуснали своите страни от 2015 г. насам и са преминали от съседна Турция. \r\nПо силата на споразумение, постигнато с Европейския съюз през 2016 г., Турция полага по-големи усилия за ограничаване на мигрантския натиск към петте гръцки острова, които са най-близо до бреговете й, включително Лесбос. В резултат се стигна до спад на броя на пристигащите на гръцките острови - от 875 000 през 2015 г. до под 40 000 годишно през 2017 г. и 2018 г., според европейската служба за гранична охрана – ФРОНТЕКС. Тереза Герова", "date": "2019.06.11", "title": "AFP: Най-малко седем души са загинали при потъване на мигрантска лодка край Лесбос"}
{"url": "http://www.focus-news.net/news/2019/06/11/2668629/sport-viktoriya-tomova-zapochva-uchastieto-si-na-turnira-v-manchestar-s-dvuboy-sreshtu-britanka.html", "text": "Първата ракета на България Виктория Томова ще играе срещу участващата с „уайлд кард\" британка Габриела Тейлър в първия кръг на турнира по тенис на трева в Манчестър. До този момент двете тенисистки не са играли една срещу друга. \r\nБългарката ще участва и в надпреварата на двойки в тандем с американката Сакия Викъри. Те ще започнат участието си с двубой срещу представителките на домакините Алиша Барнет и Оливия Никълс, които също участват с „уайлд кард\".", "date": "2019.06.11", "title": "Спорт: Виктория Томова започва участието си на турнира в Манчестър с двубой срещу британка"}
{"url": "http://www.focus-news.net/news/2019/06/11/2668632/oblastniyat-upravitel-na-veliko-tarnovo-lyubomira-popova-bedstveno-polozhenie-e-obyaveno-v-obshtina-strazhitsa-zaradi-dvata-preleli-yazovira.html", "text": "Бедствено положение е обявено в Община Стражица заради двата прелели язовира. Това каза за  Агенция „Фокус“  областният управител на Велико Търново проф. д-р Любомира Попова. „В момента сме на терен, ситуацията е овладяна. Продължава отводняването на училището в село Камен“, заяви тя. Проф. Попова обясни, че през следващите часове заедно с шефа на Областна дирекция „Земеделие“ ще посети село Нова Върбовка, за да проверят какви са щетите по земеделските земи. \r\nЦветилена СИМЕОНОВА", "date": "2019.06.11", "title": "Областният управител на Велико Търново Любомира Попова: Бедствено положение е обявено в Община Стражица заради двата прелели язовира"}
{"url": "http://www.focus-news.net/news/2019/06/11/2668635/varna-dots-dobrin-paskalev-shte-predstavi-e-grada-nay-novata-si-stihosbirka-dumite-sa-skitnitsi-bohemi.html", "text": "Уважаваният нефролог и преподавател в Медицинския университет във Варна доц. Добрин Паскалев ще представи днес най-новата си стихосбирка, озаглавена „Думите са скитници бохеми“, предаде репортер на  Радио „Фокус“ – Варна . Авторът ще се срещне с широката публика в зала „Панорама“ на Факултета по фармация в града. Стихосбирката е издадена с подкрепата на Ректора на Медицинския университет. „Може би около месец – месец и половина я подготвяхме. Аз имам и издадени стихосбирки и преди, но тук нещата са, ако мога така да кажа, редактирани, допълнени, обогатени. Тя обхваща един период от около 15 години. Като лекар, каквато е основната ми професия, съм си записвал някои мисли, някои размисли. По този начин сега излиза тази книжка“, обясни авторът. В стихосбирката са включени различни цикли, всеки от които започва с латинско надсловие. „Така например, един от тях е озаглавен „Със сърце и душа“. Всяко надсловие съответства на тематиката на текста. Включен е и един цикъл с басни – за лъв и лъвица, лъвица и лисица, още някои стихотворения, почерпани от известни басни. Те подсказват неща, които стават сред хората“, обясни още авторът. \r\nДиана СТОЕВА", "date": "2019.06.11", "title": "Варна: Доц. Добрин Паскалев ще представи е града най-новата си стихосбирка „Думите са скитници бохеми“"}
{"url": "http://www.focus-news.net/news/2019/06/11/2668623/prof-angel-dimitrov-razlichiyata-ni-sas-severna-makedoniya-sa-fundamentalni.html", "text": "Различията ни със Северна Македония са фундаментални. Това каза проф. Ангел Димитров, съпредседател на Българо-северномакедонската комисия по историческите и образователните въпроси и бивш посланик на България в Северна Македония в  Сутрешния блок  на  БНТ . Договорът за добросъседство със Северна Македония включва твърде много дейности, но фундаментът е заложен в един нормален, конкретен прочит на миналото, заяви проф. Димитров. \r\n„В този смисъл, изпълнението на работата на комисията е да изчисти представите за миналото от онова, което подхранва една погрешна престава за съседа, в случая България. Митове и стереотипи трудно се разграждат - това се случва с добра воля“, отбеляза той. \r\nТрябва да се изживее един исторически катарзис. Различията са фундаментални, допълни проф. Димитров. \r\nРазличията на двете държави за личността на Гоце Делчев, специалистът обясни със самия подход към неговия произход и историческа роля. \r\n„Ние настояваме да се оценяват личността и делото на Гоце Делчев като един символ на общата история и символ на идеята за свобода и развитие. Нашите колеги се интересуват от формираното отношение към него от съвременната македонско-историческа наука“, отбеляза той. \r\nИма сериозни различия в оценките за делото, личността и произхода на Гоце Делчев, призна проф. Димитров.", "date": "2019.06.11", "title": "Проф. Ангел Димитров: Различията ни със Северна Македония са фундаментални"}
{"url": "http://www.focus-news.net/news/2019/06/11/2668636/zapochnaha-boynite-puskove-na-formirovaniyata-za-protivovazdushna-otbrana-na-suhopatnite-voyski-po-vazdushni-tseli-na-shabla-2019-g.html", "text": "На 10 юни 2019 г. започнаха бойните пускове на формированията за противовъздушна отбрана (ПВО) на Сухопътните войски по въздушни цели, въоръжени с Преносим Зенитно-Ракетен комплекс (ПЗРК) „Стрела 2М”, на съвместното тактическо учение с бойни стрелби „Шабла 2019“. Това съобщиха от пресцентъра на  Министерство на отбраната . Учението се провежда на зенитния полигон на Военновъздушните сили „Шабла”. Резултатите от стрелбите от първия ден са „отличен“. Днес, 11юни, предстоят дневни и нощни пускове и стрелби с ПЗРК „Стрела 2М” и Зенитна установка ЗУ-23-2 на формирования за ПВО от състава на 2-ра механизирана бригада – Стара Загора, Бригадното командване – Благоевград, Единния център за начална подготовка – Плевен и 101-ви Алпийски полк. До 13 юни са планирани съвместни дневни и нощни пускове със Зенитно-Ракетен комплекс (ЗРК) „ОСА” на зенитно-ракетен дивизион на 2-ра механизирана бригада (зрдн/2 мбр) с представители на формированията за ПВО на САЩ, въоръжени със ЗРК „Avanger”.", "date": "2019.06.11", "title": "Започнаха бойните пускове на формированията за противовъздушна отбрана на Сухопътните войски по въздушни цели на „Шабла 2019 г.“"}
{"url": "http://www.focus-news.net/news/2019/06/11/2668638/inspektsiyata-po-truda-otchita-che-prez-poslednite-godini-postoyanno-narastva-broyat-na-iskaniyata-za-naemane-na-nepalnoletni-litsa.html", "text": "„Децата не трябва да работят на полето, а за мечтите си“, е мотото на Световния ден срещу детския труд, който Международната организация на труда отбелязва ежегодно на 12 юни. Денят е свързан с редица инициативи, насочени към елиминирането на детския труд. Това съобщиха от пресцентъра на  ИА „Главна инспекция по труда“ . Според данните на МОТ около 152 млн. деца по света работят, вместо да ходят на училище. Детски труд има във всяка сфера, но най-много се трудят в селското стопанство – седем от всеки 10 работещи деца са на полето.  \r\nБългарското законодателство е напълно синхронизирано с международното относно защитата на децата от полагане на труд. В Кодекса на труда е регламентирана специална закрила на непълнолетните, които могат да полагат труд само срещу разрешение от Инспекцията по труда. За тях е предвиден 7-часов работен ден, забрана за полагане на нощен и извънреден труд. Предвид факта, че според Конституцията у нас образованието е задължително до 16 г., е регламентирано, че под тази възраст детският труд е забранен. ИА ГИТ издава по изключение разрешение за работа на лица, ненавършили 16 г., основно за талантливи деца за участие в кино продукции, театрални постановки, музикални състави и др. \r\nПри всяка проверка се следи за полагане на труд от непълнолетни лица. При масираните проверки в селското стопанство през учебната година се следи не само дали непълнолетните полагат труд, но и дали са на полето, за да бъдат предприети мерки за връщането им в училище.   \r\nРеагира се на всеки сигнал, касаещ работа на непълнолетни лица, независимо дали е анонимен или не. Към момента тези сигнали са единични. Най-често те се подават от директори на училища, от органите на полицията и анонимни граждани, но има случаи на сигнали от родители, които така се опитват да върнат децата си в училище. Постъпвали са сигнали и от самите младежи, които искат да защитят правата си, тъй като освен без разрешение, някои се наемат и без договори. \r\nНаемането на непълнолетни лица без разрешение от Инспекцията по труда е престъпление и се преследва по Наказателния кодекс. Когато контролните органи на Агенцията установят такива случаи, те подават сигнал до Прокуратурата. При необходимост се сигнализират и други органи за закрила на детето, както и районните управления по образование с цел установяване дали децата посещават училище и за предприемане на мерки за връщането им в час. \r\nВзаимодействието между институциите повишава ефективността на контрола. След сигнал на директор са установени пет деца да работят в консервно предприятие в област Плевен през нощта. Към момента четири от тях отново посещават училище. В землище в област Пазарджик са заварени също пет непълнолетни лица, чиято самоличност беше установена благодарение на органите на МВР и това направи възможно предприемане на мерки по закрилата им от другите компетентни институции.  \r\nПрез последните години тенденцията е за постоянно нарастване на наемането на непълнолетни лица. ИА ГИТ напомня, че исканията се подава чрез работодателя. Създадена е възможност те да се подават по електронен път. По електронен път могат да бъдат получени и разрешенията. Като цяло документите, които се изискват от работодателя, са същите, които са необходими за всяко работно място. Разликата е, че при наемане на непълнолетно лице те се подават предварително, а при наемане на пълнолетно – се представят при проверка. Цялата процедура е описана в сайта на ИА „Главна инспекция по труда“, рубрика „Административно обслужване“, подрубрика „Процедури“ -  . \r\nПрез 2018 г. са поискани общо 8501 бр. разрешения за наемане на работа на лица до 18 години. Дадени са общо 8238 бр. разрешения, като 205 бр. са за наемане на лица до 16 години и 8033 бр. – за наемане на лица, навършили 16-годишна възраст. Констатирани са 116 нарушения, свързани с приемане на работа на непълнолетни лица без разрешения от Инспекцията по труда. \r\nНай-много непълнолетни лица се наемат в икономически дейности: „Ресторантьорство”; „Хотелиерство” и „Търговия на дребно”.", "date": "2019.06.11", "title": "Инспекцията по труда отчита, че през последните години постоянно нараства броят на исканията за наемане на непълнолетни лица"}
{"url": "http://www.focus-news.net/news/2019/06/11/2668641/blagoevgrad-kulturno-muzikalniyat-spektakal-evropeyskite-ezitsi-kultura-i-obshtuvane-bez-granitsi-shte-se-provede-v-zala-peyo-yavorov.html", "text": "Културно-музикалният спектакъл „Европейските езици – култура и общуване без граници“ ще се проведе в Благоевград от 18.00 часа в зала „Пейо Яворов“. Това съобщиха за  Радио „Фокус“ – Пирин  от Областна администрация – Благоевград, които заедно с Езикова гимназия „Акад. Людмил Стоянов“ са и организатори на културното събитие. То е част от Комуникационната стратегия на Република България за Европейския съюз за 2019 година и се реализира в изпълнение на Приоритет 2 на Комуникационната стратегия „Живото културно наследство на Европа: Европейски съюз – културно многообразие и етническа толерантност, приносът на Република България към европейските ценности“. \r\nЛивия НИНОВА", "date": "2019.06.11", "title": "Благоевград: Културно-музикалният спектакъл „Европейските езици – култура и общуване без граници“ ще се проведе в зала „Пейо Яворов“"}
{"url": "http://www.focus-news.net/news/2019/06/11/2668637/sergey-lavrov-rusiya-e-gotova-za-sreshta-v-normandski-format-kato-vzeme-predvid-usloviyata-na-kontaktnata-grupa.html", "text": "Русия има готовност да обсъди уреждането на ситуацията в Източна Украйна в рамките на среща на „нормандския формат\", но е важно да се спазват договореностите, постигнати от контактната група. Това заяви министърът на външните работи на Руската федерация Сергей Лавров в реч на V Международен форум „Примаковски четения\", предава  TACC . \r\n„Готови сме да се срещнем във всякакви конфигурации, но не трябва да забравяме, че основният механизъм за изпълнение на Минските споразумения е контактната група - единствената платформа, на която Киев, Донецк и Луганск работят заедно с помощта на Русия и ОССЕ\", подчерта Лавров. \r\nРуският външен министър отбеляза, че без постигане на споразумения въз основа на контактната група, напредъкът в решаването на ситуацията в Източна Украйна няма да работи. „Нормандският формат не може да наложи решението си, ако самите страни не са съгласни с него\", припомни първият дипломат на Москва. \r\nСъгласно думите му, Москва очаква, че ще бъде информирана за резултатите от неотдавнашните срещи на президента на Украйна Владимир Зеленски с ръководството на Германия и Франция. \r\nСпоред него Европа трябва да изпрати на Киев необходимите сигнали за необходимостта от изпълнение на Минските споразумения. „Надявам се, че такива сигнали ще бъдат изпратени, особено след контактите между президента Зеленски и ръководството на Франция и Германия, а външните министри на Франция и Германия посетиха Киев\", посочи Лавров.  \r\nТой допълни още, че Москва очаква момента, в който  новото правителство в Киев ще представи политиките си по всички международни въпроси. „Засега, както знаете, цялото внимание е насочено към подготовката за парламентарните избори, а екипът като такъв все още не е сформиран\", обясни Лавров. \r\nМинистрите на външните работи на Германия Хайко Маас и Франция Жан-Ив Ле Дриан посетиха Украйна с работна визита на 30 май, припомня агенцията. Тереза Герова", "date": "2019.06.11", "title": "Сергей Лавров: Русия е готова за среща в „нормандски формат\", като вземе предвид условията на контактната група"}
{"url": "http://www.focus-news.net/news/2019/06/11/2668642/kardzhali-spasen-e-shtarkel-koyto-se-e-oplel-na-elektricheski-stalb-v-selo-sipey.html", "text": "Спасен е щъркел, който се е оплел на електрически стълб в село Сипей. Това съобщиха от  ОДМВР - Кърджали . Сигналът е подаден вчера в 11.00 часа, след което екип на пожарната служба в Кърджали помогнал на служители от Електроразпределителното дружество да бъде свалена птицата и да бъде предадена в кметството в селото.", "date": "2019.06.11", "title": "Кърджали: Спасен е щъркел, който се е оплел на електрически стълб в село Сипей"}
{"url": "http://www.focus-news.net/news/2019/06/11/2668646/varna-zhena-i-dete-sa-postradali-pri-katastrofa-na-krastovishteto-mezhdu-bul-sveta-elena-i-bul-konstantin-i-fruzhin.html", "text": "Жена и дете са пострадали при катастрофа на кръстовището между бул. „Света Елена“ и бул. „Константин и Фружин“. Това съобщиха от  ОДМВР – Варна . Инцидентът е станал около 07.30 часа на 10 юни. 37-годишната водачка на лек автомобил с инициали Д.В. от Варна по време на движение навлиза на неразрешен сигнал на светофарната уредба в кръстовището и се сблъсква с друг лек автомобил, който се движи на зелено. Вследствие на инцидента жената получава комоцио и е настанена за лечение в МБАЛ „Св. Анна“, като няма опасност за живота ѝ. При ПТП е пострадала и дъщерята на жената (малолетно момиче), която е получила контузии, освободена е за домашно лечение.", "date": "2019.06.11", "title": "Варна: Жена и дете са пострадали при катастрофа на кръстовището между бул. „Света Елена“ и бул. „Константин и Фружин“"}
{"url": "http://www.focus-news.net/news/2019/06/11/2668644/sofiya-vremenno-se-promenya-marshrutat-na-troleite-po-liniya-9-zaradi-avarien-remont-na-ul-g-s-rakovski.html", "text": "Във връзка с авариен ремонт се налага промяна на движението на тролеите по линия 9 на ул. „Раковски“ след ул. „Московска“. Това съобщиха от пресцентъра на  Столична община . Тролеите временно ще се движат по бул. „Васил Левски“.  \r\nЗа „Фокус“ директор на дирекция „Аварийна помощ и превенция“ към Столична община Красимир Димитров обясни, че на място „Софийска вода“ извършва авариен ремонт.", "date": "2019.06.11", "title": "София: Временно се променя маршрутът на тролеите по линия 9 заради авариен ремонт на ул. „Г. С. Раковски“"}
{"url": "http://www.focus-news.net/news/2019/06/11/2668647/pazardzhik-obshtestveniyat-fond-za-podkrepa-na-mestni-initsiativi-v-peshtera-kam-platforma-agora-otchete-dobri-rezultati-za-poslednite-dve-godini.html", "text": "Платформа „АГОРА“ представи резултатите от работата на 9 общински фонда в страната и в частност в община Пещера, създадени по проект „Активни общности: изграждане на капацитет за промяна”, който през последните 4 години работи за изграждане на устойчив модел за подкрепа на местни инициативи. Това съобщи за  Радио „Фокус“ – Пазарджик  Стоян Йовчев, експерт в Община Пещера. Проектът се осъществи с финансовата подкрепа на Фондация „Америка за България”. „Проектът на Платформа „АГОРА“ предоставя на първо място ресурс, знания и умения на местната общност и общинската администрация, насочени към създаването на общински фондове с прозрачна и работеща процедура за подкрепа на местните инициативи. Осъществени са и обучения, информационни кампании и консултации за ефективна промяна и надграждане на капацитета на местните хора в областта на алтернативния туризъм и социалното предприемачество.  \r\nВ периода 2017 – 2019 г. се създадоха  9 общински фонда за подкрепа на местни инициативи в общините Монтана, Кюстендил, Лясковец, Дряново, Карлово, Пещера, Смолян, Свиленград и Бойчиновци. Досега фондовете са подкрепили 67 местни инициативи на различни местни организации: читалища, НПО, сдружения на собствениците на етажна собственост, културни и образователни организации, неформални граждански обединения.  \r\nВъв всеки създаден фонд общините заделят средства от бюджета си, които заедно с наличния за това проектен фонд се разпределят на конкурсен принцип с ясни процедури“, уточни Йовчев. Той допълни, че   деветте общински фонда са генерирали общо над 250 000  лв. за периода 2017 – 2019 г., от които близо 155 000 лв. предоставени от общинските бюджети и 100 000 лв. – в рамките на проектния фонд. От тях около 170 000 лв. изразходвани за подкрепа на реализираните до момента 67 местни инициативи, а останалите 80 000 лв. ще бъдат разпределени в сесиите за 2019 г. \r\nАлбена ЖИЛЕКОВА", "date": "2019.06.11", "title": "Пазарджик: Общественият фонд за подкрепа на местни инициативи в Пещера към платформа „АГОРА“ отчете добри резултати за последните две години"}
{"url": "http://www.focus-news.net/news/2019/06/11/2668626/tass-igor-dodon-otmeni-dekreta-za-razpuskane-na-parlamenta-v-kishinev.html", "text": "Държавният глава на Молдова Игор Додон отмени декрета за разпускане на парламента в Кишинев, който подписа изпълняващият длъжността премиер Павел Филип, предава  TACC . \r\nСъответното Додон обяви на брифинг след заседание на Върховния съвет за сигурност. \r\n\"Декретът на Филип не съответства на конституционните норми. Подписах указ за отмяната му\", заяви президентът на Молдова. Тереза Герова", "date": "2019.06.11", "title": "ТАСС: Игор Додон отмени декрета за разпускане на парламента в Кишинев"}
{"url": "http://www.focus-news.net/news/2019/06/11/2668649/burgas-v-pokritiya-baseyn-na-k-s-meden-rudnik-se-provede-turnirat-za-kupata-na-balgarska-federatsiya-vodna-topka-pri-11-godishnite-vaterpolisti.html", "text": "В покрития басейн на к-с „Меден рудник“ се проведе турнирът за Купата на Българска федерация водна топка при 11-годишните (и по-малки) ватерполисти. Това съобщиха от пресцентъра на  Община Бургас . Участие взеха 11 отбора, разделени в две групи. Домакин бе местният клуб КВС - Бургас. Града ни представиха два отбора: КВС - Бургас, с подразделението си за водна топка КВТ Арена, и отборът на Нептун. След поредица от 6 изиграни мача, най-младият ни клуб по водна топка Арена - Бургас записа 4 победи, един равен и една загуба. Децата показаха голямо израстване за трите месеца, откакто тренират заедно, и дадоха заявка за сериозна конкуренция с технични умения и издръжливост. Благодарение на усилената работа на  техните треньори Светозар Владков и Сергей Караджов, както и с подкрепата на МБАЛ \"Лайф Хоспитал\" и Община Бургас, малките гладиатори се класираха на пето място от 11 отбора. Класиране: 1. КПС - Варна; 2. Тича - Варна; 3. Локомотив НН; 4. Славия; 5. КВС - Бургас; 6. ЦДНА; 7. Ботев - Враца; 8. Левски; 9. Нептун; 10. ЦСКА; 11. Локомотив - Русе.", "date": "2019.06.11", "title": "Бургас: В покрития басейн на к-с „Меден рудник“ се проведе турнирът за Купата на Българска федерация водна топка при 11-годишните ватерполисти"}
{"url": "http://www.focus-news.net/news/2019/06/11/2668650/varna-52-godishen-velosipedist-e-blasnat-ot-lek-avtomobil-v-s-krivnya.html", "text": "52-годишен велосипедист е блъснат от лек автомобил в с. Кривня. Това съобщиха от  ОДМВР – Варна . Инцидентът е станал около 09.10 часа на 10 юни на нерегулирано кръстовище в с. Кривня. 65-годишният водач на лек автомобил с инициали М.Т. от Варна, по време на движение, отнема предимството и блъска велосипед. Вследствие на инцидента велосипедистът (на 52 г.) получава фрактура на крак и контузия на глава. Той е настанен е за лечение в МБАЛ „Св. Анна“, няма опасност за живота му. По случая е образувано досъдебно производство.  \r\nВ същия ден инцидент е станал около 10.45 часа на паркинга на голям магазин в Провадия. 56-годишният водач на тежкотоварен автомобил с инициали И.М. от с. Избул по време на движение при маневра за завой на дясно блъска велосипед. Вследствие на инцидента водачът на ППС (на 30 г.) получава контузия на пръстите на ръката, прегледан и освободен, няма опасност за живота му.", "date": "2019.06.11", "title": "Варна: 52-годишен велосипедист е блъснат от лек автомобил в с. Кривня"}
{"url": "http://www.focus-news.net/news/2019/06/11/2668648/ministar-predsedatelyat-boyko-borisov-napravi-ogled-na-priemnoto-zdanie-na-gara-pazardzhik.html", "text": "Министър-председателят Бойко Борисов направи оглед на приемното здание на гара Пазарджик. Това съобщиха от  правителствената информационна служба . Гарата Пазарджик е финансирана по Оперативна програма „Транспорт“ на стойност 3,63 млн. лв., от които 3,085 млн. лв. са от ЕС. Тя е завършена за 9 месеца в периода януари-септември 2014 г. Преди началото на проекта през гарата са минавали 231 000 пътници годишно. След модернизацията на гарата и на жп отсечката Септември - Пловдив броят на пътниците е нараснал на 260 000 души.  \r\nОт гара Пазарджик премиерът Борисов се качи на влак, с който ще премине по трасе за скоростно движение, изградено по европейските стандарти за проектиране на скоростни линии за пътнически превози.", "date": "2019.06.11", "title": "Министър-председателят Бойко Борисов направи оглед на приемното здание на гара Пазарджик"}
{"url": "http://www.focus-news.net/news/2019/06/11/2668652/sofiya-troleybusnata-spirka-v-tunela-na-ndk-e-premestena-ot-vatreshnata-strana-na-lokalnoto-platno.html", "text": "Тролейбусната спирка в тунела на НДК от днес е преместена от вътрешната страна на локалното платно. Това съобщиха от пресцентъра на  Столична община . Решението за промяната беше взето в първите дни на април т.г. Целта е по-голяма безопасност. \r\nТрасето на тролеите е преместено в локалното платно, което е максимално отдалечено от автомобилния поток. \r\nВ момента се подготвя проект за цялостен ремонт на тунела. В него трябва да бъдат предвидени и допълнителни мерки за безопасност на движението в тази зона, като промени при осветлението и асфалтовата настилка.", "date": "2019.06.11", "title": "София: Тролейбусната спирка в тунела на НДК е преместена от вътрешната страна на локалното платно"}
{"url": "http://www.focus-news.net/news/2019/06/11/2668653/burgas-rezultatite-po-proekta-youmig-shte-badat-predstaveni-v-ekspotsentar-flora-na-12-i-13-yuni.html", "text": "Заключителна конференция и партньорска среща ще събере представители на местни власти и професионалисти в областта на статистиката от осем държави в Дунавския регион на 12 и 13 юни в Експоцентър „Флора“ – Бургас. Това съобщиха от пресцентъра на  Община Бургас . Ще бъдат обсъдени социалните предизвикателства, породени от младежката миграция в региона, както и добрите практики за привличане и задържане на човешки капитал на другите общини – партньори по проекта. Събитието се организира в рамките на проект „Подобряване на институционалния капацитет и насърчаване на сътрудничеството за справяне с влиянието на транснационалната миграция на младежите“ (YOUMIG) по програма за транснационално сътрудничество „Дунав“ 2014-2020 и е от 09.00 часа. Информация за проекта и постигнатите резултати можете да намерите  .", "date": "2019.06.11", "title": "Бургас: Резултатите по проекта YOUMIG ще бъдат представени в Експоцентър „Флора“ на 12 и 13 юни"}
{"url": "http://www.focus-news.net/news/2019/06/11/2668654/sofiya-umishlen-palezh-na-kabelna-shahta-ostavi-bez-elektrozahranvane-okolo-5500-domakinstva-i-firmi-v-rayona-na-zhk-druzhba-2.html", "text": "Умишлен палеж на кабелна шахта на ул. „Цветан Лазаров“ в жк.. „Дружба“ предизвика повреда на кабелна линия и остави без електрозахранване около 5500 домакинства и фирми в района на ж.к. „Дружба 2“, кв. „Гара Искър“ и 7-ми км. Това съобщиха от пресцентъра на  ЧЕЗ .  \r\nЧЕЗ Разпределение възстанови електрозахранването по алтернативно трасе.  \r\nВ следствие на пожара в шахтата са засегнати и други електропроводни линии. Дружеството стартира незабавно ремонтни дейности за привеждането им в нормално експлоатационно състояние и недопускане на допълнителни аварии. В тази връзка са възможни временни смущения на електрозахранването с цел да се обезопасят повредените кабели и да се гарантира животът и здравето на служителите на компанията. \r\nЗа умишления палеж са уведомени органите на МВР и представители на район Искър. \r\nВ момента ЧЕЗ Разпределение извършва мащабна реконструкция на стойност 4,5 млн. лв. на подстанция „Фестивална“, която доставя електроенергия на кв. Дружба и други столични квартали. За периода на изпълнение на подобни обекти се използва алтернативно електрозахранване на потребителите. Това води до риск от претоварване на мрежата и е възможно възникване на аварии, както се случи в кв. „Дружба“ предходни дни. Посегателства върху съоръжения от мрежата представляват сериозна заплаха за сигурността на алтернативното захранване и увеличават риска от аварии и неудобства за клиентите.", "date": "2019.06.11", "title": "София: Умишлен палеж на кабелна шахта остави без електрозахранване около 5500 домакинства и фирми в района на ж.к. „Дружба 2“"}
{"url": "http://www.focus-news.net/news/2019/06/11/2668640/gazeta-express-kosovo-beliyat-dom-otnovo-prizovava-kosovo-i-sarbiya-da-rabotyat-za-postigane-na-sporazumenie.html", "text": "Белият дом отправи нови призиви към Косово и Сърбия да оставят настрана реторика и да работят за постигането на споразумение, фокусирано върху взаимното признаване, съобщава електронното издание на прищинския ежедневник  Gazeta Express . \r\n„Прищина и Белград трябва да удвоят усилията си за постигане на всеобхватно споразумение, фокусирано върху взаимното признаване, и незабавно да премахнат пречките, които осуетяват напредъка... Единственият път към по-добро бъдеще е диалогът за добросъседството, който има за цел нормализиране на отношенията и проправяне на пътя за присъединяването на Сърбия и Косово към евроатлантическата общност”, цитира изданието говорител на Белия дом. „САЩ са готови да подпомогнат процес, но сега Косово и Сърбия трябва да направят следващите стъпки”, допълни представителят на администрацията във Вашингтон. Тереза Герова", "date": "2019.06.11", "title": "Gazeta Express (Косово): Белият дом отново призовава Косово и Сърбия да работят за постигане на споразумение"}
{"url": "http://www.focus-news.net/news/2019/06/11/2668655/gencho-genchev-kmet-na-svishtov-nad-80-hilyadi-leva-zadeli-api-za-remonti-na-patishta-v-obshtinata-parvata-otsechka-e-pochti-gotova.html", "text": "Над 80 хиляди лева влага Агенция „Пътна инфраструктура“ в ремонт на компрометираните след валежите пътища в Свищовска община. Средствата бяха отпуснати, след като кметът на Свищов Генчо Генчев проведе разговори с директора на Областно пътно управление - Велико Търново. В предаването „Добре дошли в Свищов“ на  Радио „Фокус“ – Велико Търново  Генчев припомни, че дейностите  стартираха и в края на миналата седмица. Рехабилитация се извършва на отсечката между Свищов и село Царевец. „Ще бъде извършен ремонт и на участъка село Морава – от главния път до границата със село Драгомирово, както и от Свищов до село Ореш. Паралелно започва изчистването на храсти и дървета по банкетите в тези участъци“, допълни още Генчев. Той коментира, че това са най-критичните отсечки в общината и допълни, че към момента няма нужда от други спешни ремонти. \r\nЛуиза ТРАНЧЕВА", "date": "2019.06.11", "title": "Генчо Генчев, кмет на Свищов: Над 80 хиляди лева задели АПИ за ремонти на пътища в общината, първата отсечка е почти готова"}
{"url": "http://www.focus-news.net/news/2019/06/11/2668657/sliven-obshtnostniyat-tsentar-v-grada-organizira-lyatno-poludnevno-uchilishte-za-detsa-v-preduchilishtna-vazrast.html", "text": "Общностен център - Сливен организира лятно полудневно училище за деца в предучилищна възраст. Това съобщиха от пресцентъра на  Община Сливен . То ще се проведе през юли и август в две групи от по 15 деца. \r\nЗанималнята предлага осигуряване на възможност за равен старт в първи клас в смесени училища; игри в съответствие с предпочитанията на децата; организиране и провеждане на състезания и викторини в края на работата на всяка група; дейности, насочени към преодоляване на изоставянето по отношение на придобиване на социални умения. \r\nЗа заниманията на всяка група ще се изготви цялостна програма. \r\nПроект „Предоставяне на интегрирани услуги за ранно детско развитие в Общностен център за деца и семейства-Сливен” е финансиран от Оперативна програма „Развитие на човешки ресурси”, съфинансиран от Европейския съюз чрез Европейския социален фонд.", "date": "2019.06.11", "title": "Сливен: Общностният център в града организира лятно полудневно училище за деца в предучилищна възраст"}
{"url": "http://www.focus-news.net/news/2019/06/11/2668659/dobrich-sastoyanieto-na-31-godishnata-rodilka-se-podobryava.html", "text": "Животът на 31-годишната родилка е извън опасност, а състоянието и след раждане и оперативна интервенция се подобрява. Това съобщиха от пресцентъра на  МБАЛ - Добрич . Младата жена е изведена от Отделението по анестезиология и интензивно лечение и е преведена в Отделение по акушерство и гинекология в стабилно общо състояние извън опасност за живота. \r\nРъководството на МБАЛ - Добрич изказва благодарност на всички граждани, проявили своята съпричастност и солидарност към създалата се ситуация. \"Искаме да благодарим и на медицинските екипи за денонощните грижи, благодарение на които живота на една млада майка бе съхранен. Благодарим на близките и роднините на родилката  за тяхното разбиране и подкрепа в тежкия за тях и за нас момент. Огромна благодарност към всички граждани\", посочват от болницата.", "date": "2019.06.11", "title": "Добрич: Състоянието на 31-годишната родилка се подобрява"}
{"url": "http://www.focus-news.net/news/2019/06/11/2668661/montana-vazstanoveno-e-dvizhenieto-po-pat-ii-81-berkovitsa-montana-prez-prohod-petrohan-v-rayona-na-yonchovi-hanove.html", "text": "Възстановено е движението по път II-81 Берковица – Монтана през проход Петрохан в района на „Йончови ханове“. Това съобщиха от пресцентъра на  Агенция „Пътна инфраструктура“ .", "date": "2019.06.11", "title": "Монтана: Възстановено е движението по път II-81 Берковица – Монтана през проход Петрохан в района на „Йончови ханове“"}
{"url": "http://www.focus-news.net/news/2019/06/11/2668656/bivshiyat-predsedatel-na-dabch-petar-haralampiev-izliza-ot-aresta-sreshtu-garantsiya-ot-100-000-lv.html", "text": "Апелативният специализиран съд реши бившият шеф на ДАБЧ Петър Харалампиев да излезе от ареста срещу парична гаранция от 100 000 лв., предаде  бТВ . Адвокатът му Николай Кокинов нарече решението на магистратите справедливо. „В крайна сметка след 18 дни изтича максималният срок за задържане“, каза той. \r\nВ края на октомври 2018 г. Харалампиев бе арестуван след разследване на корупционна схема за незаконно издаване на удостоверение за българско гражданство, а при спецакцията в агенцията бяха задържани общо над 20 души. Обвиняемите обаче бяха редуцирани до четирима, а от тях само Харалампиев и секретарят на агенцията Красимир Томов бяха задържани под стража. \r\nВ края на миналия месец спецсъдът остави в ареста бившия шеф на ДАБЧ, след като той за първи път поиска по-лека мярка за неотклонение.", "date": "2019.06.11", "title": "Бившият председател на ДАБЧ Петър Харалампиев излиза от ареста срещу гаранция от 100 000 лв."}
{"url": "http://www.focus-news.net/news/2019/06/11/2668663/burgas-festival-na-afrikanskata-kultura-v-balgariya-shte-se-provede-v-grada.html", "text": "Второто издание на единствения по рода си Фестивал на Африканската култура в България ще се проведе между 18 и 25 юни в Бургас. Това съобщиха от пресцентъра на  Община Бургас . Фестивалът представя поредица от събития с участието на Африкански и български артисти. Тази година акценти в програмата на фестивала са Африкански танц и перкусии уъркшоп, които ще бъдат от 18 до 24 юни в Младежкия културен център и КЦ \"Морско казино\". Атрактивното плажно Афро парти с Дръм съркъл /перкусионни ателиета/ ще бъде на 22-ри юни на бургаския плаж, а на 25 юни на открита сцена \"Охлюва\" ще се състои Афро концерт отново с Дръм съркъл. Артистична ко-продукция ще представи съвместен музикален и танцов проект на артисти от Сенегал и България. Всеки от дните на фестивала ще се съпътства от Афро базар. За пръв път в събитието ще се осъществи Дръм съркъл с отворено участие за желаещите да се включат в събитието. Дръм съркъл е колективно свирене на барабани. Обикновено участниците са подредени в кръг и не е необходимо те да имат предварителен опит. В дните на фестивала са предвидени два Дръм съркъла на открито - на 22 юни, в рамките на плажното парти и на 25 юни преди началото на Афро концерта. \r\nГости на Дни на Африка са Yama Ndione и Fatou Diallo от Танцова трупа DAMBALLAH, Сенегал и  Sammy Kouyate  - потомствен музикант от рода Грийо и музикална звезда от Гвинея. Българските участници в прокта са : Мария Косса, преподавател по Африкански танци от София, Асен Хайдутов - перкусионист и популярен бургаски музикант, Танцова компания \"Дюн\".", "date": "2019.06.11", "title": "Бургас: Фестивал на Африканската култура в България ще се проведе в града"}
{"url": "http://www.focus-news.net/news/2019/06/11/2668651/nimh-zhalt-kod-za-obilni-valezhi-i-gramotevitsi-e-obyaven-za-8-oblasti-na-stranata.html", "text": "Жълт код за обилни валежи и гръмотевици е обявен за 8 области на страната. Това сочи справка на сайта на  Националния институт по метеорология и хидрология (НИМХ) . Интензивни валежи от дъжд, придружени с гръмотевици и временно усилване на вятъра, както и вероятност за градушки има в областите Видин, Монтана, Враца, Плевен, Ловеч, Габрово, Велико Търново и Търговище. Очакваните количества валежи са 20-25 л/кв.м, на места - и повече.", "date": "2019.06.11", "title": "НИМХ: Жълт код за обилни валежи и гръмотевици е обявен за 8 области на страната"}
{"url": "http://www.focus-news.net/news/2019/06/11/2668658/sofiya-samodelna-bomba-e-izbuhnala-v-rayona-na-avtomivka-v-kvartal-nadezhda.html", "text": "Сигнал за задействано самоделно взривно устройство в района на автомивка в кв. „Надежда“ е получен към 1.30 часа тази сутрин.  Това съобщиха от пресцентъра на  МВР . Няма пострадали, нанесени са материални щети във вътрешността на сградата. На място веднага е пристигнал екип от експерти. Извършен е първоначален оглед, а днес се е състоял и втори оглед на място. Назначена е експертиза за установяване вида на устройството. Предприети са оперативно-издирвателни действия за установяване на извършителя на престъплението. \r\nПо случая е образувано досъдебно производство и работата по него продължава под надзора на прокуратурата.", "date": "2019.06.11", "title": "София: Самоделна бомба е избухнала в района на автомивка в квартал „Надежда“"}
{"url": "http://www.focus-news.net/news/2019/06/11/2668643/nsi-prez-perioda-yanuari-mart-2019-g-iznosat-na-balgariya-za-es-narastva-sas-70-spryamo-sashtiya-period-na-2018-g.html", "text": "През периода януари - март 2019 г. износът на България за ЕС нараства със 7.0% спрямо същия период на 2018 г. и е в размер на 9 607.1 млн. лева. Това сочи  статистика на Националния статистически институт (НСИ) . Основни търговски партньори на България са Германия, Румъния, Италия, Гърция, Франция и Белгия, които формират 67.3% от износа за държавите - членки на ЕС.  \r\nПрез март 2019 г. износът за ЕС нараства с 2.9% спрямо същия месец на предходната година и е в размер на 3 274.3 млн. лева. \r\nПри износа на България за ЕС, разпределен според Стандартната външнотърговска класификация, през периода януари - март 2019 г. в сравнение със същия период на предходната година най-голям ръст е отбелязан в сектор „Минерални горива, масла и подобни продукти“ (75.4%). Най-голям спад се наблюдава в сектор „Мазнини, масла и восъци от животински и растителен произход“ (8.4%). \r\nВносът на България от ЕС през периода януари - март 2019 г. се увеличава с 0.3% спрямо същия период на предходната година и достига 9 817.8 млн. лв. по цени CIF. Най-голям е стойностният обем на стоките, внесени от Германия, Италия, Румъния, Гърция и Унгария. \r\n През март 2019 г. вносът на България от държавите - членки на ЕС, намалява с 1.7% спрямо същия месец на предходната година и е в размер на 3 586.0 млн. лева.  \r\nПри вноса от ЕС, разпределен според Стандартната външнотърговска класификация, през периода януари - март 2019 г. в сравнение със същия период на 2018 г. най-голямо процентно увеличение е отчетено в сектор „Безалкохолни и алкохолни напитки и тютюн“ (50.0%). Най-голямо намаление се наблюдава в сектор „Необработени (сурови) материали, негодни за консумация (изкл. горивата)“ (29.4%). \r\nВъншнотърговското салдо (износ FOB - внос CIF) на България с ЕС за периода януари - март 2019 г. е отрицателно и е на стойност 210.7 млн. лева. По цени FOB/FOB (след елиминиране на разходите за транспорт и застраховки при внос на стоки) салдото  е положително и е в размер на  384.7 млн. лева.", "date": "2019.06.11", "title": "НСИ:  През периода януари - март 2019 г. износът на България за ЕС нараства със 7.0% спрямо същия период на 2018 г."}
{"url": "http://www.focus-news.net/news/2019/06/11/2668645/stara-zagora-elitni-lekoatleti-shte-uchastvat-v-devetnadesetoto-izdanie-na-mezhdunarodniya-lekoatleticheski-turnir-samarsko-zname.html", "text": "Деветнадесетото издание на Международния лекоатлетически турнир „Самарско знаме” в Стара Загора и тази година събира елитни състезатели. Това съобщиха от пресцентъра на  Община Стара Загора . Турнирът се организира от Спортен клуб по лека атлетика „Берое“, със съдействието на Община Стара Загора и Българската федерация по лека атлетика. Състезанието ще се проведе на 15 юни от 17.00 часа на стадион „Берое“ при вход свободен. \r\nЦелта е да се популяризира леката атлетика и да се съхранят традициите на турнирните надпревари в България. Турнирът ще спомогне за разкриването на млади талантливи лекоатлети в условията на състезание с най-добрите, мъже и жени от България и състезатели от чужбина. Задачата на домакините пък е да се създадат условия за постигане на високи спортни резултати, покриване на стандарти и селекция на състезатели за националните отбори. На стадиона под Аязмото атлетите ще мерят сили в тринадесет дисциплини.  \r\nЗаявки за участие са подали лекоатлети от България, Румъния, Гърция, Беларус, Македония, Сърбия, Шотландия, Турция дори и от Гибралтар. \r\nВ дисциплината висок скок за мъже се очаква силно състезание. В сектора излизат Константин Баниотис от Гърция с постижение 234 см, нашата млада надежда Тихомир Иванов с постижение 231 см, Алан Смит от Шотландия с 229 см и Андрей Скабейка от Беларус с 226 см. \r\nВ скока на дължина участие са потвърдили  елитните ни атлетки Габриела Петрова и Александра Начева. \r\nСтарозагорското участие включва миналогодишния победител Денис Димитров на 100 м гладко бягане, Елеонора Драгиева на скок височина, Деви Аврамова на 3000 м, Марс Славов на копие, Михаил Иванов на скок височина и Стефан Стефанов на 200 и 400 м.", "date": "2019.06.11", "title": "Стара Загора: Елитни лекоатлети ще участват в Деветнадесетото издание на Международния лекоатлетически турнир „Самарско знаме”"}
{"url": "http://www.focus-news.net/news/2019/06/11/2668660/burgas-festivalat-classic-cars-jazz-fest-shte-se-provede-v-pomorie-ot-14-do-16-yuni.html", "text": "За ценителите на джаза и красивите ретро возила за първи път в Поморие се организира Анхиало Classic cars & Jazz fest. Това съобщиха от пресцентъра на  Община Поморие . Фестивалът ще се проведе в дните от 14 до 16 юни, като кулминацията за жителите и гостите на Поморие ще бъде на 15 юни 2019 г. От 10.00 до 12.00 часа в центъра на града и на площада пред НЧ „Просвета 1888” ще бъдат паркирани класически ретро автомобили и такива от линията „Порше”. От 15.30 часа започват джаз изпълненията на „Blues traffic” в градинката пред църквата „Свето Рождество Богородично”. От 19.00 часа събитието ще се премести отново на площада пред читалището, където Теодосий Спасов джаз бенд ще покаже брилянтен инструментализъм и импровизационно майсторство, защото както казва самият Теодосий Спасов “Джазът е музика на мечтатели”. Организаторите канят на фестивала всички жители и гости на Поморие, за да се насладят на концертите и да си направят снимки с уникалните ретро автомобили.", "date": "2019.06.11", "title": "Бургас: Фестивалът „Classic cars & Jazz fest” ще се проведе в Поморие от 14 до 16 юни"}
{"url": "http://www.focus-news.net/news/2019/06/11/2668664/dots-stanimir-sirakov-ot-umbal-sv-ivan-rilski-poluchi-evropeyska-diploma-po-nevrorentgenologiya.html", "text": "Доц. Станимир Сираков, лекар в УМБАЛ „Св. Иван Рилски“, вече има европейска диплома по неврорентгенология, която се присъжда от новосформирания Борд по невроинтервенции. Това съобщиха от пресцентъра на  УМБАЛ „Св. Иван Рилски“ . Той е един от общо 36 специалисти от цял свят, които са удостоени с този документ. Целта на дипломата е да отличи тези специалисти, които имат опита и квалификацията да се занимават с ендоваскуларно лечение на най-сложните и комплексни мозъчно-съдови заболявания.  \r\nЗа да получи дипломата, всеки от тези медицински специалисти е трябвало да покрие редица критерии. Самият изпит е продължил 2 дни. Първият е бил посветен на теоретичната подготовка и е включвал тест с писмена част. През втория ден явяващите се кандидати е трябвало да работят по различни медицински казуси пред 7- членна комисия и да дискутират индикации и методи на лечение. \r\nНовопридобитата диплома дава възможност на доц. Сираков, след кратък пробен период,  да работи в който и да е от големите центрове в Европа, където се правят ендоваскуларни процедури. „На практика с тази диплома съм сертифициран и признат невроинтервенционалист в Европа“, обяснява доц. Сираков. Въпреки новите хоризонти, които отваря пред него ценният документ, той няма намерение да напуска България. „Напротив, в момента сме подали документи УМБАЛ „Св. Иван Рилски“ да стане един от акредитираните центрове в Европа, където се провеждат обучения за невроендоваскуларни процедури. Ако това стане, ще сме единствени в целия източноевропейски регион, което е голямо постижение както за българската медицина, така и за българските пациенти“, добавя младият лекар. \r\nД-р Станимир Сираков е председател на Българското дружество по интервенционална рентгенология, ръководител на сектор „Интервенционална рентгенология“ в отделението по образна диагностика в УМБАЛ „Св. Иван Рилски“ – София и доцент към Катедрата по образна диагностика на МУ-София, ръководител на Референтния център по Мозъчно-съдови заболявания към УМБАЛ „Св. Иван Рилски“. Специализирал е при водещи имена на Европейската интервенционална рентгенология като проф. П. Боснякович – Сърбия, проф. Ж. Море – Франция и проф. Ш. Монайе – Франция. Доц. Сираков пръв въвежда в България ендоваскуларното лечение на артериовенозни малформации (АВМ). Само за 2019 г., заедно с екипа си от  Референтния център по мозъчно-съдови заболявания в УМБАЛ „Св. Иван Рилски”, има извършени 17 операции на артериовенозни малформации (АВМ) и са третирани по ендоваскуларен метод над 90 мозъчни аневризми. \r\nПреди няколко месеца, заедно с проф. Шарбел Монайе от Франция, той извърши две уникални операции на деца с много тежки АВМ, които иначе трябваше да заминат за лечение в чужбина.", "date": "2019.06.11", "title": "Доц. Станимир Сираков от УМБАЛ „Св. Иван Рилски“ получи европейска диплома по неврорентгенология"}
{"url": "http://www.focus-news.net/news/2019/06/11/2668639/nsi-prez-perioda-yanuari-april-2019-g-iznosat-na-stoki-ot-balgariya-za-treti-strani-narastva-s-147-v-sravnenie-sas-sashtiya-period-na-predhodnata-godina.html", "text": "През периода януари - април 2019 г. износът на стоки от България за трети страни нараства с 14.7% в сравнение със същия период на предходната година и е на стойност 5 920.1 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Сърбия, Съединените американски щати, Руската федерация и Република Северна Македония, които формират 51.9% от износа за трети страни.  \r\nПрез април 2019 г. износът на стоки от България за трети страни нараства с 1.7% спрямо същия месец на предходната година и е в размер на 1 360.0 млн. лева. \r\nПрез периода януари - април 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия период на предходната година е отбелязан в секторите „Минерални горива, масла и подобни продукти“ (54.8%) и „Мазнини, масла и восъци от животински и растителен произход“ (40.2%). Най-голям спад се наблюдава в сектор „Артикули, класифицирани главно според вида на материала“ (9.4%). \r\nВносът на стоки в България от трети страни през периода януари - април 2019 г. се увеличава с 9.1% в сравнение със същия период на 2018 г. и е на стойност 7 316.3 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Египет. \r\nПрез април 2019 г. вносът на стоки в България от трети страни намалява с 14.4% спрямо същия месец на предходната година и е в размер на 1 503.2 млн. лeвa. \r\nПри вноса на стоки от трети страни, разпределен според Стандартната външнотърговска класификация, през периода януари - април 2019 г. най-голямо увеличение спрямо същия период на предходната година е отчетено в секторите „Безалкохолни и алкохолни напитки и тютюн“ (32.3%), „Храни и живи животни“ (23.1%) и „Минерални горива, масла и подобни продукти“ (21.2%). Най-голям спад се наблюдава в сектор „Мазнини, масла и восъци от животински и растителен произход“ (9.6%). \r\nВъншнотърговското салдо (износ FOB - внос CIF) на България с трети страни през периода януари - април 2019 г. е отрицателно и е в размер на 1 396.2 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 762.4 млн. лева. \r\nПрез април 2019 г. външнотърговското салдо (износ FOB - внос CIF) с трети страни е отрицателно и е на стойност 143.2 млн. лева. \r\nПрез периода януари - април 2019 г. от България общо са изнесени стоки на стойност 18 663.9 млн. лв., което е с 9.5% повече в сравнение със същия период на предходната година. \r\nПрез април 2019 г. общият износ на стоки възлиза на 4 496.7 млн. лв. и се увеличава с 6.1% спрямо същия месец на предходната година. \r\nПрез периода януари - април 2019 г. общо в страната са внесени стоки на стойност  \r\n20 608.9 млн. лв. (по цени CIF), или с 4.6% повече спрямо същия период на 2018 година. \r\nПрез април 2019 г. общият внос на стоки нараства с 0.2% спрямо същия месец на предходната година и възлиза на 4 978.0 млн. лева. \r\nОбщото външнотърговско салдо (износ FOB - внос CIF) е отрицателно през периода януари - април 2019 г. и е на стойност 1 945.0 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - април 2019 г. също е отрицателно и е в размер на 542.0 млн. лева.  \r\nПрез април 2019 г. общото външнотърговско салдо (износ FOB - внос CIF) е отрицателно и е на стойност 481.3 млн. лева. По цени FOB/FOB салдото също е отрицателно и е в размер на 186.3                  млн. лева.", "date": "2019.06.11", "title": "НСИ: През периода януари - април 2019 г. износът на стоки от България за трети страни нараства с 14.7% в сравнение със същия период на предходната година"}
{"url": "http://www.focus-news.net/news/2019/06/11/2668668/sport-roma-naznachi-nov-starshi-trenyor.html", "text": "Пауло Фонсека е новият старши треньор на италианския футболен гранд Рома, съобщиха от клуба. \r\n46-годишният португалец подписа договор за следващите два сезона с опция за продължаване за още един. Той заменя на поста Клаудио Раниери, под чието ръководство Рома завърши на шесто място в Серия А и пропуснаха възможността да се класират в Шампионската лига.  \r\nФонсека води украинския тим Шахтьор Донецк в последните три години, като изведе отбора за три титли и три национални купи.", "date": "2019.06.11", "title": "Спорт: Рома назначи нов старши треньор"}
{"url": "http://www.focus-news.net/news/2019/06/11/2668665/veliko-tarnovo-35-godishen-yubiley-otpraznuva-kulturen-klub-na-pensionera-detelina-v-svishtovskoto-selo-kozlovets.html", "text": "Две кръгли годишнини бяха отбелязани в свищовското село Козловец преди броени дни. Културен клуб на пенсионера „Детелина“ навърши  35 години, а певческата група „Настроение“ празнува 10-ти юбилей . Това съобщи в предаването „Добре дошли в Свищов“ на  Радио „Фокус“ – Велико Търново  Тодорка Кожухарова от читалището в населеното място. На тържеството, което домакините бяха организирали с много старание и любов, присъстваха кметът на Козловец Борис Велев, председателят на „Съюза на пенсионерите – 2004“ Валентина Николова, председателят на общинските пенсионерски клубове Мария Радулова, председателят на местната земеделска кооперация, кметове на кметства, председатели на читалища, културни дейци и жители на населеното място. „Кметът на Свищов Генчо Генчев също се включи в празника, заедно с представители на общинското ръководство. Той лично ни приветства и ни пожела още много творчески прояви, чрез които да съхраняваме българската идентичност, култура и бит, и да я предаваме на младите след себе си“, каза още Тодорка Кожухарова. \r\nТя допълни, че кметът за пореден път е заявил своята ангажираност към клубовете за културни изяви. \r\nЛуиза ТРАНЧЕВА", "date": "2019.06.11", "title": "Велико Търново: 35-годишен юбилей отпразнува културен клуб на пенсионера „Детелина“ в свищовското село Козловец"}
{"url": "http://www.focus-news.net/news/2019/06/11/2668666/biser-mihaylov-oblasten-upravitel-na-blagoevgrad-imame-neobhodimite-svobodni-obemi-v-yazovirite-v-oblastta.html", "text": "Имаме необходимите свободни обеми в язовирите в Благоевградска област. Това каза за  Радио „Фокус“ - Пирин  Областният управител на Благоевград Бисер Михайлов. Той коментира въпросът свързан с обемите на язовирите. „Предвид честите валежи през последните няколко в дни в областта към момента няма място за притеснение. Имаме свободни обеми в язовирите“, коментира Бисер Михайлов. Той отбеляза, че обемите на язовирите се следят постоянни и при по-високи нива се реагира. \r\nДенис НИКИФОРОВ", "date": "2019.06.11", "title": "Бисер Михайлов, областен управител на Благоевград: Имаме необходимите свободни обеми в язовирите в областта"}
{"url": "http://www.focus-news.net/news/2019/06/11/2668669/mezhdunarodno-uchenie-s-uchastieto-na-protivopozharni-ekipi-i-tehnika-ot-chetiri-strani-shte-se-provede-v-uchebniya-tsentar-na-gd-pozharna-bezopasnost-i-zashtita-na-naselenieto-v-montana.html", "text": "В Центъра за професионална квалификация на ГД „Пожарна безопасност и защита на населението“ в Монтана от 12 до 15 юни ще се проведе международно полево учение на тема „Издирване и спасяване при тежки/средно тежки условия в градска среда и издирване в заразена среда“. Това съобщиха от пресцентъра на  МВР . В съвместните тренировки ще участват екипи от България, Румъния, Гърция и Молдова.  \r\nВъв връзка с придвижването на колоните от специализирани автомобили и техника е затрудняване на движението в някои пътни участъци, както следва:  \r\nОт 13.00 часа до 15.00 часа днес: ГКПП \"Кулата\" - п.в. Мало Бучино до Правец. От 18.00 часа до 20.00 часа: КПП \"Гюргево\" до Русе.  \r\nНа 12 юни от 9.00 часа до 11.00 часа: ГКПП \"Дунав мост\" - Плевен - Монтана, Правец - Враца - Монтана. От 12.00 часа до 13.00 часа: ГКПП \"Дунав мост 2\" – Монтана.  \r\nКолоните ще бъдат съпровождани и охранявани от автомобили на ГДПБЗН.  \r\nЕкипи на \"Пътна полиция\" в областите Русе, Велико Търново, Плевен, Плевен, Враца, Монтана, Благоевград, Кюстендил, Перник, София и Видин са предприели организация  за обезпечаване на движението при преминаване то на международните формирования през съответните територии.", "date": "2019.06.11", "title": "Международно учение с участието на противопожарни екипи и техника от четири страни ще се проведе в Учебния център на ГД „Пожарна безопасност и защита на населението“ в Монтана"}
{"url": "http://www.focus-news.net/news/2019/06/11/2668671/d-r-krasimir-trifonov-zam-oblasten-upravitel-na-pleven-na-teritoriyata-na-oblastta-nyama-kritichni-situatsii-svarzani-s-nivata-na-stopanisvanite-yazoviri.html", "text": "На територията на областта няма бедствени и критични ситуации, свързани с нивата на стопанисваните язовири. Това каза за  Радио „Фокус“  д-р Красимир Трифонов, зам. областен управител на Плевенска област. ,,Вчера получихме писмо от Министерството на околната среда и водите, с което се снема 24-часовото дежурство на язовирите в областта и особено на рисковите”, каза д-р Красимир Трифонов. По думите му обстановката за сега е удовлетворителна и няма поводи за притеснения. Той изрази надежда, че природните аномалии ще приключат и ще настъпи едно по-спокойно лято.  \r\n,,Има издадена заповед от Областния управител за първа степен на готовност за общините по поречието на река Дунав на територията на област Плевен от 7 юни. Заповедта е изпратена за сведение и изпълнение до кметовете на общините Белене, Гулянци, Долна Митрополия и Никопол, РД ПБЗН - Плевен. Контрол по изпълнение на заповедта осъществява областният управител съвместно с Директора на РД ПБЗН – Плевен. Към момента нивото на река Дунав е повишено, но не до степен на опасност за околните селища”, допълни д-р Красимир Трифонов.  \r\nВиолета КРЪСТЕВА", "date": "2019.06.11", "title": "Д-р Красимир Трифонов, зам. областен управител на Плевен: На територията на областта няма критични ситуации, свързани с нивата на стопанисваните язовири"}
{"url": "http://www.focus-news.net/news/2019/06/11/2668670/blagoevgrad-okolo-6-000-lv-v-pomosht-na-stanislav-ilyovski-sa-sabrani-na-blagotvoritelen-futbolen-turnir-v-simitli.html", "text": "Около 6 000 лв. в помощ на Станислав Ильовски са събрани на благотворителен футболен турнир в Симитли. Това съобщиха за  Радио „Фокус“ – Пирин  организаторите на инициативата. В спортно събитие участие са взели 15 отбора от цялата страна, съставени от привърженици на ФК „Левски“. До финала стигнаха „Синя подводница“, отбор на левскарите от град Симитли и „Левски“ – Черниче. След изключително силна игра, феърплей и интересен за публиката мач, последният съдийски сигнал бе при резултат 2:2. Купата взеха феновете на Левски от евросело Черниче. Шампионът се реши след изпълнение на дузпи и 3:2 за левскарите от Черниче. Трофеят на шампионите даде кметът на община Симитли Апостол Апостолов, верен фен на Левски. „Фокус“ припомня , че Станислав Ильовски е подложен на продължително лечение в Турция, което може да му даде шанс за първи път да стъпи на краката си. Има и банкова сметка, на която може да се превеждат пари – дарения за Станислав: IBAN: BG90IORT80487091130200; BIC: IORTBGSF В полза на Станислав Иванов Ильовски. \r\nЛивия НИНОВА", "date": "2019.06.11", "title": "Благоевград: Около 6 000 лв. в помощ на Станислав Ильовски са събрани на благотворителен футболен турнир в Симитли"}
{"url": "http://www.focus-news.net/news/2019/06/11/2668674/stara-zagora-rayonnata-prokuratura-zadarzha-mazh-praktikuval-povtorno-lekarska-profesiya-bez-pravosposobnost.html", "text": "Районната прокуратура задържа мъж, практикувал повторно лекарска професия без правоспособност. Това съобщиха от пресцентъра на  Прокуратура на Република България . По искане на Районна прокуратура – гр. Стара Загора съдът взе постоянна мярка „Задържане под стража“ спрямо мъжът с инициали Е.К. (на 48 години). Това е привлечен като обвиняем по досъдебно производство за това, че през периода от месец септември 2018 г. до 03 юни 2019 г. в гр. Стара Загора, в условията на продължавано престъпление упражнявал професия, свързана със здравеопазването на населението – професия на лекар, без да притежава за това съответната правоспособност, като деянието е извършено в условията на повторност.  \r\nВ хода на образуваното срещу Е.К. производство е установено, че същият живеел в гр. Стара Загора в кв.“Лозенец“. Същият бил завършил висше образование за медицински специалист, но към момента бил безработен. За да си осигурява доходи обв. Е.К. започнал да практикува професията на общо практикуващ лекар, като обособил помещение като лекарски кабинет, в което приемал болни пациенти, предписвал и назначавал лечение, издавал съответни медицински документи  \r\nЕ.К. е многократно осъждан за престъпления от общ характер, като са му налагани различни по вид и размер наказания, в това число и ефективно „лишаване от свобода“. Обвиняемият Е.К. е бил осъждан за извършени от него престъпления по чл.324 от НК през 2009 г. и през 2011 г.  \r\nРайонен съд – гр. Стара Загора е преценил, че от събраните по делото доказателства може да се направи обосновано предположение, че Е.К. е извършил престъплението, за което е привлечен като обвиняем и съществува реална опасност да се укрие или да извърши друго престъпление.  \r\nВзетата спрямо Е.К. мярка за неотклонение може да се обжалва и протестира пред Окръжен съд – гр. Стара Загора.", "date": "2019.06.11", "title": "Стара Загора: Районната прокуратура задържа мъж, практикувал повторно лекарска професия без правоспособност"}
{"url": "http://www.focus-news.net/news/2019/06/11/2668675/blagoevgrad-obshtinata-zapochva-povtorna-dezakarizatsiya-na-zelenite-ploshti.html", "text": "Повторно третиране срещу кърлежи на тревните площи  ще се извърши от Община Благоевград. Това съобщиха от пресцентъра на  Община Благоевград . Ще бъдат обхванати райони с висока посещаемост, в това число паркове, детски площадки, детски и учебни заведения. Дните, в които ще се извърши обработка са 14, 15 и 16 юни. Целта на третирането е да бъде ограничено разпространението на инфекциозни заболявания. То ще протече в малките и ранните часове на денонощието, като карантинният срок е 24 часа. С цел информираност на гражданите, във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период.  \r\nТова е второто от общо предвидени три третирания на тревните площи. В случай на необходимост, обаче, процедурата ще се извърши колкото пъти е необходимо. \r\nПаралелно с това, 11 бригади от общинска фирма „Биострой“ окосяват тревните площи. В графика са включени и детските площадки и терените за игра в Благоевград.", "date": "2019.06.11", "title": "Благоевград: Общината започва повторна дезакаризация на зелените площи"}
{"url": "http://www.focus-news.net/news/2019/06/11/2668673/the-wall-street-journal-dovedeniyat-brat-na-kim-chen-un-e-bil-informator-na-tsru.html", "text": "По-големият доведен брат на лидера на Северна Корея Ким Чен-ун – Ким Чен-ан, е бил информатор на Централно разузнавателно управление на САЩ, разкрива водещото американско издание  The Wall Street Journal , като се позовава на източници. \r\n„Той е бил връзка“ между Ким Чен-ун и американското разузнаване, разкрива източникът на изданието. Според представената информация, убитият на летището в Куала Лумпур през 2017 г. Ким Чен-ан „многократно се е срещал с представители на ЦРУ“. Оттам обаче отказват да коментират информацията на изданието.  \r\nСпоред вестника, през февруари 2017 г., когато бе убит, Ким Чен-ан е заминавал за Малайзия, включително за да се срещне с представител на ЦРУ, с когото поддържа контакт. Източникътна редакцията предполага, че едва ли това обаче е била единствената цел на неговото пътуване.  \r\nКим Чен-нам почина на 13 февруари 2017 г. по пътя към болницата от летището в малайзийската столица. Според полицейски доклади, той се е оплакал от световъртеж, разкривайки, че някой го е напръскал с течност в лицето му, след което изчезнал. Малазийските власти твърдят, че смъртта е причинена от излагане на забранен нервен агент. По случая бяха задържани граждани на Индонезия и Виетнам. Първият бе оправдан, а вторият – осъден з3 години и 4 месеца лишаване от свобода по обвинение в причиняване на вреда на здравето на Ким Чен-ан, довела до смъртта му.  \r\nКим Чен-нам е най-големият син на бившия лидер на КНДР Ким Чен-ир, роден от известната севернокорейска актриса Сон Хей Рим. По-рано той е смятан за най-вероятния наследник на баща си като лидер на Северна Корея. През май 2001 г. той предприема опит да влезе в Япония с фалшив паспорт от Доминиканската република. Оттогава той живее в чужбина. Тереза Герова", "date": "2019.06.11", "title": "The Wall Street Journal: Доведеният брат на Ким Чен-ун е бил информатор на ЦРУ"}
{"url": "http://www.focus-news.net/news/2019/06/11/2668672/noi-sredniyat-osiguritelen-dohod-za-stranata-za-april-2019-g-e-99112-leva.html", "text": "Средният осигурителен доход за страната за април 2019 г. е 991.12 лева. Това съобщиха от пресцентъра на  Националния осигурителен институт . Средномесечният осигурителен доход за страната за периода от 1 май 2018 г. до 30 април 2019 г. е 920.83 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец май 2019 г., съгласно чл. 70, ал. 2 от Кодекса за социално осигуряване.", "date": "2019.06.11", "title": "НОИ: Средният осигурителен доход за страната за април 2019 г. е 991.12 лева"}
{"url": "http://www.focus-news.net/news/2019/06/11/2668677/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nДеница ДИМИТРОВА", "date": "2019.06.11", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/06/11/2668676/premierat-boyko-borisov-poseti-intermodalen-terminal-plovdiv-do-zhp-gara-todor-kableshkov.html", "text": "Премиерът Бойко Борисов посети намиращия се в близост до жп гара \"Тодор Каблешков\" Интермодален терминал Пловдив (ИМТ). Това съобщиха от  правителствената информационна служба . ИМТ Пловдив е даван за пример за най-успешното публично-частно партньорство в България, като обемът на товарите през последната година надвишава трафик прогнозите по проекта. Към момента се обработват около 40 000 TEU (товарни контейнери) годишно, а пълен капацитет на работа се очаква да бъде достигнат през 2020 г. Дневно се обработват 1,5 - 2 влака в посока от и към Турция.  \r\nИМТ Пловдив създава условия за оптимално взаимодействие и интеграция на различните видове транспорт и по този начин подобрява интермодалността в югоизточния регион на ЕС. Чрез проекта се създават оптимални условия за подобряване на екологичната обстановка в страната, подпомага се транспортния и логистичен сектор, което дава сериозен тласък в общото икономическо развитие на регионално и национално ниво.  \r\nПроектът е финансиран по Оперативна програма „Транспорт“ с обща стойност 11,9 млн. лв., от които 2,1 млн. безвъзмездна помощ от ЕС. Изграден е в периода май 2015 – март 2017 г., а през декември 2017 г. е отдаден на концесия.  \r\nТерминалът се намира до жп гара \"Тодор Каблешков\", която е част от железопътен възел Пловдив и е разположена на магистралната жп линия София-Пловдив. Върху площ от 71 450 кв. м са изградени терминална площадка за товаро-разтоварни операции на контейнери от вагон на автомобил и обратно,  площадка за складиране на контейнерите, площ за повредени контейнери и техника, специални места за хладилни товарни единици, административна сграда за обслужване на клиентите, площи за митнически контрол и митнически склад, зона за обслужване на мобилната техника на терминала, паркинги за товарни и леки автомобили и контролно-пропускателен пункт.", "date": "2019.06.11", "title": "Премиерът Бойко Борисов посети Интермодален терминал Пловдив до жп гара \"Тодор Каблешков\""}
{"url": "http://www.focus-news.net/news/2019/06/11/2668679/burgas-kmetat-dimitar-nikolov-vhodira-dokladna-zapiska-s-koyato-iska-morskoto-uchilishte-da-stane-obshtinsko.html", "text": "Кметът Димитър Николов входира докладна записка, с която иска Морското училище да стане общинско. Това съобщиха от пресцентъра на  Община Бургас . При предстоящото заседание на местния парламент съветниците ще гласуват предложението за промяната в статута на професионалната гимназия. \r\n\"Ако го получим, гарантирам, че ще бъдат положени всички усилия за модернизация на материалната база, повишаване качеството на образованието, запазването и развитието на това знаково за града ни училище\", коментира кметът Николов. \r\nПрофесионална гимназия по морско корабоплаване и риболов \"Свети Никола\" е създадена на 1 септември 1958 г. по предложение на тогавашното Министерство на хранителната промишленост и одобрено с Наредба на Министерството на народната просвета. През следващите години училището развива два профила - четиригодишен курс на обучение - техникум, и двегодишен промишлен курс по риболов и рибопреработка, с прием след завършен VII клас. \r\nПрез 1971 година Техникумът по морски и океански риболов се военизира и е преименуван на Средно специално училище по морски и океански риболов \"Ген. Владимир Заимов\". По-късно е девоенизиран, като първият цивилен випуск е приет през учебната 1983/1984 година. През учебната 1991/1992 година се откриват курсове за придобиване на квалификация: щурмани 5-та степен - обучение два месеца; мотористи - обучение три месеца. През 2003 г. училището придобива днешното си название - Професионална гимназия по морско корабоплаване и риболов \"Свети Никола\". \r\nПрез учебната 2018/2019 година учениците се обучават тук по следните специалности: \"Морско корабоводене\", \"Корабни машини и механизми\" и \"Митническа и данъчна администрация\". \r\nПричината Община Бургас да поиска Професионалната гимназия по морско корабоплаване и риболов \"Свети Никола\" е, че през последните няколко години развитието ѝ не е на необходимото ниво. Сравнителен анализ за последното десетилетие показва спад в броя на учениците. \r\nБургас е морски град и има потребност от кадри в областта на морското дело. Фирмите от сектора настояват Община Бургас да бъде гарант за модернизиране на училището, както по отношение на материалната база, така и като учебни програми, в които да намерят място и специалистите от бранша, като наставници и консултанти. \r\nВ Община Бургас успешно се развиват политики в областта на професионалното образование, като приоритетна през тази година е програмата \"Професии в бъдещето\" - за модернизиране на професионалното образование като инфраструктура, професионални направления и свързаност с бизнеса. Целта е стимулирането на образователни инициативи за подготовката на кадри, съобразено с изискванията и целите на бизнеса в региона. Добрата професионална подготовка на кадри в областта на морското дело в гимназията ще развие потенциала ѝ и ще отговори на потребностите на бизнеса. \r\nКъм настоящия момент финансовото осигуряване на Морското училище е ангажимент на Министерството на образованието. С предложената промяна то ще се осъществява от бюджета на Община Бургас. Тя ще придобие и собствеността върху всички недвижими имоти на училището, които досега бяха държавна собственост.", "date": "2019.06.11", "title": "Бургас: Кметът Димитър Николов входира докладна записка, с която иска Морското училище да стане общинско"}
{"url": "http://www.focus-news.net/news/2019/06/11/2668681/blagoevgrad-81-godishna-peshehodka-e-blasnata-ot-lek-avtomobil-v-petrich.html", "text": "81-годишна пешеходка е блъсната от лек автомобил в Петрич. Това съобщиха от  ОДМВР - Благоевград . На 10 юни 2019 г. около 10.05 часа на кръстовище между ул. „Цар Борис III“ и ул. „Яне Сандански“ в гр. Петрич, лек автомобил „Фолксваген Голф“, управляван от К.З. (на 48 г.) от гр. София, движейки се по ул. „Цар Борис III“ и завивайки на ляво, не пропуска и блъска 81-годишна жена от гр. Петрич, пресичаща пътното платно на обозначено за целта място. Пешеходката е пострадала с контузия на главата и фрактура на китката на дясната ръка.", "date": "2019.06.11", "title": "Благоевград: 81-годишна пешеходка е блъсната от лек автомобил в Петрич"}
{"url": "http://www.focus-news.net/news/2019/06/11/2668680/sergey-lavrov-nyakoi-strani-ot-es-sa-zainteresovani-iran-da-narushi-yadrenoto-sporazumenie.html", "text": "Много западни партньори са желаели Иран да допусне грешка и да предприеме стъпки, които не се вписват в Съвместния всеобхватен план за действие (СВПД) по иранската ядрена програма. Това е заявил руският външен министър Сергей Лавров на V Международен форум „Примаковски четения“, предава  ТАСС .  \r\nСпоред Лавров перспективите за запазване на договора зависят много от европейците, затова - съгласно думите му, с интерес е следял посещението на външния министър на Германия Хайко Маас в Техеран. Лавров изключва наличието на настроение у някои западни партньори за допускане на грешна стъпка от страна на Иран, която да не се вписва със СВПД, което би снело от тях всякаква отговорност. „Това би било много жалко… и разчитам, че Европа, която спазва законите, ще се придържа към резолюциите на Съвета за сигурност на ООН“, подчерта руският външен министър. \r\nНа 8 май 2018 г. САЩ излязоха от СВПД и въведоха редица икономически санкции спрямо Иран, в това число и пълно спиране на нефтения му експорт. Точно след година Техеран спря изпълненията на договореностите за спазване ограниченията по добив на ниско обогатен уран и тежка вода. Иран също така заяви, че възнамерява да спре модернизацията на реактора за тежка вода в Акра, ако участниците в ядрената сделка не успеят за 60 дни да намалят въздействието на американските санкции.", "date": "2019.06.11", "title": "Сергей Лавров: Някои страни от ЕС са заинтересовани Иран да наруши ядреното споразумение"}
{"url": "http://www.focus-news.net/news/2019/06/11/2668662/koha-ditore-kosovo-sled-berlin-ochakvaniyata-za-rezultatite-ot-sreshtata-v-parizh-sashto-sa-niski.html", "text": "Електронното издание на прищинския ежедневник  Koha Ditore  публикува статия за предстоящата среща в Париж, на която ще се обсъждат вариантите за възобновяване на диалога за нормализиране на отношенията със Сърбия, като подчертава, че очакванията за резултатите от нея са ниски и в двете балкански страни.  \r\nПодчертава се, че официален Белград дори е загатнал, че срещата може да не се проведе, ако правителството на Косово не отмени 100-процентните мита за внос на сръбски и босненски стоки в страната. Вестникът също така отбелязва, че „докато САЩ се върнаха към искането за премахване на митата, за да се проправи път за диалога на срещата на върха в Париж, премиерът на Косово Рамуш Харадинай е категоричен относно условията за отмяната им, а сръбският президент Александър Александър Вучич е почти уверен, че сръбската страна няма да се срещне с техните косовски колеги в Париж“. Тереза Герова", "date": "2019.06.11", "title": "Koha Ditore (Косово): След Берлин – очакванията за резултатите от срещата в Париж също са ниски"}
{"url": "http://www.focus-news.net/news/2019/06/11/2668678/pp-ataka-pita-yordanka-fandakova-kakvo-ni-struva-gey-paradat-v-sofiya.html", "text": "Общинският съветник от ПП \"Атака\" в София Станил Станилов очаква отговор от столичния кмет Йорданка Фандъкова на редица въпроси, свързани с провелия се гей парад в събота. Това съобщиха от пресцентъра на  партията . Той се интересува на каква стойност и за чия сметка са разходите по охраната на шествието в столицата. \r\nМестният парламентарист настоява да разбере и кой е определил маршрута на парада, който започна и мина покрай знакови за българската история паметници. \r\n„Защо беше ограничено за гражданите на София и нейните гости изконното човешко право на свободно придвижване в центъра на столицата”, пита Станилов. Той очаква от Фандъкова писмен отговор на въпросите му. \r\nВ събота Волен Сидеров, депутати от \"Атака\" и симпатизанти на партията направиха жива верига около паметника на Апостола на свободата Васил Левски в София и не позволиха парадът на хомосексуалността да премине покрай тази светиня за българския народ.", "date": "2019.06.11", "title": "ПП \"Атака\" пита Йорданка Фандъкова: Какво ни струва гей парадът в София"}
{"url": "http://www.focus-news.net/news/2019/06/11/2668684/api-na-12-yuni-poetapno-shte-se-zatvaryat-patni-vrazki-na-p-v-tsalapitsa-pri-km-112-na-avtomagistrala-trakiya-zaradi-remont.html", "text": "Продължава ремонтът на пътните връзки на пътен възел „Цалапица“ при 112-ти километър на автомагистрала „Тракия“. Това съобщиха от пресцентъра на  Агенция „Пътна инфраструктура“ . На 12 юни до 12.00 часа ще бъде ограничено движението по следните пътни връзки:  \r\n- Съединение - Бургас, като обходният маршрут е: Съединение - Цалапица - кръгово кръстовище Пловдив - пътен възел Бенковски - Бургас;  \r\n- София - Съединение с обходен маршрут: АМ „Тракия“, п. в. Пазарджик при км 90, гр. Пазарджик, път I-8 Пазарджик - Пловдив, кръгово кръстовище Орта Хан, гр. Съединение;  \r\n- Цалапица - Бургас с обходен маршрут: Цалапица - кръгово кръстовище Пловдив - пътен възел Бенковски - Бургас. \r\nОт 8.00 часа до 20.00 часа ще бъде ограничено движението по пътната връзка Бургас - Съединение. Обходният маршрут е: пътен възел Бенковски - Съединение \r\nНеобходимо е шофьорите да карат внимателно със съобразена скорост и да спазват стриктно пътната сигнализация. \r\nРемонтните работи на пътните връзки, които започнаха в началото на седмицата, включват подмяна на асфалтовата настилка. Предвидените средства за обновяването им са около 400 хил. лв. с ДДС. Дейностите се финансират от бюджета на АПИ по програмата за текущ ремонт.", "date": "2019.06.11", "title": "АПИ: На 12 юни поетапно ще се затварят пътни връзки на п. в. „Цалапица“ при км 112 на автомагистрала „Тракия“ заради ремонт"}
{"url": "http://www.focus-news.net/news/2019/06/11/2668685/foreign-policy-nikoy-ne-ochakva-ot-tramp-da-bade-geniy.html", "text": "„Никой не очаква от Тръмп да бъде гений, но твърде много ли ще е за него да покаже поне малко здрав разум по отношение на външната политика?“. Това е въпросът, който професорите по международни отношения в Харвардския университет Стивън Уолт, Робърт и Рене Белфер отправят от страниците на американското списание  Foreign Policy . Агенция „Фокус“ представя превод на материала с уточнението, че то отразява позициите на авторите му, а не на нашата редакция. \r\nКогато преподаваме, пишем или размишляваме за външната политика, има тенденция да съсредоточаваме вниманието си върху крайностите, върху забележителни примери за изключителен успех или на случаи на сериозен провал. Ние сме вдъхновени от творчески инициативи като Плана „Маршал“, от смели ходове като историческото посещение на египетския президент Ануар Садат в Ерусалим през 1977 г., от упоритостта на американския президент Джими Картър, която довежда до споразуменията от Кемп Дейвид, или може би от Ричард Никсън и съветника му по националната сигурност  Хенри Кисинджър и въпроса с Китай. Контрастираме с тези примери на дипломатически артистизъм с големи и очевидни грешки, като например неуспехът на британския премиер Невил Чембърлейн да признае войнствеността на Адолф Хитлер или злонамереното решение на американския президент Линдън Джонсън да ескалира войната във Виетнам през 1964 година. \r\nНо фокусирането върху тези крайни примери също може да бъде подвеждащо. С течение на времето очакваме президенти, премиери и други външнополитически служители да бъдат магьосници, които могат да извадят множество зайци от шапката на външната политика и да произвеждат триумфи, достойни за Нобелова награда за мир – на ниска цена и без риск. Всеки, който вярваше, че американският президент Доналд Тръмп би могъл да накара Мексико да плати за гранична стена, се поддава на този вид илюзия, както и самият лидер на Белия дом, който смяташе, че може да очарова севернокорейския лидер Ким Чен-ун, за да се откаже от ядрения арсенал, който защитава режима в Пхенян от пряка атака. \r\nНещо повече, търсенето само на историите за успех - и представянето им като чудотворни, едностранни триумфи - ни насърчават да мислим, че брилянтните лидери могат да спечелят големи победи, без дори да се налага да правят компромиси. Истината е, че безусловната капитулация е рядкост в аналите на външната политика, а успехът почти винаги изисква всички страни да получат поне част от това, което искат. Ако помним миналите успехи като чисто едностранни триумфи, ние създаваме фалшив стандарт, който бъдещите лидери никога няма да покрият. Дори когато една външнополитическа инициатива успее, но все още леко изостава от съвършенството (например ядрената сделка с Иран), критиците ще писнат, че отговорните лица са некомпетентни за задачите, за които са назначени. \r\nПредлагам ви малко да свалим лентата. Вместо съвършена външна политика, какво ще стане, ако се договорим за външна и отбранителна политика, която не е обида за нашата колективна интелигентност? Говоря за външна политика, която може да не е героична и блестяща като Макиавели, но поне не е в пълно противоречие със здравия разум и наличните доказателства. С други думи, външна политика, която очевидно не е глупава. Твърде много ли е това? \r\nКак би могла да изглежда външната политика на САЩ? \r\nКазах го и преди – САЩ биха могли да започнат с външна политика, която признава реалността на изменението на климата, предизвикано от човека. Разумните хора все още могат да не се съгласят с най-добрия начин за решаване на проблема, но отказът на щрауса да види какво се случва около нас или да приеме непрекъснато нарастващия научен консенсус относно причините за климатичните промени и скъпоструващите последици, е просто глупав. Въпреки това, в момента на писане на тази статия, това е официалната политика на сегашната администрация на САЩ. Може би неотдавнашното посещение на Тръмп в голф курорта в Ирландия, където трябваше да се построи стена, за да предотврати ерозията, предизвикана от океана, ще го накара да размисли по въпроса. Но не бих се обзаложил. \r\nЗдравословната външна политика би разбрала, че САЩ не могат лесно да пренаредят местната политика на отдалечените региони, за да отговарят на техните предпочитания, обичаи, принципи или идеали. \r\nДоказателствата по този въпрос са огромни. Дори Тръмп, който обеща да „излезе от строителството на нация”, изпрати допълнителен брой американски военнослужещи в Афганистан. Разбира се, една силна страна като САЩ често има значително влияние върху поведението на другите, която включва вътрешната им политика, но здравата външна политика признава, че въздействието на това влияние ще бъде непредсказуемо. И колкото по- амбициозни са усилията на САЩ - т.е. за по-обширните и бързи промени, които се стремят да наложат - толкова по-голяма е вероятността за съпротива, провал и непредвидени последици. Примерът на Америка, пазарната сила и дипломатическото влияние оказаха огромни последици през последния век, а често и за добро. Но когато става въпрос за смяна на режима, изграждане на нация и други усилия за разпространение на идеалите на САЩ по света, известният съвет на френския дипломат от XIX век Шарл Морис дьо Талейран-Перигор „Surtout, pas trop de zele“ („Преди всичко, не прекалявайте”), са ключови думи на здравата външна политика.  \r\nМожем да използваме и малко по-здрав разум по отношение на ядрените оръжия. Те имат само една истинска цел: да възпрат пряка физическа атака върху родината. Те са доста ефективни в тази мисия, но не са много добри за принуда или изнудване, да не говорим за борба в действителна война срещу друга държава, която има някакъв репресивен капацитет. Сегашните способности на САЩ са много повече от необходимите за възпиране и е погрешно да се харчат милиарди долари за засилване на способностите за борба в ядрена война, преследването на Светия Граал на великолепната възможност за първи удар ще позволи на САЩ да атакуват други ядрени сили, без да загубят няколко града. Ако оставим настрани моралните съображения, тази илюзия предполага, че сложната разоръжаваща атака ще сработи перфектно още при първия опит, игнорирайки почти всичко, което знаем за сложните военни операции. \r\nЗдравословният подход към ядрените оръжия също така би поставил ударение върху осигуряването на съществуващите запаси по целия свят, както и на модернизирането на собствения ядрен арсенал на Америка. Защо? Защото кражбата на бойна глава (или ядрен материал) от терористична групировка е може би по-голяма опасност от всяко правителство, което умишлено избира да рискува самоубийство, като започне ядрен удар. И накрая, здравият разум предполага, че е глупаво да се разкъсват споразуменията за контрол на оръжията, които работят така, както са проектирани, и особено когато нямате представа как да ги замените с нещо по-добро. \r\nВъв външната икономическа политика подходът на здравия разум започва с отхвърлянето на протекционизма - пълно спиране - и приемането, че законът за сравнителното предимство е правилен. Убеждението на Доналд Тръмп, че търговските излишъци винаги са добри, може да е точно отражение на икономическото разсъждение от XVII век, но най-вече потвърждава, че не е научил много в Уортън. Но политиката на здравия разум няма да спре дотук: тя също така би признала, че една система от взаимозависими икономики изисква правила за функциониране и че намаляването на бариерите пред търговията също има разнообразни дестабилизиращи политически последици. Обществото като цяло може да има полза, но отделни сектори понякога страдат, когато са изложени на по-ефективни чуждестранни конкуренти. \r\nТъй като правилата, регулиращи международната търговия, имат значение, силните страни се опитват да ги напишат в тяхна полза. Понякога те се опитват да избегнат правилата или неволно ги нарушават, което води до политически кавги, каквито наблюдаваме между САЩ и Китай. Нищо от това не би трябвало изобщо да бъде противоречиво, а разумната търговска политика ще продължи да обхваща общия принцип на свободната търговия, като същевременно признава, че напълно глобализираната икономика е политически нереалистична. \r\nИ накрая, тъй като властта има значение в търговията (както и в други аспекти на живота), здравата външна икономическа политика би избегнала двустранната икономика. Тереза Герова", "date": "2019.06.11", "title": "Foreign Policy: Никой не очаква от Тръмп да бъде гений"}
{"url": "http://www.focus-news.net/news/2019/06/11/2668687/sofiya-41-godishen-mazh-e-s-opasnost-za-zhivota-sled-intsident-v-zhk-lyulin.html", "text": "Мъж е с опасност за живота след инцидент в ж.к. „Люлин“. Това съобщиха от пресцентъра на  МВР . Столични полицаи изясняват факти и обстоятелства около инцидента, станал снощи. Сигналът за ранен мъж в столичния  ж.к. „Люлин“ е подаден около 23.00 часа в Девето РУ. Към адреса незабавно са насочени екипи на полицията и спешната помощ. Пострадалият е 41-годишен и е откаран в болнично заведение за оказване на медицинска помощ. Настанен е за лечение с опасност за живота. На място е задържана 37-годишна жена, с която потърпевшият живеел на семейни начала. На местопроизшествието е извършен оглед, а по случая е образувано досъдебно производство. Работата по изясняване на всички факти и обстоятелства около случилото се продължава под надзора на Софийска градска прокуратура.", "date": "2019.06.11", "title": "София: 41- годишен мъж е с опасност за живота след инцидент в ж.к. „Люлин“"}
{"url": "http://www.focus-news.net/news/2019/06/11/2668686/afp-turtsiya-ekspulsira-vav-frantsiya-trima-dzhihadisti-i-detsata-im.html", "text": "Турция експулсира трима френски джихадисти и деветте им деца, ден след като Париж прие обратно 12 сираци от лагери в Северна Сирия, предава  AFP . \r\nТрима души - 35-годишен мъж и две жени, бяха задържани от френските власти, а децата им бяха поставени под закрилата на държавата. Агенцията не привежда друга информация по случая. Тереза Герова", "date": "2019.06.11", "title": "AFP: Турция експулсира във Франция трима джихадисти и децата им"}
{"url": "http://www.focus-news.net/news/2019/06/11/2668688/ombudsmanat-maya-manolova-shte-podkrepi-protest-sreshtu-zastroyavane-na-parka-v-zhk-druzhba-1.html", "text": "В 18.00 часа по покана на жители от жк. „Дружба 1“ омбудсманът Мая Манолова ще подкрепи протеста им срещу застрояването на парка до езерото до бл. 121. Това съобщиха от пресофиса на  омбудсмана . Хората настояват за запазване на зелените площи, където да играят децата им.", "date": "2019.06.11", "title": "Омбудсманът Мая Манолова ще подкрепи протест срещу застрояване на парка в жк. „Дружба 1“"}
{"url": "http://www.focus-news.net/news/2019/06/11/2668689/veliko-tarnovo-sas-106-sm-se-e-povishilo-nivoto-na-reka-dzhulyunitsa-za-izminaloto-denonoshtie.html", "text": "Със 106 см се е повишила река Джулюница при едноименното село за изминалото денонощие. Водният стоеж, измерен тази сутрин, е бил 223 см, съобщават за  Радио „Фокус“ – Велико Търново  от Хидрометеорологичната обсерватория при Националния институт по метеорология и хидрология. При останалите реки от района, които експертите следят, също се наблюдава покачване. За Янтра при село Каранци повишението е с 18 см за последните 24 часа. Измереното ниво към 8.00 часа е било 158 см. Водният стоеж на Голяма река при Стражица е 105 см. При великотърновския кв. „Чолаковци“ се наблюдава понижение на Янтра с 3 см, като нивото там е 123 см. \r\nПрогнозите сочат, че в следващите дни на наблюдаваните реки в басейна ще се понижават или ще останат без съществени изменения. Водните количества ще бъдат под праговете за предупреждение. Не са изключени локални покачвания, които да доведат до наводнения, но местните власти са в готовност за реакция при критични ситуации. \r\nЛуиза ТРАНЧЕВА", "date": "2019.06.11", "title": "Велико Търново: Със 106 см се е повишило нивото на река Джулюница за изминалото денонощие"}
{"url": "http://www.focus-news.net/news/2019/06/11/2668690/smolyan-futbolniyat-otbor-rodopa-shte-igrae-v-yugoiztochnata-treta-liga-prez-sledvashtiya-sezon.html", "text": "Футболният отбор „Родопа” - Смолян ще играе в Югоизточната трета лига през следващия сезон. Това съобщиха от пресцентъра на  Община Смолян . ”Зелените” спечелиха и двете си баражни срещи, за да вземат квота за третия ешелон. \r\nСмолянчани победиха с 1:0 тима на „Хасково”, а в неделя надвиха с категоричното 3:0 „Чирпан”. Два тима попълват Трета лига на футболния Югоизток. Това са „Родопа” и „Ямбол”.", "date": "2019.06.11", "title": "Смолян: Футболният отбор „Родопа” ще играе в Югоизточната трета лига през следващия сезон"}
{"url": "http://www.focus-news.net/news/2019/06/11/2668682/burgas-otmenya-se-kontsertat-balgariya-zemya-blagoslovena-poradi-tehnicheski-prichini.html", "text": "Насроченият за 22 юни в Летния театър концерт-спектакъл „България – земя благословена“ няма да се проведе поради технически и логистични причини. Това съобщиха от пресцентъра на  Община Бургас . Парите за билетите могат да се получат от касата на Държавна опера – Бургас. За контакти: тел. 0884025918.", "date": "2019.06.11", "title": "Бургас: Отменя се концертът „България – земя благословена“ поради технически причини"}
{"url": "http://www.focus-news.net/news/2019/06/11/2668692/kardzhali-dazhdat-i-vyatarat-po-yazovir-kardzhali-zatrudnyavat-starta-na-regata-arda-2019.html", "text": "Тази година дъждът и вятърът по язовир „Кърджали\" затрудняват старта на Регата „Арда-2019“, предаде кореспондент на  Радио „Фокус“ . Колоната каяци пътува по 18-километровата отсечка на трасето на Регатата в посока към село Енчец. Николай Михайлов, командващ Регата „Арда 2019“ и председател на Клуб по воден спорт - Хасково, съобщи, че сутринта участниците в Регатата са отпътували от хижа Боровица към курортното селище Главатарци, по язовир „Кърджали\".  „Всички бяха на палатков лагер край Боровица. До тук са много малко участниците - 10 човека. Трудно е, защото в петък събота и неделя хората видяха, че първите три дни са дъждовни и някои вече изглежда не им харесва да ги мокри дъждът“, посочи Николай Михайлов. Той каза още, че се очаква следващите дни да има по-спокойно време и в четвъртък - петък повечето хора да се присъединят. В сряда вечерта колоната кану-каяци стига до язовир „Студен\" кладенец, където ще премине по най-трудният маршрут - по т.н. „бърза вода“, която се пуска от турбината на ВЕЦ „Студен кладенец“.  \r\n„Гледам някои от колегите и май няма да ги пусна по „бързата вода“, защото не са подготвени за това. Както чувам, прогнозата е в четвъртък - петък вечер да има хубаво време. Дано в четвъртък и петък да е сухо и да има резултати\", каза Николай Михайлов, командващ Регата „Арда-2019“. Участниците в регатата се надяват прогнозите да са верни и следващите дни да са по-сухи, да не вали дъжд и нивото на язовирите да не се повишава застрашително.  \r\nДарина ДЕЕНИЧИНА", "date": "2019.06.11", "title": "Кърджали: Дъждът и вятърът по язовир „Кърджали“ затрудняват старта на Регата „Арда 2019“"}
{"url": "http://www.focus-news.net/news/2019/06/11/2668691/pregled-na-mezhdunarodnite-novini-do-1300-chasa-agentsiya-fokus.html", "text": "Властите в Белград и Прищина всъщност не се опитват да намерят решение на косовския въпрос. Това е заключението на американския експерт по Балканите и бивш пратеник за Югоизточна Европа Даниел Сървър, предава сръбската телевизия  N1 ,  като се позовава на негово интервю за  Voice of America . \r\n„Мисля, че хората грешат, когато казват, че сръбският президент Александър Вучич е готов да направи исторически компромис“, подчерта професорът от Университета „Джон Хопкинс” и добави, че политическите лидери в Белград и Прищина не са показали воля за напредък, подобно на този на лидерите на Северна Македония и Гърция, за да прекратят спора си. \r\nСървър предложи обмен на мерки между двете страни – Белград да прекрати кампанията си срещу присъединяването на Косово към международни организации, а Прищина да отмени 100-процентните мита, както и да получи либерализиране на визовия режим с Европейския съюз. \r\nСървър също предупреди, че размяната на територии или промените в границите са лоши идеи, защото Белград и Прищина не могат да се споразумеят за това, което другата страна иска и защото ще дестабилизира не само Западните Балкани, но и части от бившия Съветски съюз. Той каза, че и Сърбия, и Косово трябва да докажат, че са способни да третират еднакво всички свои граждани, за да получат членство в ЕС, но плановете за размяна на територии изпраща ясно послание, че те не са в състояние да направят това. \r\n***  Белият дом отправи нови призиви към Косово и Сърбия да оставят настрана реторика и да работят за постигането на споразумение, фокусирано върху взаимното признаване, съобщава електронното издание на прищинския ежедневник  Gazeta Express . \r\n„Прищина и Белград трябва да удвоят усилията си за постигане на всеобхватно споразумение, фокусирано върху взаимното признаване, и незабавно да премахнат пречките, които осуетяват напредъка... Единственият път към по-добро бъдеще е диалогът за добросъседството, който има за цел нормализиране на отношенията и проправяне на пътя за присъединяването на Сърбия и Косово към евроатлантическата общност”, цитира изданието говорител на Белия дом. „САЩ са готови да подпомогнат процес, но сега Косово и Сърбия трябва да направят следващите стъпки”, допълни представителят на администрацията във Вашингтон. \r\n***  Електронното издание на прищинския ежедневник  Koha Ditore  публикува статия за предстоящата среща в Париж, на която ще се обсъждат вариантите за възобновяване на диалога за нормализиране на отношенията със Сърбия, като подчертава, че очакванията за резултатите от нея са ниски и в двете балкански страни.  \r\nПодчертава се, че официален Белград дори е загатнал, че срещата може да не се проведе, ако правителството на Косово не отмени 100-процентните мита за внос на сръбски и босненски стоки в страната. Вестникът също така отбелязва, че „докато САЩ се върнаха към искането за премахване на митата, за да се проправи път за диалога на срещата на върха в Париж, премиерът на Косово Рамуш Харадинай е категоричен относно условията за отмяната им, а сръбският президент Александър Александър Вучич е почти уверен, че сръбската страна няма да се срещне с техните косовски колеги в Париж“. \r\n***  По-големият доведен брат на лидера на Северна Корея Ким Чен-ун – Ким Чен-ан, е бил информатор на Централно разузнавателно управление на САЩ, разкрива водещото американско издание  The Wall Street Journal , като се позовава на източници. \r\n„Той е бил връзка“ между Ким Чен-ун и американското разузнаване, разкрива източникът на изданието. Според представената информация, убитият на летището в Куала Лумпур през 2017 г. Ким Чен-ан „многократно се е срещал с представители на ЦРУ“. Оттам обаче отказват да коментират информацията на изданието.  \r\nСпоред вестника, през февруари 2017 г., когато бе убит, Ким Чен-ан е заминавал за Малайзия, включително за да се срещне с представител на ЦРУ, с когото поддържа контакт. Източникътна редакцията предполага, че едва ли това обаче е била единствената цел на неговото пътуване.  \r\nКим Чен-нам почина на 13 февруари 2017 г. по пътя към болницата от летището в малайзийската столица. Според полицейски доклади, той се е оплакал от световъртеж, разкривайки, че някой го е напръскал с течност в лицето му, след което изчезнал. Малазийските власти твърдят, че смъртта е причинена от излагане на забранен нервен агент. По случая бяха задържани граждани на Индонезия и Виетнам. Първият бе оправдан, а вторият – осъден з3 години и 4 месеца лишаване от свобода по обвинение в причиняване на вреда на здравето на Ким Чен-ан, довела до смъртта му.  \r\nКим Чен-нам е най-големият син на бившия лидер на КНДР Ким Чен-ир, роден от известната севернокорейска актриса Сон Хей Рим. По-рано той е смятан за най-вероятния наследник на баща си като лидер на Северна Корея. През май 2001 г. той предприема опит да влезе в Япония с фалшив паспорт от Доминиканската република. Оттогава той живее в чужбина. \r\n***  Държавният глава на Молдова Игор Додон отмени декрета за разпускане на парламента в Кишинев, който подписа изпълняващият длъжността премиер Павел Филип, предава  TACC . \r\nСъответното Додон обяви на брифинг след заседание на Върховния съвет за сигурност. \r\n\"Декретът на Филип не съответства на конституционните норми. Подписах указ за отмяната му\", заяви президентът на Молдова. \r\n***  Броят на търсещите убежище в страните от Европейския съюз отново нараства, макар да се наблюдава тенденция към намаляването им спрямо началото на кризата с бежанците през 2015 г., отбелязват в европейската редакция на изданието  Politico ,  като се позовават на анализи в германските медии.  \r\nВ периода от януари до април около 206 500 души са кандидатствали за убежище за първи път в ЕС, което представлява 15% увеличение в сравнение със същия период на миналата година, според издателската група Funke Mediengruppe, цитирали временни месечни данни от страните от Общността. Увеличението се дължи на рязкото нарастване на броя на кандидатите от Венецуела, Колумбия и Западните Балкани, които не се нуждаят от виза за пътуване до ЕС. \r\nСлед пристигането на повече от милион мигранти в Европа през 2015 г., много от които търсят закрила от насилието в Близкия изток и Африка, броят на кандидатите за убежище в ЕС  намаля през последните години. Това се дължи отчасти на усилията на Европа за намаляване на миграцията, включително споразумението от 2016 г. с Турция. \r\nВ знак, че тенденцията към спад може да се забави, Европейската служба за подкрепа в областта на убежището (EASO) посочи в доклада си за март, че молбите за убежище нарастват, като този месец се регистрира увеличение с 20% в сравнение с март 2018 година. \r\nСпоред анализа, цитиран от  Politico , броят на кандидатите от засегнатата от криза Венецуела в периода между януари и април, е нараснал с 121% до 14 257 в сравнение със същия период на миналата година. \r\nВторият по големина търсещ убежище сега идва от Венецуела, зад Сирия и пред Афганистан. Докато броят на търсещите убежище от Сирия е намалял с 8%, броят на хората от Афганистан се е увеличил с 36%. Броят на колумбийците, търсещи убежище, е нараснал до 8 097 - със 156%. \r\n***", "date": "2019.06.11", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/06/11/2668694/bsp-stara-zagora-liderat-na-sotsialistite-korneliya-ninova-da-ottegli-ostavkata-si.html", "text": "Лидерът на социалистите Корнелия Нинова да оттегли оставката си. За това призова Общинският съвет на БСП-Стара Загора на разширено заседание, което отчете действията в предизборната кампания за ЕП, съобщиха от  БСП-Стара Загора . \r\n„Резултатите от евроизборите не са повод за подобен акт. БСП е единствената партия, която повиши подкрепата си, въпреки че остана втора политическа сила”, направиха равносметка членовете на партийния съвет, които анализираха в детайли резултатите.  \r\nВ дискусия те изразиха своето несъгласие и заявиха, че Нинова трябва да остане начело на партията, за да води БСП към успешни местни избори.  Членовете на общинското ръководство с притеснение и загриженост обсъдиха темите за вътрешно партийно разделение и се обявиха за действия, които да обединяват и обновяват партията.", "date": "2019.06.11", "title": "БСП-Стара Загора: Лидерът на социалистите Корнелия Нинова да оттегли оставката си"}
{"url": "http://www.focus-news.net/news/2019/06/11/2668695/blagoevgrad-tantsyori-ot-tantsova-shkola-euforiya-pri-chitalishte-nikola-vaptsarov-1894-bansko-poluchiha-nagradi-ot-uchastie-v-ohrid.html", "text": "Голямо признание получиха танцьорите от Танцова школа „Еуфория“ при читалище „Никола Вапцаров – 1894“ с хореограф Десислава Баханова. Школата стъпи на международна сцена и получи много награди, диплом и плакет. Това съобщиха от пресцентъра на  Община Банско . Всичко това се случи в Охрид, Северна Македония, на международния фолклорен фестивал “Охридски вълни“. Пиринският фолклор бе представен на една сцена с фолклора на други националности. \r\nОще на дефилето на участващите състави, формацията се отличи с прекрасните си костюми и предизвика огромен интерес. За успешното си представяне, съставът получи благодарствено писмо от Асоциацията за организиране на фолклорни фестивали в Северна Македония, в което пише: „Екипът на Асоциацията изказва огромна благодарност за участието на школа „Еуфория“ на фестивала „Охридски вълни“ в Охрид, Северна Македония. За нас бе чест да сте част от този фолклорен форум. Директорите и Организационният комитет, в лицето на Община Охрид, са изключително доволни от вашето представяне. За напред ще бъдете почетен гост на всички организирани от нас фестивали. Очакваме с нетърпение следващото ви участие. Желаем успех на целия състав!“. \r\nДиректорите на Световната фолклорна организация отправиха покана към състава за участие на фестивал в Будапеща, 2020 година.", "date": "2019.06.11", "title": "Благоевград: Танцьори от танцова школа „Еуфория“ при читалище „Никола Вапцаров-1894“ - Банско получиха награди от участие в Охрид"}
{"url": "http://www.focus-news.net/news/2019/06/11/2668693/yasen-slivenski-bchk-pri-navodnenie-nay-vazhnoto-neshto-e-da-sledim-obstanovkata-da-spazvame-instruktsiite-na-kompetentnite-organi-i-da-zapazim-spokoystvie.html", "text": "При наводнение най-важното нещо е да следим обстановката, да спазваме инструкциите на компетентните органи и да запазим спокойствие. Това каза за  Радио „Фокус“ – Пирин  Ясен Сливенски, директор на Дирекция „Мениджмънт на бедствията“ при Български червен кръст (БЧК). По думите му от особена важност е да се съобразяваме с указанията на екипите на „Пожарна безопасност и защита на населението“ и местната власт.  \r\n„Ако бъде обявена евакуация, то най-важното е да си вземем необходимите документи, както и лични вещи, сред които фенерче, зареден мобилен телефон и всички лекарства, които биха ни били необходими“, каза още Сливенски. Той добави, че от особена важност е да се изнесем по възможно най-бързия начин по указания маршрут. „Тъй като много пъти в страната, когато имаше такива предупреждения от опасности, свързани с наводнения, видяхме какви бяха последиците“, допълни Сливенски. Директорът на Дирекция „Мениджмънт на бедствията“ при Български червен кръст (БЧК) коментира, че другото важно нещо е да запазим спокойствие доколкото е възможно. \r\nЛивия НИНОВА", "date": "2019.06.11", "title": "Ясен Сливенски, БЧК: При наводнение най-важното нещо е да следим обстановката, да спазваме инструкциите на компетентните органи и да запазим спокойствие"}
{"url": "http://www.focus-news.net/news/2019/06/11/2668698/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.06.11", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/06/11/2668699/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.06.11", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/11/2668700/kyustendil-rayonniyat-sad-globi-200-leva-taksimetrov-shofyor-nanesal-udari-na-svoy-kolega.html", "text": "Районният съд глоби 200 лева таксиметров шофьор, нанесъл удари на свой колега, предаде репортер на  Радио „Фокус” – Кюстендил . Производството беше образувано по Указа за борба с дребното хулиганство. Инцидентът е от 9 юни, когато нарушителят извършил непристойни действия на обществено място, грубо нарушаващи обществения ред, като спрял управлявания от него таксиметров автомобил до друг таксиметров автомобил, слязъл от автомобила, като държал в ръка крак от маса, приближил се до водача на другия автомобил и през отворения прозорец му нанесъл няколко удара в главата и тялото, а след това нанесъл още няколко удара с дървения крак. Съдът отчете чистото съдебно минало на нарушителя и с оглед направеното признание и изразеното съжаление, счете, че трябва да бъде наложена глоба от 200 лева. \r\nВенцеслав ИЛЧЕВ", "date": "2019.06.11", "title": "Кюстендил: Районният съд глоби 200 лева таксиметров шофьор, нанесъл удари на свой колега"}
{"url": "http://www.focus-news.net/news/2019/06/11/2668701/kmetat-na-sofiya-yordanka-fandakova-nad-37-mlnlv-sa-investitsiite-v-remont-i-stroitelstvoto-na-novi-detski-gradini-i-uchilishta-v-rayon-vitosha.html", "text": "Над 3,7 млн.лв. са инвестициите в ремонт и строителството на нови детски градини и училища в район „Витоша“. Това каза кметът на София Йорданка Фандъкова, която провери строителните работи на нова сграда на 37-а детска градина в кв. „Павлово“, предаде репортер на  Агенция „Фокус“ . В детската градина ще има място за три нови групи и физкултурен салон. „За да можем да направим това разширени тук, придадохме един общински терен, на който да се построи детска градина“, заяви Фандъкова и добави, че проектът, се финансира изцяло от общинския бюджет и възлиза на малко над 1 млн. лв. Предстои това лято да бе ремонтирана и старата сграда на детската градина и да бъде подменена електрическата инсталация, отбеляза столичният кмет. \r\n„Образованието е ясен приоритет. Там, където има възможност, обособяваме терени и започваме инвестиции. В „Манастирски ливади - Запад“ вече работим по предоставянето на един голям терен от фонд „13 века България“ на Общината, за да можем да проектираме и изградим училище и детска градина. Този проект ще помогне изключително много на района както от гледна точка на места в детски градини, така и на места в училищата. Общо инвестициите в такива сгради само за район „Витоша“ са над  3,7 млн. лв.“, посочи Фандъкова.  \r\n„Над 80 млн. лв. инвестираме в образование - строителство и ремонт на детски градини и училища. Част от тези средства насочихме към район „Витоша“, каза още столичният кмет.  \r\nФандъкова заяви, че грижата за града минава през грижа за семействата и децата - най-важното за всяко семейство е къде и при какви условия се обучава и възпитава неговото дете.", "date": "2019.06.11", "title": "Кметът на София Йорданка Фандъкова: Над 3,7 млн.лв. са инвестициите в ремонт и строителството на нови детски градини и училища в район „Витоша“"}
{"url": "http://www.focus-news.net/news/2019/06/11/2668702/vidin-mashtabna-aerozolna-obrabotka-sreshtu-komari-e-napravena-na-teritoriyata-na-grada-i-8-naseleni-mesta-po-porechieto-na-reka-dunav.html", "text": "Мащабна аерозолна обработка срещу комари е направена  на територията на град Видин и 8 населени места в общината по поречието на Дунав (Антимово, Ботево, Дунавци, Гомотарци, Кошава, Кутово, Симеоново и Сланотрън). Това съобщиха за  Радио „Фокус“ – Видин  от Общината. Обработката е извършена късно вечерта на 10 юни. \r\nПреди няколко дни фирмата „Д.Д.Д-1“ ООД, която е ангажирана с тази дейност, извърши обработка с топъл аерозол във видинските паркове – Крайдунавски, „Владикина бахча“ и „Рова“. Всичко това се осъществява по график, съгласуван с Община Видин. За целия сезон през тази година – от месец май до месец септември са планирани общо седем аерозолни обработки", "date": "2019.06.11", "title": "Видин: Мащабна аерозолна обработка срещу комари е направена на територията на града и 8 населени места по поречието на река Дунав"}
{"url": "http://www.focus-news.net/news/2019/06/11/2668697/premierat-boyko-borisov-pravitelstvoto-prodalzhava-prioritetno-s-investitsionnata-programa-v-zhp-transportnata-infrastruktura.html", "text": "Правителството продължава приоритетно с инвестиционната програма в жп транспортната инфраструктура. Влакът пести енергия, представлява 100% екологично чист транспорт и ще се спести трафик от стотици хиляди тонове товари. Това каза премиерът Бойко Борисов по време на инспекцията на ремонтите и строителните работи по проектите от Трансевропейската транспортна мрежа (ТЕН-Т), съобщиха от  правителствената информационна служба .  \r\nОбщо 400 км железопътна инфраструктура ще бъде модернизирана по проектите, които министър-председателят Бойко Борисов инспектира днес заедно с министъра на транспорта, информационните технологии и съобщенията Росен Желязков, министъра на финансите Владислав Горанов и вицепремиера Томислав Дончев. „Важно е хората да видят свършеното. Ние работим здраво“, заяви министър-председателят.  \r\nС инвестициите в националната жп инфраструктура ще се облекчи трафикът по магистралите. Премиерът Бойко Борисов даде пример с данните от натовареността по магистрала „Тракия“ - на националния празник трафикът е бил 53 000 автомобила, а в последния от почивните дни около 24 май – 57 000 автомобила“.  \r\nВ района на гара Белозем министър-председателят Бойко Борисов направи оглед на извършените строителни дейности в отсечката Скутаре-Оризово. Тя е част от проекта „Рехабилитация на железопътната линия Пловдив-Бургас, фаза2“. В този участък са напълно подновени 28 км. жп линия. Изградени са шумозащитни и предпазни стени в гара Маноле и Белозем и едно пешеходно пресичане с осигурен достъп за лица с намалена подвижност. Контактната мрежа е изцяло нова.  \r\n„Последните дни видяхме пълна подкрепа на президента. Всичко, което правим, той го промотира съответно в Словения и в Санкт Петербург“, отбеляза министър-председателят Борисов и изтъкна изграждането на интерконекторите и магистралите. „Съжалявам, че върна закона за предварителното отчуждение, защото всичко това, което говоря, ако го няма този закон, няма да бъде построено, поне следващите 15-20 години. Но да речем, че някой го е подвел“, добави премиерът.", "date": "2019.06.11", "title": "Премиерът Бойко Борисов: Правителството продължава приоритетно с инвестиционната програма в жп транспортната инфраструктура"}
{"url": "http://www.focus-news.net/news/2019/06/11/2668683/dots-valentin-kitanov-dori-da-ne-e-s-tsel-provokatsiya-ideyata-za-savmestno-chestvane-na-pametta-na-gotse-delchev-na-7-oktomvri-ne-govori-dobre-za-makedonskata-strana.html", "text": "Дори да не е с цел провокация идеята за съвместно честване на паметта на Гоце Делчев на 7 октомври не говори добре за македонската страна. Това каза доц. д-р Валентин Китанов, историк и ръководител на катедра „История“ към Югозападен университет „Неофит Рилски“ в интервю за  Агенция „Фокус“  във връзка със застоя в работата на Междуведомствената комисия между България и Северна Македония, която трябва да изчисти историческите и образователните въпроси между двете страни заради споровете около живота и делото на Гоце Делчев. \r\n„Трябва да знаем истинските мотиви от македонската страна. Защо точно тази дата 7 октомври е предложена, когато костите на Гоце Делчев са пренесени в Скопие. Дали това е някакъв опит да се търси нещо, което да обединява по някакъв начин личността или това наистина е провокация, направена с ясната цел, че България няма да приеме това предложение“, коментира доц. Китанов. Той обясни, че много често в политиката се правят точно такива стъпки, които много добре могат да прогнозират стъпката на отсрещната страна. По думите повод за подобна крачка от македонска страна може да бъде желанието на съседката ни да стовари вината върху страната ни, в случай че не получи дата за преговори за присъединяване към ЕС и трябва да се търси някаква външна причина за това. \r\n„Ако това е направено с ясното съзнание, че не е провокация и е разбирано като някаква обща дата, също не говори добре за македонската страна, тъй като това означава, че липсва все още една категорична, историческа, обективна оценка и преоценка на тоталитарното минало в тази държава“, каза доц. Китанов. Според него въпросът е особен, защото българското общество окончателно е създало свои представи и оценка за така наречения тоталитарен период от развитието на държавата. „Такава оценка в Македония не е направена. Трябва да се има предвид, че страната не е минала през катарзиса на преоценка и преосмисляне на нейното комунистическо минало“, коментира той. По думите му, ако за нас предаването на костите на Гоце Делчев на Скопие от страна на българската власт е подчинение на някакви коминтерновски постановки и се определя като предателство към българската нация, в Македония това не се разбира като нещо погрешно.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.11", "title": "Доц. Валентин Китанов: Дори да не е с цел провокация идеята за съвместно честване на паметта на Гоце Делчев на 7 октомври не говори добре за македонската страна"}
{"url": "http://www.focus-news.net/news/2019/06/11/2668703/sport-rafael-nadal-nyama-da-uchastva-v-turniri-do-uimbaldan.html", "text": "Рафаел Надал няма да участва в подготвителните турнири на трева преди Уимбълдън. 33-годишният испанец се завръща в родната си Майорка, където ще ди почива и ще се подготвя за надпреварата на трева в „Ол Инглънд Клъб в Лондон\", която спечели през 2008 и 2010 година. \r\nВ неделя испанецът спечели за рекорден 12-и път Ролан Гарос след победа над австриеца Доминик Тийм.", "date": "2019.06.11", "title": "Спорт: Рафаел Надал няма да участва в турнири до Уимбълдън"}
{"url": "http://www.focus-news.net/news/2019/06/11/2668704/haskovo-32-godishen-mazh-e-zadarzhan-za-pritezhanie-na-kanabisovi-rasteniya-i-amfetamin.html", "text": "32-годишен мъж е задържан за притежание на канабисови растения и амфетамин. Това съобщиха от пресцентъра на  МВР . Вчера в 12.30 часа криминалисти проверили дома му в жк. „Бадема“ в Хасково. Там те открили грам марихуана и семена от същото вещество, електронна везна и 5 саксии, засадени с канабисови растения. В мазето на къщата били намерени още 100 грама бяло кристалообразно вещество – амфетамин, 3 грама марихуана и електронна везна. По случая е образувано бързо производство.  \r\nСъщото производство е стартирало и в РУ - Димитровград срещу 36-годишен мъж. Полицаите са го проверили на улица „Захари Стоянов“. В дрехите му са открили плик със суха зелена листна маса с тегло 9 грама, дала характерната реакция на марихуана при направения тест. Задържан до 24 часа.", "date": "2019.06.11", "title": "Хасково: 32-годишен мъж е задържан за притежание на канабисови растения и амфетамин"}
{"url": "http://www.focus-news.net/news/2019/06/11/2668705/dobrich-predstoi-izdavaneto-na-sbornik-s-dokladi-ot-konferentsiyata-provedena-v-ramkite-na-mezhdunaroden-proekt-za-populyarizirane-na-kulturnoto-nasledstvo-ot-vremeto-na-psv.html", "text": "Предстои издаването на сборник с доклади от научната конференция, проведена в рамките на международен проект за популяризиране на културното наследство от времето на Първата световна война. Това съобщи Надежда Иванова, ръководител на проекта, предаде кореспондент на  Радио „Фокус” – Варна . „Проектът NETWORLD, по който Регионален исторически музей (РИМ) – Добрич си партнира с още шест европейски държави, приключва в края на юни 2019 година”, съобщи Надежда Иванова. „Мога да кажа, че това беше успешен проект. Първо натрупахме много административен и проектен опит. Това беше възможност освен да контактуваме с хора, които имат същите интереси в областта на културното наследство, и да видим техните добри практики, но това беше възможност и към бюджета на музея да получим допълнително финансиране, с което да свършим неща, които самият бюджет не позволява. Над 150 надгробни знака бяха реновирани, пейките на територията на Военното гробище също бяха подменени, алеята на знамената с флаговете и пилоните – обновена, беше пребоядисана оградата на Военно гробище. Като техническа обезпеченост музеят получи една прекрасна мултимедия, която е 3D, последна дума на техниката, с много възможности, един голям тъч скрийн с доста голяма памет, в която вкарахме като база данни местата на памет от Първата световна война не е само в Добруджа и в нашия североизточен регион, но и в целия Дунавски регион. Там са и списъците със загиналите на добруджанския фронт, така че който влезе във Военно гробище и иска да потърси информация за свой загинал роднина, може вече спокойно да го направи. В електронен вариант е всичко качено. Това са може би само една част от нещата. Отделно за нас беше удоволствие да работим с младите хора, защото това също бе във фокуса на проекта“, каза още тя. Идеята е младите хора да станат съпричастни на това, което музеят прави. Неговият екип ще представи сборника с научни доклади на специално събитие в края на този месец, след което книгата ще бъде разпространявана безплатно и ще може да се ползва от музеи, библиотеки, училища и университети, от историци, музейни работници и млади хора с интерес към историята, от краеведи.   \r\nНационалната научна конференция, която е част от дейностите по проекта, се проведе през ноември миналата година. „Смятаме, че книгата е не само сборник с доклади от конференцията, но и един добър образователен материал, който може да послужи на младите хора да научат повече за събитията. Освен това имаме една заключителна пресконференция. И, разбира се, наред със сборника и с останалите материали, издадени по проекта, искаме да разпространим и промоционално видео - този наш първи тур, озаглавен „По стъпките на героите от Първата световна война“.  Надяваме се ако не тръгнат по стъпките на нашия маршрут веднага, децата поне да научат, че има такива места и така да научат много факти от това промоционално видео“, каза Надежда Иванова. Видеото съвсем скоро ще бъде достъпно на интернет страницата на РИМ – Добрич.  \r\nЖулиета НИКОЛОВА", "date": "2019.06.11", "title": "Добрич: Предстои издаването на сборник с доклади от конференцията, проведена в рамките на международен проект за популяризиране на културното наследство от времето на ПСВ"}
{"url": "http://www.focus-news.net/news/2019/06/11/2668708/shumen-15-grupi-se-ochakvat-na-tridnevniya-festival-shumen-rok2019.html", "text": "15 групи се очакват на тридневния фестивал „Шумен Рок“. Организацията и програмата за събитието представиха на брифинг Десислава Златева от Община Шумен и Рени Хараланова, Емо Василев и Александър Бакалов от „Рок Общество“, предаде репортер на  Радио „Фокус“ - Шумен . Рок фестът ще се проведе от 14 до 16 юни в парк „Студентски“. Организатори са Сдружение „Рок Общество” и Община Шумен. „Взаимно си помагаме, за да получи Шумен един добър културен продукт. Подпомагаме финансово организацията на рок феста с 25 000 лв. Очакваме добра селекция на групите, за да се насладим на качествена музика“, заяви Десислава Златева.  \r\nЕмо Василев посочи, че тазгодишното издание на „Шумен рок“ надгражда феста от миналата година. Новост ще бъде „Battle of BG bands“ в първия ден. Битката между българските рок банди Terravore, Enthronement, Revolutions Per Minute, The A.X.E Project, Headmaster ще се състои на 14 юни, като вечерта ще завърши с музиката на Черно фередже.  \r\nЕднодневнят фестивален билет е на цена 15 лв., а двудневният- 25 лв. В първия ден входът за рок феста ще е безплатен. На сцената на „Шумен Рок“ ще се представят Стенли, Lost sensation, Urban gray, Бараби Блус Бенд, Спри Ма, Day of Еxecution, Fat white chefs, Dark blue inc., Saint’n’sinners.  \r\n„Това е фест, празник на хубавата рок музика, не е концерт на дадена група и нека не вадим групите от това цяло“,  посочи Емо Василев.  \r\nВходът за „Шумен Рок“ ще бъде отворен от 17.00 часа, концертите на групите ще започват от 18.00 часа, като последната банда ще слиза от сцената в 23.00 часа. \r\nИвелина ИВАНОВА", "date": "2019.06.11", "title": "Шумен: 15 групи се очакват на тридневния фестивал „Шумен Рок“2019"}
{"url": "http://www.focus-news.net/news/2019/06/11/2668667/n1-sarbiya-belgrad-i-prishtina-ne-se-opitvat-naistina-da-nameryat-reshenie-za-kosovskiya-vapros-predupredi-amerikanski-ekspert-po-balkanite.html", "text": "Властите в Белград и Прищина всъщност не се опитват да намерят решение на косовския въпрос. Това е заключението на американския експерт по Балканите и бивш пратеник за Югоизточна Европа Даниел Сървър, предава сръбската телевизия  N1 ,  като се позовава на негово интервю за  Voice of America . \r\n„Мисля, че хората грешат, когато казват, че сръбският президент Александър Вучич е готов да направи исторически компромис“, подчерта професорът от Университета „Джон Хопкинс” и добави, че политическите лидери в Белград и Прищина не са показали воля за напредък, подобно на този на лидерите на Северна Македония и Гърция, за да прекратят спора си. \r\nСървър предложи обмен на мерки между двете страни – Белград да прекрати кампанията си срещу присъединяването на Косово към международни организации, а Прищина да отмени 100-процентните мита, както и да получи либерализиране на визовия режим с Европейския съюз. \r\nСървър също предупреди, че размяната на територии или промените в границите са лоши идеи, защото Белград и Прищина не могат да се споразумеят за това, което другата страна иска и защото ще дестабилизира не само Западните Балкани, но и части от бившия Съветски съюз. Той каза, че и Сърбия, и Косово трябва да докажат, че са способни да третират еднакво всички свои граждани, за да получат членство в ЕС, но плановете за размяна на територии изпраща ясно послание, че те не са в състояние да направят това. Тереза Герова", "date": "2019.06.11", "title": "N1 (Сърбия): Белград и Прищина не се опитват наистина да намерят решение за косовския въпрос, предупреди американски експерт по Балканите"}
{"url": "http://www.focus-news.net/news/2019/06/11/2668710/gabrovo-33-ti-natsionalen-detski-plener-sbadnata-prikazka-se-provezhda-v-muzeyno-arhitekturen-istoricheski-rezervat-bozhentsi.html", "text": "33-ти Национален детски пленер „Сбъдната приказка“ се провежда в Музейно-архитектурен исторически резерват „Боженци“. В него участват 12 деца на възраст от 7 до 18 години, които се обучават в различни школи и училища в цялата страна. Това съобщиха за  Радио „Фокус“ – Велико Търново  от културната институция. Децата и младежите са от Търговище, Габрово, София и Русе. Ръководството на музея подсигурява материали за рисуване и безплатни нощувки за всички участници в къщите на МАИР „Боженци“ до 14 юни, когато приключва пленера. Още с пристигането си в резервата, като подарък за учениците, те бяха включени в екскурзоводска обиколка с цел запознаване с историята на обекта. По време на престоя си  всеки един от малките художници  ще има възможност с четка върху лист хартия да  пречупи през призмата на въображението си историите и архитектурата на Боженци. \r\nЛуиза ТРАНЧЕВА", "date": "2019.06.11", "title": "Габрово: 33-ти Национален детски пленер „Сбъдната приказка“ се провежда в Музейно-архитектурен исторически резерват „Боженци“"}
{"url": "http://www.focus-news.net/news/2019/06/11/2668711/dobrich-ekipat-na-regionalen-istoricheski-muzey-e-otlichen-za-rabotata-si-po-proekta-networld-na-rabotna-sreshta-v-sloveniya.html", "text": "Екипът на Регионален исторически музей – Добрич е отличен за работата си по проекта NETWORLD на работна среща в град Бовец, Словения. Това съобщи ръководителят на проекта Надежда Иванова, предаде кореспондент на  Радио „Фокус” – Варна . Екипът от Добрич е отличен за усърдната работа. Предложено му е, както и на още четирима представители на различни културни институти от Италия и на фондацията “Wаlk of Peace”, да подпишат договор за бъдещо сътрудничество и да поставят началото на нов проект с надеждата той да бъде успешен. Апликационната форма вече е подадена, одобрението се очаква през месец септември.  \r\n„Надяваме се, защото когато започнахме работа, покрай нещата, които направихме, видяхме, че имаме още много да вършим. Ще бъде прекрасно ако продължим да реализираме идеите си и то в партньорство с такива известни представителни организации. Защо не да включим Военно гробище и в листата на ЮНЕСКО“, каза Надежда Иванова.  \r\nПроект NETWORLD е по програма „Дунав” 2014-2020. Проектът е свързан с популяризирането на културното наследство от Първата световна война сред младите хора. В края на миналия месец Регионален исторически музей – Добрич организира пътуващ обучителен семинар на тема „100 години по-късно. Същите места – нови възможности”. Идеята на семинара е да даде възможност на преподаватели по история и ученици от региона да посетят местата на памет от Първата световна война, които са част от туристически маршрут, изработен по проекта. По време на семинара са представени възможности за неформално обучение и сътрудничества музей – училище. \r\nЖулиета НИКОЛОВА", "date": "2019.06.11", "title": "Добрич: Екипът на Регионален исторически музей е отличен за работата си по проекта NETWORLD на работна среща в Словения"}
{"url": "http://www.focus-news.net/news/2019/06/11/2668709/varna-mitropolit-yoan-osveti-noviya-bolnichen-paraklis-v-dvora-na-mbal-sv-anna.html", "text": "Малък православен параклис беше осветен днес в двора на МБАЛ „Св. Анна“ във Варна. Водосвет за откриването на храма, носещ името на патрона на болницата, отслужи лично Варненският и Великопреславски митрополит Йоан, предаде репортер на  Радио „Фокус“ – Варна . „Важно е да има тук такъв малък молитвен дом. Това е изцяло действие на ръководството на болницата“, обясни преди ритуала владиката. Той коментира, че в града има хубава традиция за изграждането на молитвени домове в лечебните заведения. „Похвално е, че го има разбирането, че за лекуването на един човек, който има своето заболяване, има значение неговата вяра и духовната му бодрост. И това е един от критериите за успешното лечение на човека. И пространствената близост на храма с болницата е нещо изключително важно“, каза митрополитът. Според него лекарите са едно избрано общество и тяхното призвание е свързано със служение.  \r\nМитрополит Йоан каза, че храмовият празник трябва да се чества на 23 юли, когато е Успението на св. Анна. Според него молитвите на майката на Света Богородица са много необходими. „Те винаги са били важни, тъй като тя е уникален човек. Тези хора, които тук боледуват, които тук се лекуват имат нужда от молитвите на светата праведна жена Анна“, каза владиката.  \r\nТой обясни, че параклисът е закупен изцяло със средства на болницата. Той представлява готова конструкция, каквито се произвеждат основно в Солун, Гърция. Вътре има три икони – храмова икона и Господски Богородичен образ, малко предмети и утвар, осигурени от Варненската и Великопреславска митрополия. Според митрополита, от тук насетне е важно кой ще поддържа параклиса. Уставът изисква да има едно духовно лице, което да е в пряк контакт с хората и затова най-вероятно ще бъде зачислен свещеник от църквата „Св. Петка“, а болничното ръководство ще трябва да излъчи и църковно настоятелство.  \r\nВладиката припомни, че в Университетската болница „Св. Марина“ също има хубав параклис, в който служи отец Ясен Шинев. Освещаването на параклиса в болница „Св. Анна“ беше извършено навръх празника, в който Православната църква чества чудотворната икона на Пресвета Богородица  ”Достойно ест“ и отбелязването на паметта на св. Лука Кримски, който е лекар-светец.  \r\nДиана СТОЕВА", "date": "2019.06.11", "title": "Варна: Митрополит Йоан освети новия болничен параклис в двора на МБАЛ „Св. Анна“"}
{"url": "http://www.focus-news.net/news/2019/06/11/2668712/zamestnik-ministar-d-r-lozana-vasileva-do-kraya-na-mesets-yuni-shte-startirat-priemi-po-dve-novi-merki-ot-pdmr-2014-2020-g.html", "text": "До края на месец юни ще стартират приеми по две нови мерки от Програмата за морско дело и рибарство 2014-2020 г. (ПДМР). Това обяви заместник-министърът на земеделието, храните и горите д-р Лозана Василева  по време на представяне на проучване  „Навиците на консуматорите от ЕС по отношение на продуктите от риболов и аквакултури” в Бургас, съобщиха от пресцентъра на   Министерството на земеделието, храните и горите . Тя уточни, че ще бъде отворен прием на проектни предложения по мярка 1.2 „Здраве и безопасност“ с бюджет на безвъзмездната финансова помощ в размер на 452 456 лв. „Другата мярка, по която ще бъде стартиран прием до края на месец юни, е  2.5 „Аквакултури, осигуряващи екологични услуги“ с бюджет 6 204 870 лв.“, допълни заместник-министър Василева.  \r\nТя определи проучването като изключително полезно за разбиране на предпочитанията на консуматорите. „Изводите от него показват отношението на пазарното търсене, както и в каква посока трябва да се развива европейския пазар за рибни продукти“, посочи още Лозана Василева.  \r\nПроведеното статистическо проучване е изготвено от Европейската комисия, на базата на въпроси и интервюта с близо 28 000 граждани на ЕС от всички държави членки. Въпросите, на които гражданите са отговаряли, са свързани с честотата на консумация на продукти от риболов и аквакултури. Изследват се и основните критерии при избор за закупуване на тези продукти, както и предпочитанията по отношение на произхода им. \r\nОрганизатори на събитието са МЗХГ, ИАРА, в сътрудничество с Постоянното представителство на Република България в ЕС. На представянето на проучването присъстваха Франгискос Николиан и София Ламприаниду, представители на Главна дирекция “Морско дело и рибарство” от ЕК, областният управител на Бургас Вълчо Чолаков, както и кметът на Бургас Димитър Николов.", "date": "2019.06.11", "title": "Заместник-министър д-р Лозана Василева: До края на месец юни ще стартират приеми по две нови мерки от ПДМР 2014-2020 г."}
{"url": "http://www.focus-news.net/news/2019/06/11/2668715/pazardzhik-obshtinskiyat-detski-kompleks-shte-iznese-godishen-kontsert.html", "text": "Общинският детски комплекс в Пазарджик ще изнесе годишен концерт днес, предаде репортер на  Радио „фокус“ – Пазарджик . Формацията за автентичен фолклор „Гласовете на Орфей“ и Школата по поп пеене ще представят свои изпълнения на сцената на зала „Маестро Георги Атанасов“ в Пазарджик. Проявата ще започне в 18.00 часа. Входът е 2.00 лева. \r\nАлбена ЖИЛЕКОВА", "date": "2019.06.11", "title": "Пазарджик: Общинският детски комплекс ще изнесе годишен концерт"}
{"url": "http://www.focus-news.net/news/2019/06/11/2668716/ek-novi-garantsii-za-pravata-na-detsata-v-oblastta-na-nakazatelnoto-proizvodstvo-veche-se-prilagat-v-tseliya-es.html", "text": "Днес започва да се прилага Директивата относно специалните гаранции за децата. Тя е последната от шест директиви на ЕС за гарантиране на процесуалните права на хората в Съюза, като по този начин се гарантира пълният набор от права, съобщават от  пресслужбата на ЕК. \r\nВ допълнение към тези нови права за децата Директивата за гарантиране на достъпа до правна помощ започна да се прилага на 5 май. Този пакет от правила на ЕС гарантира, че в областта на наказателното производство се спазват основните права на гражданите на ЕС на справедливо и равно третиране, и че тези права се прилагат по сходен начин във всички държави членки. \r\nВсяка година в ЕС срещу над 1 милион деца биват образувани наказателни производства. Децата са уязвими и се нуждаят от специална защита на всички етапи на производството. Съгласно прилагащите се от днес нови правила децата следва да бъдат подпомагани от адвокат и държани отделно от възрастните, ако бъдат изпратени в затвора. Неприкосновеността на личния живот трябва да се зачита и следва да се прави аудио-визуален или друг запис на разпитите.", "date": "2019.06.11", "title": "ЕК: Нови гаранции за правата на децата в областта на наказателното производство вече се прилагат в целия ЕС"}
{"url": "http://www.focus-news.net/news/2019/06/11/2668714/nezavisimaya-gazeta-nato-uvelichava-investitsionnata-privlekatelnost-na-zapadnite-balkani.html", "text": "За времето, в което Черна гора е член на НАТО, инвестициите в страната от държавите от Европейския съюз и Северноатлантическия съюз са се удвоили. Това увери съветникът за Западните Балкани в щаба на НАТО, бивш директор на Информационното бюро на НАТО в Москва Робрът Пшел, съобщава руският вестник  „Независимая газета“ . \r\nГоворейки за неотдавнашното посещение на генералния секретар на НАТО Йенс Столтенберг в Черна гора, Албания и Северна Македония, Пшел отбеляза значението на Западните Балкани за европейската сигурност: „Това е много важен регион за цяла Европа, за Европейския съюз и НАТО. През 90-те години на миналия век там се случихат ужасни събития, но днес регионът изглежда напълно различен, най-вече от гледна точка на сигурността\". \r\nСъгласно думите му, „сигурността на региона на Западните Балкани е много важна и е необходимо нейното ниво да се повиши\". „През последните 10 години, както сочат проучванията, тази положителна тенденция продължава, нивото на сигурност нараства. Това се подкрепя от нарастващия поток от туристи. Например, срещнах в Черна гора доста туристи от Русия… Всички те казват, че днес в Черна гора е много безопасно. Позволете ми да ви напомня, че Черна гора е най-младият, 29-ият член на НАТО\". \r\n„Членството в НАТО помогна на Черна гора да се почувства по-добре”, уверен е Пшел, подчертавайки, че „днес Черна гора не само е станала по-сигурна, но е и износител на стабилност… Има очевидни постижения от икономическа гледна точка – след присъединяването й към НАТО, инвестициите в нея от страните от Европейския съюз и страните от Алисан се удвоиха, което, разбира се, е много важно“, подчерта бившият директор на Информационното бюро на НАТО в Москва. \r\nСпоред Пшел, Албания, член на НАТО, активно участва във важни операции на Алианса, по-специално в мисията „Решителна подкрепа“ в Афганистан, като по този начин допринася значително за гарантиране на сигурността на всички страни от военния съюз на Запада. \r\nКоментирайки продължаващия процес на присъединяване към Алианса на Република Северна Македония, Пшел отбеляза, че „тази страна чака много години за членство в НАТО… Сега сме в етап на съгласуване на споразумението за приемане на Северна Македония в НАТО. Досега има няколко страни, които все още не са ратифицирали протокола, но всичко върви в добра посока\". \r\nОбобщавайки оценката на отношенията между НАТО и държавите от Западните Балкани, Пшел направи три извода: „Първо, че НАТО спазва думата си: когато обещаваме нещо, ние го изпълняваме. Второ, членството на различни държави от Западните Балкани в НАТО е положителен елемент за осигуряване на стабилност в региона. Трето, НАТО не полага усилия да принуди някой да се присъедини към Алианса. Имаме например отлични отношения със Сърбия. Повечето от военните учения, провеждани от Сърбия, се организират съвместно със страните от НАТО. Но нито НАТО, нито нашите съюзници по никакъв начин не изискват от колегите си в Белград да се присъединят към Алианса, днес нямаме интерес към това\", категоричен бе Пшел. \r\n„Ние се интересуваме от стабилността на всички страни от региона на Западните Балкани, така че те да могат успешно да се развиват и да преодолеят всички проблеми, свързани с миналото. Това изисква много усилия и се надяваме, че всички страни, а не само в Европа, ще подкрепят този положителен дневен ред\", заключи Пшел. Тереза Герова", "date": "2019.06.11", "title": "„Независимая газета“: НАТО увеличава инвестиционната привлекателност на Западните Балкани"}
{"url": "http://www.focus-news.net/news/2019/06/11/2668717/ministar-krasimir-karakachanov-shte-nablyudava-uchenieto-otveten-udar-2019-g-na-poligona-novo-selo.html", "text": "Министърът на отбраната Красимир Каракачанов и началникът на отбраната генерал Андрей Боцев ще наблюдават на 12 юни тактическите занятия на военнослужещите от състава на многонационален батальон в рамките на националното учение с международно участие „Ответен удар – 2019 г.“. Това съобщиха от пресцентъра на  Министерство на отбраната . На учебен полигон „Ново село“ военнослужещите ще отработват задачи в съвместни действия по отбрана и контранастъпление.  \r\nВ тактическото учение с бойни стрелби на учебен полигон „Ново село“ участват над 800 военнослужещи от въоръжените сили на България, Албания, Гърция, Северна Македония и САЩ.  \r\nМинистър-председателят Бойко Борисов е поканен да наблюдава взаимодействието на участниците в „Ответен удар – 2019 г.“ в съвместната отбранителна операция.", "date": "2019.06.11", "title": "Министър Красимир Каракачанов ще наблюдава учението „Ответен удар – 2019 г.“ на полигона „Ново село“"}
{"url": "http://www.focus-news.net/news/2019/06/11/2668718/burgas-pet-konteynera-za-razdelno-sabirane-na-otpadatsi-ot-plastmasa-vav-formata-na-ogromni-midi-byaha-postaveni-v-morskata-gradina.html", "text": "Пет контейнера за разделно събиране на отпадъци от пластмаса във формата на огромни миди бяха поставени в Морската градина, предаде репортер на  Радио „Фокус“ - Бургас . Дизайнът на арт инсталациите е на Жанина Дубарова - Костадинова, която през месец май спечели конкурса на „Моят зелен град“ за оригинални идеи за изработка на съоръжения за събиране на пластмаса, организиран съвместно с Община Бургас и филиала на Националната художествена академия в града. „Радвам се, че новите контейнери, които бяха проектирани за кампанията „Моят зелен град“ са така добре приети“, каза Жанина Дубарова - Костадинова. Тя добави, че те са във форма на мида заради връзката между морето, мидата, плажа и Бургас. „Но по-дълбокият смисъл беше именно функцията на мидата да събира песъчинките от морето и да ги превръща в перла. Същото ще направим и ние, събирайки пластмасовите отпадъци, рециклирайки ги и превръщайки ги в нещо много ценно“, каза още Костадинова. \r\nДеница ДИМИТРОВА", "date": "2019.06.11", "title": "Бургас: Пет контейнера за разделно събиране на отпадъци от пластмаса във формата на огромни миди бяха поставени в Морската градина"}
{"url": "http://www.focus-news.net/news/2019/06/11/2668719/pernik-266-uchiteli-ot-20-uchilishta-sa-nominirani-tazi-godina-v-konkursa-uchitelyat-koyto-me-vdahnovyava.html", "text": "266 учители от 20 училища са номинирани тази година в конкурса „Учителят, който ме вдъхновява“. Това съобщиха от пресцентъра на  Община Перник . Инициативата се организира за седма поредна година от представителите на Консултативния съвет за младежка политика към кмета на Община Перник. \"Тази година той поставя рекорди при номинациите на учители\", коментират организаторите и допълват, че получените електронни писма са над 1000.  \r\nВ конкурса взеха участие ученици от основните и средните училища от община Перник. В продължение на повече от месец в специално създадена интернет платформа те номинираха своите любими преподаватели и споделяха с какво ги вдъхновяват. \r\nТримата преподаватели, вдъхновили най-много ученици, ще бъдат отличени на официална церемония, която ще се състои на 14 юни 2019 г. от 14.00 часа във Второ фоайе на Двореца на културата. \r\nИнициативата е част от Общинския годишен план за младежта 2019 и се финансира от Община Перник.", "date": "2019.06.11", "title": "Перник: 266 учители от 20 училища са номинирани тази година в конкурса „Учителят, който ме вдъхновява“"}
{"url": "http://www.focus-news.net/news/2019/06/11/2668720/d-r-krasimir-petrov-mbal-sv-anna-varna-ima-moment-v-koyto-lekarskoto-izkustvo-ne-dostiga-i-togava-se-poyavyava-vyarata.html", "text": "Всеки, който е практикувал медицина, знае, че има един мистичен момент, в който само лекарското изкуство не достига и точно тогава се появява тази частица, която някои наричат неосъзнато знание, други – незнание, а народът - вяра. Това каза при откриването на новия болничен параклис в двора на МБАЛ „Св. Анна“ директорът на здравното заведение д-р Красимир Петров, предаде репортер на  Радио „Фокус“ – Варна . Според д-р Петров идеята за инициативата е на главната медицинска сестра Нина Георгиева.  \r\nЗад храма е направена малка градинка под формата на детелина, в която ще бъдат засадени детелини за късмет.  \r\n„Никога не съм успял да си обясня защо българските болници са изглеждали като затвори или бежански лагери. Тук направихме частичка красота. Малките промени дават голяма вяра у хората, че нещата се променят към по-добро. Лека-полека трябва да започнем да възпитаваме това усещане, че красотата и в ежедневието и в обществените институции е нещо нормално, което да създаваме“, каза д-р Петров. \r\nДиана СТОЕВА", "date": "2019.06.11", "title": "Д-р Красимир Петров, МБАЛ „Св. Анна“ – Варна: Има момент, в който лекарското изкуство не достига и тогава се появява вярата"}
{"url": "http://www.focus-news.net/news/2019/06/11/2668721/burgas-kontsert-spektakalat-obrazi-na-drugostta-shte-se-sastoi-na-15-yuni-v-pomorie.html", "text": "Концерт-спектакълът “Образи на другостта” е посветен на десетото юбилейно издание на фестивала “Хоро край поморийския бряг”. Концертът ще се състои на 15 юни от 17.00 часа, в залата на НЧ “Просвета 1888” Поморие и в него ще вземат участие: Танцов клуб “Чайка Бургас - Поморие”, Танцов ансамбъл “На мегдана” – гр. София, Студентски фолклорен ансамбъл при ЮЗУ “Неофит Рилски” - гр. Благоевград и Представителна танцова формация “Траке” - гр.Стамболийски. Това съобщиха от пресцентъра на  Община Поморие . Творческият екип на събитието включва: Петьо Кръстев (музика), Николай Цветков, Георги Гаров, Велиана Дачева, Даниел Костов (хореография), Мартина Иванова (сценография), Николай Цветков и Георги Гаров (режисьори) и Лиляна Христова (организатор). Входът е свободен. \r\nИ тази година фестивалът “Хоро край поморийския бряг” ще спази традицията, събирайки на площад “Св. Св. Кирил и Методий” в Поморие клубове за народни танци от цялата страна. На 14 юни, ден преди концерта, всички те отново ще се хванат за ръце и ще извият пъстри хора от различните етнографски области в страната. Преди да покажат танцово майсторство обаче, всички участници ще преминат през центъра на града, демонстрирайки киприте си носии. Дефилето ще тръгне в 16.00 часа от началото на пешеходната алея (от ОББ, кафе „Summer Refresh“) и ще завърши на площада. \r\nСъбитието се провежда под патронажа на кмета Иван Алексиев, организирано е от Община Поморие и СНЦ Танцов клуб “Чайка”, а задачата му е да бъдат представени красотата, богатството и уникалността на българския фолклор. \r\nЗаповядайте! Ето и цялата програма: 14.06.2019 г. \r\n15.00 ч.- техническа конференция за ръководителите- читалище „Просвета 1888” \r\n16.00 ч. – начало на дефилето \r\n16.30 ч. – начало на фестивалната програма \r\n20.30 ч. – празнична вечеря на участниците във фестивала. 15.06.2019 г. \r\n17.00 ч. – Концерт-спектакъл “Образи на другостта” в НЧ “Просвета 1888” Поморие 16.06.2019 г. \r\n11.00 ч. – семинар по темата  “Традиционни хора от с.Садина“  в закритата  спортна зала на Балнеохотел „Поморие” \r\n12.00 ч. – приятелска среща на ръководителите на клубовете, участващи във фестивала", "date": "2019.06.11", "title": "Бургас: Концерт-спектакълът “Образи на другостта” ще се състои на 15 юни в Поморие"}
{"url": "http://www.focus-news.net/news/2019/06/11/2668722/oblastniyat-savet-na-bsp-pazardzhik-izrazyava-nesaglasie-s-ostavkata-na-korneliya-ninova.html", "text": "Областният съвет на БСП-Пазарджик излезе с декларация против оставката на лидера на левицата Корнелия Нинова.  „След тежки избори винаги идва моментът на равносметка. Убедени сме, че това е, с което трябва да се занимават партийните структури, а не с вътрешнопартийни противопоставяния“, се казва в декларацията на социалистите, съобщиха от  БСП-Пазарджик . По думите им БСП е постигнала победа в населени места, в които дълги години партията е била губеща. Според тях промяната на модела ГЕРБ може да се случи чрез успешно представяне на местния вот, който предстои само след броени месеци и е изключително важно усилията да бъдат насочени си в тази посока. „В тази връзка изразяваме несъгласието си с оставката на председателя на НС на БСП Корнелия Нинова и се надяваме партията ни да покаже мъдростта и отговорността си, чрез които съществува толкова много години, като обърнем погледите си към това да бъдем полезни на България, вместо да гледаме в себе си и да губим мотивация в противоборство“, пише още в декларацията на социалистите.", "date": "2019.06.11", "title": "Областният съвет на БСП - Пазарджик изразява несъгласие с оставката на Корнелия Нинова"}
{"url": "http://www.focus-news.net/news/2019/06/11/2668723/plamen-nikolov-upravitel-firma-za-dezinfektsii-shte-se-izvarshi-tretirane-s-topal-aerozol-sreshtu-komari-na-chast-ot-teritoriyata-na-zashtitena-mestnost-kaylaka.html", "text": "Между 21.00 часа и 24.00 часа тази вечер ще се извърши третиране с топъл аерозол срещу комари на част от територията на Защитена местност ,Кайлъка’. Това каза за Радио   „Фокус“   Пламен Николов, управител фирма за дезинфекции изпълнител на поръчката. ,,Обработката се осъществява с препарат „Ротрин 200”. Подлежащите на обработка терени са с площ около 60 декара и обхващат територията от началото на Кайлъка до Бригадирската поляна включително”, каза Пламен Николов. По думите му преимуществено ще бъдат третирани площите около пешеходната зона в началото и централната част на парка. ,,За предстоящото третиране е спазен уведомителният режим в изпълнение на година за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, съгласувано с Областна администрация”, допълни Пламен Николов.  \r\nВиолета КРЪСТЕВА", "date": "2019.06.11", "title": "Пламен Николов, управител фирма за дезинфекции: Ще се извърши третиране с топъл аерозол срещу комари на част от територията на Защитена местност Кайлъка"}
{"url": "http://www.focus-news.net/news/2019/06/11/2668724/gd-granichna-politsiya-normalno-se-izvarshva-dvizhenieto-na-vsichki-granichni-punktove.html", "text": "Нормално се извършва движението на всички гранични контролно-пропускателни пунктове. Това съобщиха от пресцентъра на  ГД „Гранична полиция“ . Данните са към 13.00 ч. На границата с Македония от 15.00 ч. на 09 юни 2019 г. на ГКПП „Златарево“ е възстановено преминаването на товарни автомобили и в двете посоки. На труската граница фериботът Оряхово - Бекет превозва само товарни автомобили.", "date": "2019.06.11", "title": "ГД „Гранична полиция“: Нормално се извършва движението на всички гранични пунктове"}
{"url": "http://www.focus-news.net/news/2019/06/11/2668707/dots-valentin-kitanov-opitite-i-uporstvoto-ot-makedonska-strana-da-se-tvardi-che-gotse-delchev-ne-e-balgarin-sa-obrecheni-na-neuspeh.html", "text": "Опитите и упорството от македонска страна да се твърди, че Гоце Делчев не е българин, са обречени на неуспех. Това каза доц. д-р Валентин Китанов, историк и ръководител на катедра „История“ към Югозападен университет „Неофит Рилски“ в интервю за  Агенция „Фокус“  във връзка със застоя в работата на Междуведомствената комисия между България и Северна Македония, която трябва да изчисти историческите и образователните въпроси между двете страни заради споровете около живота и делото на Гоце Делчев. \r\n„Фундаментална личност като Гоце Делчев има съществен принос в българското националноосвободително движение“, каза доц. Китанов и посочи, че неговата фигура десетилетия наред е издигната като знаме на идеята за независима македонска държава. „Промените, настъпили в Македония през последните 80-90 години на миналия век и насилственото в началото формиране на едно друго национално самосъзнание неминуемо ще доведат и довеждат до една битка за миналото и за наследството на личности като Гоце Делчев. Съвсем хладнокръвният и бих казал съвсем коректният прочит на историята е, че ние не можем да приемем всякакво друго интерпретиране на личността на Гоце Делчев, освен това, че той е един български революционер. Той се е борил за свободата на Македония. Интерпретацията му като небългарин или като човек с друго национално самосъзнание по-скоро е предмет и резултат на една ситуация, в която се създава едно ново политическо положение около македонския въпрос“, обясни доц. Китанов. По думите му в края на 20 век, за да се мотивира новата македонска държава и населението ѝ, са се извършвали исторически фалшификации. „Би било много погрешно от македонската страна, ако те продължат и в днешно време, когато границите падат и когато възможностите за информация на обикновените хора, специалисти и неспециалисти, е огромна. Днес всеки един що-годе грамотен човек може много лесно да разбере истината около Гоце Делчев“, допълни историкът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.11", "title": "Доц. Валентин Китанов: Опитите и упорството от македонска страна да се твърди, че Гоце Делчев не е българин, са обречени на неуспех"}
{"url": "http://www.focus-news.net/news/2019/06/11/2668726/varna-meditsi-nastoyavat-sv-stiliyan-paflagoniyski-da-stane-zakrilnik-na-badeshtiya-paraklis-v-ag-bolnitsata-v-grada.html", "text": "Бъдещият болничен параклис в Специализираната АГ болница „Проф. д-р Димитър Стаматов“ да носи името на закрилника на децата св. Стилиян Пафлагонийски настояват медиците от здравното заведение. Очаква се скоро Варненската и Великопреславска митрополита да изгради молитвения дом в лечебното заведение. Това каза Варненският и Великопреславски митрополит Йоан, предаде репортер на  Радио „Фокус“ – Варна . Владиката вече е успял да подпише договор за изработването на параклиса. „В нашето съвремие има големи сложности с бременността на младите жени. Има много проблеми, има много желание и нека в тази ситуация на девет месеца на износването на плода, да има спокойствието и молитвената подкрепа“, обясни митрополит Йоан. „Аз не възразявам параклисът да носи името на светеца, защото трябва да изходим от желанието на лекарите. А той действително е известен, ние нямаме такъв параклис, посветен на този светец“, обясни още владиката. Той припомни, че такива параклиси има както във Варна, така и в болнични заведения в столицата, някои от които са Майчин дом и Александровска болница.  \r\nМитрополит Йон добави, че градежът на новия храм в двора на Висшето военноморското училище върви напред и в момента се подготвя обзавеждането. До голяма степен външният строеж е завършен. Митрополията е ангажирана с иконостаса, като в бъдеще, ако реши ръководството на висшето училище, може да поръча и рисуван иконостас, изработката на който обаче, ще отнеме повече време. \r\nДиана СТОЕВА", "date": "2019.06.11", "title": "Варна: Медици настояват св. Стилиян Пафлагонийски да стане закрилник на бъдещия параклис в АГ болницата в града"}
{"url": "http://www.focus-news.net/news/2019/06/11/2668727/vidin-vremenno-e-ogranicheno-dvizhenieto-po-pat-i-1-ruzhintsi-dimovo-v-rayona-na-s-medovnitsa-poradi-patnotransportno-proizshestvie.html", "text": "Временно е ограничено движението по път I-1 Ружинци – Димово в района на с. Медовница поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут е Ружинци – Дреновец – Арчар – Димово и обратно.", "date": "2019.06.11", "title": "Видин: Временно е ограничено движението по път I-1 Ружинци – Димово в района на с. Медовница поради пътнотранспортно произшествие"}
{"url": "http://www.focus-news.net/news/2019/06/11/2668728/gd-granichna-politsiya-zasilen-trafik-na-gkpp-makaza-se-ochakva-v-kraya-na-sedmitsata-vav-vrazka-s-nachaloto-na-aktivniya-turisticheski-sezon.html", "text": "Във връзка с началото на активния туристически сезон се очаква значително увеличение на трафика през българо-гръцката граница в периода 14 - 16 юни 2019 година. Това съобщиха от пресцентъра на  ГД \"Гранична полиция\" . Данните от предходни години сочат, че най-завишена ще е интензивността на пътникопотока през ГКПП \"Маказа\". Тъй като той е най-често използван от румънските граждани, очакванията са автомобилите там да се увеличат с два пъти, а пътниците – с три пъти, в сравнение с обичайния трафик. \r\n\"Гранична полиция\" е предприела мерки за осигуряване на достатъчен брой служители за своевременна обработка на преминаващите граждани, но инфраструктурата на пункта е ограничена. Освен това, в резултат от намаления брой гръцки полицейски служители вместо 4 трасета, работят 2 – по едно на изход и на вход. Очаква се образуване на колони от турски, румънски и български автомобили, основно на изход от страната. \r\nОт Главна дирекция „Гранична полиция“ призовават гражданите да използват и другите гранични пунктове на българо-гръцката граница.", "date": "2019.06.11", "title": "ГД \"Гранична полиция\": Засилен трафик на ГКПП \"Маказа\" се очаква в края на седмицата във връзка с началото на активния туристически сезон"}
{"url": "http://www.focus-news.net/news/2019/06/11/2668713/premierat-boyko-borisov-pazarim-se-za-maksimalno-namalyavane-na-tsenata-na-samoletite-za-da-imame-nay-nadezhdnata-aviatsiya.html", "text": "Пазарим се за максимално намаляване на цената на самолетите, за да имаме най-надеждната авиация. Това каза пред журналисти в Пловдив министър-председателят Бойко Борисов, предаде репортер на  Агенция „Фокус“ . Попитан как ще коментира развоя на сделката за нови изтребители със САЩ Борисов заяви: „Има изисквания – ако искаме да сме в НАТО, 2% от БВП трябва да влиза за въоръжение. Като искаш да членуваш в НАТО, трябва да имаш надеждна система за сигурност. Така че купуваме и се пазарим“.  \r\nБорисов посочи, че нищо в преговорите не е приключило. „Пазарим се за максимално намаляване на цената на самолетите, за да имаме най-надеждната авиация. Защото, когато имаш голям клас изтребители, тогава влизаш в други планове на НАТО. Примерно нашата фрегата всички я знаят в НАТО и където има учения, тя е винаги там“, коментира премиерът.", "date": "2019.06.11", "title": "Премиерът Бойко Борисов: Пазарим се за максимално намаляване на цената на самолетите, за да имаме най-надеждната авиация"}
{"url": "http://www.focus-news.net/news/2019/06/11/2668729/varna-obemite-na-yazovirite-v-oblastite-dobrich-i-varna-sa-dosta-pod-kontrolnite-niva-nyama-opasnost-za-naselenieto.html", "text": "Обемите на язовирите в областите Добрич и Варна са доста под контролните нива, няма опасност за населението. Това съобщи за  Радио „Фокус“ – Варна  Ведат Сакаллъ, управител на „Напоителни системи“ ЕАД – клон „Черно море“. Клон „Черно море“ стопанисва 6 язовира в област Варна и отговаря за 4 язовира в област Добрич. Стопанисваните язовири във Варна са: „Генерал Киселово“, „Тръстиково“, „Комарево“, „Храброво“, язовир „Свежина“ и „Цонево“.  \r\nВедат Сакаллъ съобщи, че междуведомствена комисия инспектира състоянието на язовирните съоръжения всяка пролет и есен, а техния обем се следи ежедневно. „Нашите язовири ги проверяваме ежедневно и винаги правим контролни изпускания, когато е необходимо, но в момента аз искам да успокоя всички жители на област Варна и на Добрич – обемите, които са налични в нашите язовири, са доста под контролните нива“, посочи управителят на звеното. Той допълни, че при стопанисваните от дружеството язовири не са констатирани завишения на нивата на водата през последните седмици, като на някои места дори е констатиран спад. „За пример мога да ви кажа яз. „Цонево“. Общият обем, който побира, е около 330 млн. кубика вода и в момента има наличност от порядъка на 180 млн., като контролния обем е на 270 млн. Така, че минимум над 100 млн. кубика вода може да побере още язовир „Цонево“, който е най-големият в областта и той е със стратегическо значение. Другия такъв голям язовир е яз. „Елешница“. Неговия обем е 100 млн. кубика, а в момента в наличност са от порядъка на 3 млн. кубика“, отбеляза Ведат Сакаллъ. Той допълни, че при тези язовири по-голяма опасност може да възникне при снеготопенето. „От валежите, нашите язовири понеже са с много по-голям обем, от тях няма опасност евентуално да прелят или да се случат някакви трагедии за населението“, посочи Ведат Сакаллъ. \r\nБояна АТАНАСОВА", "date": "2019.06.11", "title": "Варна: Обемите на язовирите в областите Добрич и Варна са доста под контролните нива, няма опасност за населението"}
{"url": "http://www.focus-news.net/news/2019/06/11/2668731/blagoevgrad-selo-delchevo-za-poredna-godina-shte-bade-domakin-na-traditsionniya-leten-festival-enyovdenski-taynstva.html", "text": "Село Делчево за поредна година ще бъде домакин на традиционния летен фестивал „Еньовденски тайнства”, който тази година ще се проведе на 22 и 23 юни. Това съобщиха от пресцентъра на  Община Гоце Делчев . Организатор на фестивала е Община Гоце Делчев. \r\nПрограмата в първия ден ще започне в 18.00 часа, когато малки и големи ще могат да се включат в приключенска разходка по пътеките около селото за бране билки и цветя. Младите момичета ще участват в ритуала „Мълчана вода” в местността Вълчова тумба. \r\nВторият фестивален ден ще започне с програма в 05.00 часа с посрещане на слънцето и бране на билки в местността Вълчова тумба. След това ще ви очакваме в ателие „Изработване на еньовски венци”. И тази година Еньовата буля ще отправи своята благословия, а всички, които желаят ще могат да се проврат през Еньовския венец за здраве и късмет. На мегдана в Делчево ще научите някои магически еньовски тайни за билките, ще се запознаете с интересни рецепти на вкусни ястия, приготвени от учениците от ПГ по МСС „Пейо Яворов“. Ще имате възможност и да научите повече за книгата „Атлас на лечебните растения в Северна Македония и България“, лично от нейния автор д-р Драган Йованов, който ще я представи на мегдана в село Делчево. \r\nСпециален гост на фестивала тази година ще бъде шеф Божана Кацарова – победител в „Мастър Шеф“ сезон 3, която ще приготви модерни десерти с традиционни билки. \r\nИ тази година на площада в китното село ще има благотворителен базар „Билки за лек и вкус“, където всеки ще може да си закупи билка, а със събраните средства ще се подпомогнат жени с онкологични заболявания от Гоце Делчев и региона. \r\nВ традиционната Еньовска фолклорна палитра, която ще започне на мегдана в 10.30 часа, ще участват: фолклорни групи към ансамбъл „Топлика“ при НЧ „Никола Йонков Вапцаров – 1927“ - с. Мосомище; женска фолклорна група - с. Левуново; самодейци от община Гоце Делчев.", "date": "2019.06.11", "title": "Благоевград: Село Делчево за поредна година ще бъде домакин на традиционния летен фестивал „Еньовденски тайнства”"}
{"url": "http://www.focus-news.net/news/2019/06/11/2668733/sport-ludogorets-predstavi-dve-novi-popalneniya.html", "text": "Лудогорец представи две нови попълнения, привлечени до момента за новия сезон. Това са Мавис Чибота и Дан Битон. Първият е на 23 години, национал е на Конго и идва от тима на Бней Йехуда. Вторият е на същата възраст и досега бе част от тима на Ашдод в родината си Израел. Очакват се още нови футболисти до началото на официалните мачове. \r\nДиректорът на отбора Георги Караманджуков, увери, че шампионът на България увери, че отборът е разполагал с необходимия бюджет за селекция и през зимната пауза, като същевременно изрази увереност, че собствениците на тима няма да откажат отпускането на средства, ако – по думите му – бъдат намерени подходящи играчи.", "date": "2019.06.11", "title": "Спорт: Лудогорец представи две нови попълнения"}
{"url": "http://www.focus-news.net/news/2019/06/11/2668735/shumen-bord-za-invalidni-kolichki-dari-stoyan-stoyanov-na-doma-za-stari-hora-v-grada.html", "text": "Борд за инвалидни колички дари Стоян Стоянов на Дома за стари хора в Шумен, предаде репортер на  Радио „Фокус“ - Шумен . Специализираната платформа ще бъде монтирана на буса на социалното заведение и ще улесни придвижването на 60 трудно подвижни мъже и жени. Дарителят е четвъртокурсник специалност „Социална педагогика“ в Шуменския университет. Връзката със Старческия дом е осъществената чрез доц. Живко Жечев. „Тази платформа е скъпа, но в Англия Стоян е срещнал съмишленици на идеята за добротворство и благодарение на убедителността и настоятелността му, те я даряват безвъзмездно. Радваме ме се, че тя ще в помощ и подкрепа на хората от Дома“, заяви доц. Жечев. „Случайно ми попадна тази платформа, която ми беше дадена безвъзмездно и аз я дарявам на шуменския Старчески дом“, заяви дарителят Стоян Стоянов. Той допълни, че съоръжението е от ново поколение, като може да повдигне товар до 350 кг.  \r\nМилена Събева, директор на Дома за стари хора, благодари на Стоян Стоянов и доц. Живко Жечев. \"Имахме нужда от тази услуга и благодарение на вас, вече можем да я предложим на нашите потребители.  За нас стореното е огромен е дарителският жест, направен от сърце и навреме. Неоценим е!“, каза Милена Събева.  \r\nЗаместник-кметът д-р Светлана Маркова също приветства дарителския жест. „Няма малки и големи дарения. Те са навременни, нужни и от сърце. Радвам се, че има добронамерени и съпричастни хора\", каза д-р Маркова.  \r\nДомът за стари хора „Д-р Стефан Смядовски“ в Шумен е с капацитет 110 места. В момента там са настанени 105 души. \r\nИвелина ИВАНОВА", "date": "2019.06.11", "title": "Шумен: Борд за инвалидни колички дари Стоян Стоянов на Дома за стари хора в града"}
{"url": "http://www.focus-news.net/news/2019/06/11/2668736/tatyana-dacheva-bogoslov-praznikat-sv-bogoroditsa-dostoyno-esty-se-praznuva-s-litiyno-shestvie-na-bogorodichniya-obraz-v-sveta-gora.html", "text": "Празникът Св. Богородица - Достойно есть се празнува с литийно шествие на Богородичния образ в Света гора. Това каза за  Радио „Фокус“ . ,,През десети век пред този образ на Света Богородица за първи път е било изпято песнопение, включено впоследствие в чина на Божествената света Литургия, което и до днес ежедневно се изпълнява в целия православен свят. Точното предание за това събитие е записано през XVI век от тогавашния първенствуващ монах в Света гора - йеромонах Серафим”, каза Татяна Дачева. ,,Близо до столицата на Света гора Карея, се намира долина, по-късно наречена „Долината на пението”. Отдалечени една от друга се намират монашески килии. В една от тях живеели двама монаси - старец на име Гавриил и послушник със същото име. През нощта се потропало на вратата на килията. Когато отворил, послушникът видял пред себе си непознат калугер. Поканил странника да влезе, за да извършат заедно утринното последование. Непознатият с ангелски глас благоговейно запял към Пресвета Богородица: „Достойно е, наистина, да те облажаваме, Богородице, присноблажена и пренепорочна и Майка на нашия Бог”. След тези думи иконата на Божията Майка, която се намирала в килията, внезапно засияла с необикновена светлина”, допълни Татяна Дачева. ,,Непознатият монах поискал мастило и хартия. В килията нямало такива неща. Тогава той помолил за  каменна плоча. Монахът с ръка написал като върху восък думите на песента и заръчал така да  пеят всички православни. След като изрекъл тези думи, той изведнъж станал невидим. В килията е бил самият архангел Гавриил, изпратен на земята да възвести на християните още една дивна песен в прослава на Божията Майка”, каза още Татяна Дачева. Иконата на Пресвета Богородица, пред която била изпята за първи път молитвата, е пренесена в съборния храм „Протатон” в Карея, където се намира досега.  Наречена е Достойно есть. \r\nВиолета КРЪСТЕВА", "date": "2019.06.11", "title": "Татяна Дачева, богослов: Празникът Св. Богородица – Достойно есть се празнува с литийно шествие на Богородичния образ в Света гора"}
{"url": "http://www.focus-news.net/news/2019/06/11/2668732/smolyan-dazhd-s-gramotevitsi-vali-v-grada-patnite-nastilki-sa-mokri.html", "text": "Дъжд с гръмотевици вали в Смолян, предаде репортер на  Радио „Фокус“ – Смолян . Пътните настилки по улиците в града са мокри и водачите на моторни превозни средства трябва да се движат с повишено внимание и съобразена скорост. \r\nНели ГЕРГЬОВСКА", "date": "2019.06.11", "title": "Смолян: Дъжд с гръмотевици вали в града. пътните настилки са мокри"}
{"url": "http://www.focus-news.net/news/2019/06/11/2668706/ana-mpa-gartsiya-dva-turski-iztrebitelya-sa-izvarshili-novi-narusheniya-na-gratskoto-vazdushno-prostranstvo.html", "text": "Двойка турски изтребители са навлезли в гръцкото въздушно пространство над остров Кинарос в сутрешните часове на деня, предава информационната агенция  ANA-MPA . \r\nДвата F-16 са прелетели на височина от 27 000 фута. Забелязани са в 9:34 часа местно време (съвпада с българското време)на запад от островите Калимнос и Лерос и на изток от Аморгос в източната част на Егейско море. \r\nТе са били прихвани и ескортирани от самолети на ВВС на Гърция, съгласно международните правила за ангажиране, съобщава ANA-MPA. Тереза Герова", "date": "2019.06.11", "title": "ANA-MPA (Гърция): Два турски изтребителя са извършили нови нарушения на гръцкото въздушно пространство"}
{"url": "http://www.focus-news.net/news/2019/06/11/2668738/rts-sarbiya-bil-klintan-pristigna-v-prishtina.html", "text": "Бившият американски президент Бил Клинтън пристигна в Прищина, предава  Радио-телевизија Србије (РТС) . \r\nКлинтън бе посрещнат на летището в косовската столица от вицепремиера на страната Беджет Пацоли и бившия държавен глава Атифете Яхяга. \r\nБившият лидер на Белия дом ще присъства на церемония за отбелязване на 20-та годишнина от влизането на НАТО в Косово с цел – както твърдят в Прищина – „освобождаване на страната от сръбските нашественици\". Тя ще се състои в сряда, 12 юни. \r\n„Днес Косово е успешна история за изграждане на държавата. Вашето ръководство преди 20 години срещу тирани в полза на свободата и демокрацията беше от решаващо значение за отварянето на нова глава в човешката история. Вие дадохте на международното право и политика човешко измерение“, написа Пацоли в социалната мрежа „Туитър“. \r\nКлинтън заемаше поста на държавен глава на САЩ през 1999 г. и е един от решаващите участници във взимането на решение за бомбардировките на НАТО в тогавашната СР Югославия, по повод на кризата в Косово и Метохия. \r\nКлинтън ще проведе среща с министър-председателя на Косово Рамуш Харадинай и президента Хашим Тачи, след което ще говори пред медии. \r\nПо повод годишнината в сряда в Прищина ще пристигне и бившият американски секретар на Клинтън Мадлин Олбрайт. Тереза Герова", "date": "2019.06.11", "title": "РТС (Сърбия): Бил Клинтън пристигна в Прищина"}
{"url": "http://www.focus-news.net/news/2019/06/11/2668739/vidin-dva-tezhkotovarni-kamiona-sa-katastrofirali-na-glaven-pat-e-79-kray-selo-medovnitsa.html", "text": "Два тежкотоварни камиона са катастрофирали край село Медовница, няма жертви. Това каза за  Радио „Фокус“ – Видин  дежурният служител в Областно пътно управление. Движението по път I-1 Ружинци – Димово в района на с. Медовница е временно ограничено. Обходният маршрут е Ружинци – Дреновец – Арчар – Димово и обратно. \r\nАнна ЛОЗАНОВА", "date": "2019.06.11", "title": "Видин: Два тежкотоварни камиона са катастрофирали на главен път Е-79 край село Медовница"}
{"url": "http://www.focus-news.net/news/2019/06/11/2668737/pazardzhik-vodonoski-snabdyavat-s-voda-zhitelite-na-grad-strelcha.html", "text": "Осигурена е питейна вода за жителите на град Стрелча. Това каза за  Радио „Фокус“ – Пазарджик  Станислава Станева, секретар на Община Стрелча. Тя обясни, че водоноски са разположени в по-отдалечените места от града, където няма чешми с минерална вода. „Жителите на Стрелча в центъра могат да ползват минерална вода за питейни цели, освен това сме доставили и бутилирана минерална вода, която също се раздава на гражданите“, коментира Станева. Тя каза също, че в района на вододайната зона вече се работи за почистване на наносите, а също и на филтрите. „Освен това пристигнаха и специалисти от лицензирана проектантска фирма, която ще започне изработването на проект за ремонт и възстановяване на проблемния водопровод“, обясни Станева. Тя допълни, че бедственото положение в град Стрелча, което бе обявено от кмета Стойно Чачов остава в сила до 17 юни. \r\nВаня НИКОЛОВА", "date": "2019.06.11", "title": "Пазарджик: Водоноски снабдяват с вода жителите на град Стрелча"}
{"url": "http://www.focus-news.net/news/2019/06/11/2668742/vanya-stavreva-rim-vidin-zashtitniyat-rov-okolo-krepostta-baba-vida-e-palen-s-voda-zaradi-visokoto-nivo-na-reka-dunav.html", "text": "Защитният ров около крепостта „Баба Вида“ е пълен с вода. Това каза за  Радио „Фокус“ – Видин  археологът от Регионалния исторически музей във Видин Ваня Ставрева. Тя посочи, че през тази пролет високото ниво на река Дунав е причина и за високи подпочвени води, които са напълнили защитния ров. „Това е един от редките моменти, в който туристите и гражданите на Видин могат да видят крепостта във вида, в който някога е изглеждала. Това не е прецедент, периодично се случва, когато нивото на реката е високо“, каза Ваня Ставрева. Тя допълни, че децата много се радват на пълния с вода ров и някои от тях влизат да се къпят, което не е безопасно. „Няма проблеми всички, които искат да посетят крепостта да преминат през каменния мост и да влязат в средновековния замък. В първоначалния си вид  този мост е бил дървен. Пълният с вода ров е атрактивен, но създава някои проблеми, свързани с влажността на електрическите кабели, с което обаче се справяме“, обясни Ваня Ставрева. \r\nСухите ровове около крепостната стена на замъка са изградени с отбранителна цел. Строежът на крепостта е започнал през 10 век върху основите на римски кастел. Крепостта се намира  на северозападния бряг на големия завой на река Дунав при Видин. Обявена е за паметник на културата с национално значение от 1964 г. \r\nАнна ЛОЗАНОВА", "date": "2019.06.11", "title": "Ваня Ставрева, РИМ - Видин: Защитният ров около крепостта „Баба Вида“ е пълен с вода заради високото ниво на река Дунав"}
{"url": "http://www.focus-news.net/news/2019/06/11/2668740/vedat-sakalla-napoitelni-sistemi-varna-vsichki-yazoviri-s-izklyuchenie-na-yaz-eleshnitsa-sa-v-mnogo-dobro-sastoyanie.html", "text": "Всички язовири, с изключение на яз. „Елешница“, са в много добро състояние на изпускателите и на съоръженията. Това съобщи за  Радио „Фокус“ – Варна  Ведат Сакаллъ, управител на „Напоителни системи“ ЕАД – клон „Черно море“. Той заяви, че през 2015 г. висока вълна е нарушила целостта на преливника на яз. „Елешница“, като е довела и до поражения на енергогасителя. По думите му пораженията по язовира ще бъдат ремонтирани в рамките на тази година, а останалите язовири на територията на областите Добрич и Варна нямат проблеми по съоръженията и стените. „При тях единствено опасност има, защото яз. „Цонево“ е каскадно свързан с Камчия. Ако там валежите са много големи и в другите съседни области като Шумен, започнат да изпускат много вода, тогава ние сме като буфер – опитваме се да компенсираме изпусканите води от другите области, за да не прелее река Камчия и тогава на Пода често водата носи дървета, клони и др. неща, които влачи и има задръствания на моста на Пода“, обясни Ведат Сакаллъ. Той допълни, че клонът на „Напоителни системи“ ЕАД във Варна, се грижи и за поддържането на коритата на реките и деретата в региона. „Не мисля, че тези валежи по някакъв начин биха допринесли за някакви проблеми в проводимостта на тези дерета и реки. Няма проблеми нито на река Провадия, нито на река Камчия, нито на Ана дере. Гражданите могат да са спокойни“, заяви управителят на звеното.  \r\nКлонът на „Напоителни системи“ ЕАД по Черноморието стопанисва едни от най-големите язовири във Варненска и Добричка област. В област Варна те отговарят за техническата изправност и водните нива на 6 язовира, а в област Добрич – за 4. \r\nБояна АТАНАСОВА", "date": "2019.06.11", "title": "Ведат Сакаллъ, Напоителни системи – Варна: Всички язовири, с изключение на яз. „Елешница“, са в много добро състояние"}
{"url": "http://www.focus-news.net/news/2019/06/11/2668741/blagoevgrad-16-dushi-sa-s-hranitelno-natravyane-sled-konsumatsiya-na-mesni-produkti-v-selo-sklave.html", "text": "16 души са с хранително натравяне след консумация на месни продукти в село Склаве, община Сандански. Това съобщи за  Радио „Фокус“ – Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. Част от пострадалите са деца. По думите ѝ са взети всички необходими мерки и проби от страна на инспекторите от инспекцията. Тестове на консумираната храна се извършват и от експерти в Областна дирекция по безопасност на храните. Д-р Мончева добави, че натровилите се са настанени в инфекциозните отделения на МБАЛ „Югозападна“ – Петрич и МБАЛ - Благоевград. „Състоянието им е добро, като към момента вече се подобряват“, каза още д-р Мончева. \r\nПо непотвърдена информация 16-те души са от ромски произход. Те са консумирали кюфтета на годеж в селото в неделя и в понеделник сутринта. \r\nЛивия НИНОВА", "date": "2019.06.11", "title": "Благоевград: 16 души са с хранително натравяне след консумация на месни продукти в село Склаве"}
{"url": "http://www.focus-news.net/news/2019/06/11/2668743/sofiya-troleybusite-po-liniya-9-shte-badat-s-promenen-marshrut-do-14-yuni.html", "text": "Във връзка с изпълнение на аварийно-ремонтни дейности се променя временно маршрутът на тролейбус №9. Това съобщиха от пресцентъра на  Столична община . Причината е авариен ремонт на канализация от „Софийска вода“ на ул. „Раковски“ в близост до кръстовището на ул. „Врабча“. Участъкът по ул. „Г. С. Раковски“ от ул. „Московска“ до ул. „Врабча“ е затворен за движение. Маршрутът на тролейбусите от линия №9 се променя след тунела на НДК по бул. „Васил Левски“ до Сточна гара двупосочно. Планира се дейностите да приключат до 14 юни 2019 г. и маршрутът на тролейбусите да бъде възстановен.", "date": "2019.06.11", "title": "София: Тролейбусите по линия 9 ще бъдат с променен маршрут до 14 юни"}
{"url": "http://www.focus-news.net/news/2019/06/11/2668744/yambol-v-grada-shte-se-sastoi-art-festival-pod-naslov-otvoreni-prostranstva.html", "text": "От 12 до 17 юни в Ямбол ще се състои арт фестивал под наслов „Отворени пространства“, съобщиха от  Общината . Програмата на фестивала включва ученически конкурс за мултимедийни презентации на тема „Ямбол – моят град“; „Отворени арт пространства“ – изложба вернисаж на млади художници и фотографи от града; „Национален ролер фест“, а също и „Уличен театър за деца“. \r\nВ продължение на два дни група ученици ще се обучават за екскурзоводи в инициативата „Опознай Ямбол и неговите околности“ чрез пешеходни туристически маршрути. Фестивалът ще приключи с концерт на самодейни творчески формации.", "date": "2019.06.11", "title": "Ямбол: В града ще се състои арт фестивал под наслов „Отворени пространства“"}
{"url": "http://www.focus-news.net/news/2019/06/11/2668730/akad-georgi-markov-istorik-chudya-se-kak-v-skopie-mogat-s-takava-naglost-da-predlagat-chernata-data-7-oktomvri-1946-g-za-obshto-chestvane-na-pametta-na-gotse-delchev.html", "text": "Чудя се как в Скопие могат с такава наглост да предлагат черната дата 7 октомври 1946 г. за общо честване на паметта на Гоце Делчев. Това каза историкът акад. Георги Марков в интервю за  Агенция „Фокус“  във връзка със застоя в работата на Междуведомствената комисия между България и Северна Македония, която трябва да изчисти историческите и образователните въпроси между двете страни заради споровете около живота и делото на Гоце Делчев. Според него това е провокация от македонска страна. „Не може те да се подиграват с нас, предлагайки датата 7 октомври 1946 г., когато костите на Гоце Делчев бяха предадени на скопските титовисти от Георги Димитров и управляващата комунистическа партия. Това е една гавра. Заветът е костите на Гоце Делчев да бъдат погребани в свободна Македония. Македония не беше свободна нито след Първата, нито след Втората световна война“, каза акад. Марков. Според него кражбата на българска история се прави от югозападната ни съседка от времето на Тито. „Казват на черното - бяло“, допълни акад. Марков. Според него трябва да се заяви, че историята е такава, каквато е. „Не могат да върнат времето и българската история да я направят македонска. Те издадоха сборника на братя Миладинови от 1862 г. „Български народни песни“ със заглавие „Македонски народни песни“. Там имаме народни песни от Самоков, Панагюрище, Охрид, Кукуш и за Крали Марко. Как може 150 години по-късно да издаваш фалшифицирано издание, за да ги направиш братята от Струга македонци. Те са си българи и събират български народни песни. Няма как да предадем братя Миладинови, Гоце Делчев. Дори посягат на Тодор Александров. Само на Иван Михайлов не са посегнали още“, посочи още историкът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.11", "title": "Акад. Георги Марков, историк: Чудя се как в Скопие могат с такава наглост да предлагат черната дата 7 октомври 1946 г. за общо честване на паметта на Гоце Делчев"}
{"url": "http://www.focus-news.net/news/2019/06/11/2668746/predsedatelyat-na-ns-tsveta-karayancheva-balgariya-shte-prodalzhi-da-podkrepya-usiliyata-na-kosovo-za-prisaedinyavane-kam-evropeyskiya-sayuz.html", "text": "Председателят на Народното събрание Цвета Караянчева изрази подкрепата на България за усилията, които Косово полага за интегриране в Европейския съюз. Това съобщиха от пресцентъра на  Народното събрание . Тя разговаря с председателя на парламента на Република Косово Кадри Весели, който е на посещение в София.  \r\nБългария ще продължи да подкрепя и подпомага усилията на всички страни от региона на Западните Балкани, които желаят да станат част от ЕС, заяви Цвета Караянчева. Тя припомни, че тази тема беше сред основните акценти по време на първото за България председателство на Съвета на ЕС през 2018 г. Ние сме готови да окажем помощ на страните от региона, защото знаем колко е труден процесът на интеграция и колко е важно да можеш да разчиташ на приятелска подкрепа, подчерта председателят на Народното събрание.  \r\nПредседателят на парламента на Република Косово Кадри Весели изрази благодарност към България за подкрепата, която оказва на Косово и посочи, че страната ни е успяла да привлече вниманието към темата за присъединяването на страните от Западните Балкани към ЕС. Членството в ЕС е стратегически приоритет за Косово, знаем, че изпълнението на тази цел е свързано с редица предизвикателства, но сме готови да предприемем необходимите действия, добави той. Благодарим на България за оказаната подкрепа и се надяваме тя да продължи да ни подпомага и занапред, подчерта Кадри Весели.  \r\nСред обсъдените теми бяха възможностите за задълбочаване на сътрудничеството между парламентаристите от двете страни. Особена роля в него трябва да имат народните представители от групите за приятелство в двете законодателни институции, които могат да способстват за развитието и разширяването на сътрудничеството в различни области, подчерта Цвета Караянчева.  \r\nПредседателят на Народното събрание Цвета Караянчева подари на своя косовски колега почетен плакет на българския парламент, посветен на 140-ата годишнина от Учредителното събрание и приемането на Търновската конституция, и му показа пленарната зала на Народното събрание.", "date": "2019.06.11", "title": "Председателят на НС Цвета Караянчева: България ще продължи да подкрепя усилията на Косово за присъединяване към Европейския съюз"}
{"url": "http://www.focus-news.net/news/2019/06/11/2668747/ruse-32-godishen-mazh-e-s-opasnost-za-zhivota-sled-skandal-pred-zavedenie.html", "text": "32-годишен мъж е с опасност за живота след скандал пред заведение. Това съобщиха от  ОДМВР – Русе . По случая във Второ РУ е започнато разследване, като е образувано досъдебно производство. Случката се е разиграла на 10 юни около 01.30 ч. в района на кръстовището между ул. Янтра и ул. Плиска. Според първоначалните данни, след възникнало пререкание 17-годишно момче е нанесло удар с ръка по главата на 32-годишен мъж. Той е паднал на тротоара след удара. При падането мъжът си е ударил главата в задната част и е загубил съзнание. Откаран е от екип на ЦСМП в болница, където при извършен медицински преглед му е установена фрактура на черепа и е настанен за лечение с опасност за живота. Случаят е документиран от полицията, извършен е оглед на място и е започнато е изясняването му.", "date": "2019.06.11", "title": "Русе: 32-годишен мъж е с опасност за живота след скандал пред заведение"}
{"url": "http://www.focus-news.net/news/2019/06/11/2668748/mvr-v-direktsiya-zhandarmeriya-shte-se-sastoi-tseremoniya-za-vrachvane-na-klyuchovete-na-novi-avtomobili.html", "text": "На 12 юни от 11.00 часа в Дирекция „Жандармерия“ ще се състои церемония за връчване на ключовете на нови автомобили на областните дирекции на МВР и на жандармерийските подразделения в страната. Това съобщиха от пресцентъра на  МВР . \r\nЩе присъства ръководството на МВР, поканен е и министър-председателят Бойко Борисов. Очакваме ваши екипи в 10.30 часа пред входа на Дирекция „Жандармерия“ на ул. „Патриарх Герман“ №5.", "date": "2019.06.11", "title": "МВР: В Дирекция „Жандармерия“ ще се състои церемония за връчване на ключовете на нови автомобили"}
{"url": "http://www.focus-news.net/news/2019/06/11/2668725/kathimerini-ankara-zaplashva-nikoziya-sas-zapovedi-za-arest.html", "text": "Говорителят на Министерството на външните работи на Турция Хами Аксой отправи предупреждения към Никозия, че Анкара ще „даде необходимия отговор“, ако Никозия „се осмели“ да арестува членове на екипажа на сондажния кораб „Фатих“, който в момента работи край западното крайбрежие на Кипър, съобщава електронното издание на атинския ежедневник  Kathimerini . \r\nНеговите забележки, цитирани от турските медии, дойдоха в отговор на издаването на международни заповеди за арест от Никозия за служители на служители на компании, които си сътрудничат с Турската петролна корпорация (TPAO) за извършване на незаконни дейности в континенталния шелф на острова и Изключителната му икономическа зона (ИИЗ). \r\nАксой постави под въпрос валидността на заповедите, заявявайки, че те са издадени от Кипър на основание, че притежава въпросната морска зона. Той каза, че твърдението не се основава на международното право. Поради тази причина, добави той, „ние също ще започнем необходимите насрещни процеси заедно с нашите сродни институции“. \r\nТурция твърди, че части от ИИЗ на Кипър принадлежат към континенталния й шелф и че Анкара, според Аксой, „ще продължи да работи по сондиране за петрол и природен газ, както е планирано, за да защити правата на Турция и правата на турските киприоти, които са равностойни партньори на острова\". \r\nБрюксел и Вашингтон многократно призоваха Анкара да се въздържа от незаконни дейности в ИИЗ на Кипър. В Турция обаче нарастват призивите за по-драстични действия срещу Кипър. Пенсионираният адмирал Джем Гурдениз предложи в коментар, публикуван във вестник  Yeni Safak , че Анкара трябва да оттегли посланика си в ЕС, да затвори пунктовете за преминаване между контролираните от правителството кипърски зони, и да изпрати втори турски сондажен кораб в блокове 1, 4, 5, 6 и 7 на ИИЗ на острова. Тереза Герова", "date": "2019.06.11", "title": "Kathimerini: Анкара заплашва Никозия със заповеди за арест"}
{"url": "http://www.focus-news.net/news/2019/06/11/2668750/ot-bsp-sofiya-podkrepyat-protestirashtite-grazhdani-ot-druzhba.html", "text": "От БСП – София подкрепят протестиращите граждани от „Дружба“. Това съобщиха от пресцентъра на  БСП - София . Днес в 18.00 часа ще се проведе втори пореден протест на граждани от „Дружба – 1“. Вчера десетки жители на столичния квартал се събраха на спонтанен протест до бл. 121, при езерото, защото забелязали, че се подготвя поставянето на ограда в зелената площ. Те категорично се обявиха против готвения строеж на 5-етажен блок. Подобен опит имаше преди две години на същото място, но тогава бе осуетен от протестиращите. Теренът е частен и се намира в непосредствена близост до езерото в „Дружба“. \r\nОбщинският съветник от БСП Борис Цветков, който също се включи в акцията, заяви, че досега собственикът на имота е извършил няколко нарушения. Първото е, че е поставил тежка ограда с циментови колове и мрежа с височина два метра. По закон всеки собственик може да огради терена си, без специално разрешение, само с ажурна ограда. Освен това инвеститорът е започнал да реже части от дърво, което се намира в близост до терена. За това нарушение му е съставен акт. Санкцията е между 1000 и 5000 лева. \r\nЦветков припомни, че вече е внасял в общината предложения за отчуждаване на терена, заедно с два подобни спорни имота около езерото в \"Дружба\", но те са останали без реакция.  \r\nЗа днешния протест гражданите от „Дружба – 1“ са поканили институциите в лицето на районния кмет и националния омбудсман.", "date": "2019.06.11", "title": "От БСП – София подкрепят протестиращите граждани от „Дружба“"}
{"url": "http://www.focus-news.net/news/2019/06/11/2668749/kyustendil-obshtinata-sazdava-tsentar-za-patronazhna-grizha-po-nov-sotsialen-proekt.html", "text": "Общината създава Център за патронажна грижа по нов социален проект. Това каза пред  Радио „Фокус” – Кюстендил  Радмила Рангелова, зам.-кмет на Община Кюстендил с ресор „Социални дейности и проекти”. „Това е един дългоочакван проект от нас и съм изключително щастлива, че кандидатствахме и бяхме одобрени. Подписахме договор за изпълнение на проект „Патронажна грижа за възрастни хора и лица с увреждания”, който се финансира по оперативна програма развитие на човешките ресурси. Продължителността на проекта е 17 месеца, като общата ме стойност възлиза на 450 474 лева, които представляват безвъзмездна финансова помощ”, каза Радмила Рангелова. В рамките на проекта ще бъде създаден център за патронажна грижа към Комплекса за социални услуги. Този център ще предоставя почасови мобилни интегрирани здравно- социални услуги за нуждаещи се лица с увреждания и възрастни хора в техните домове. Тук ограничението е услугите да бъдат предоставяни в рамките на до два часа дневно. Интегрираните здравно-социални услуги ще се предоставят от медицински специалисти, кинезитерапевт, рехабилитатор, психолог и социални медиатори. Общата цел на проекта е подобряване качеството на живот и възможностите за социално включване на хората с увреждания и възрастните хора чрез осигуряване на мрежа от мобилни интегрирани здравно – социални услуги в домашна среда и изграждане на подходящ кадрови капацитет за предоставянето им на територията на Община Кюстендил. Конкретната цел на проекта е да се изгради модел за патронажни грижи за възрастни хора и лица с увреждания, включително с хронични заболявания и трайни увреждания в рамките на техния дом. \r\nВенцеслав ИЛЧЕВ", "date": "2019.06.11", "title": "Кюстендил: Общината създава Център за патронажна грижа по нов социален проект"}
{"url": "http://www.focus-news.net/news/2019/06/11/2668751/ruse-80-godishna-zhena-e-stanala-zhertva-na-telefonna-izmama-sas-sumata-ot-okolo-3-500-lv.html", "text": "80-годишна жена е станала жертва на телефонна измама със сумата от около 3 500 лв. Това съобщиха от  ОДМВР – Русе . По случая е започнато разследване в Първо РУ, в хода на образувано досъдебно производство за престъпление. Потърпевшата е била въвлечена в познатата схема с обаждане от „доктор“ за предоставяне на пари за операция на близък и от „полицай“, който и обещал че ще се погрижи за сигурността й и ще я пази от престъпници. Тя била потърсена първо на стационарен телефон, а след това и на мобилен. Жената изпълнила дадените указания да събере всичките си налични пари, както и златни бижута, след което ги занесла и оставила до храсти в центъра на града, като през цялото време е била държана на телефона. Нанесената щета е изчислена за около 3 500 лв.", "date": "2019.06.11", "title": "Русе: 80-годишна жена е станала жертва на телефонна измама със сумата от около 3 500 лв"}
{"url": "http://www.focus-news.net/news/2019/06/11/2668752/afp-frenskite-vlasti-sa-razbili-neonatsistka-kletka-planirashti-napadeniya-sreshtu-evreyski-i-myusyulmanski-mesta-za-poklonenie.html", "text": "Френската полиция е разбила неонацистка клетка, обвинена в заговор за нападения срещу еврейски или мюсюлмански места за поклонение, предава  AFP , като се позовава на източници от съдебните кръгове.  \r\nСрещу петима членове на групата, „близки по идеология с неонацисткото движение\",  са повдиганти обвинения в периода между септември миналата година и май тази за предполагаемия заговор, който все още е „зле дефиниран\", разкри за агенцията източник, близък до разследването. Тереза Герова", "date": "2019.06.11", "title": "AFP: Френските власти са разбили неонацистка клетка, планиращи нападения срещу еврейски и мюсюлмански места за поклонение"}
{"url": "http://www.focus-news.net/news/2019/06/11/2668754/kyustendil-186-dushi-shte-badat-obhvanati-ot-novata-sotsialna-usluga-za-patronazhna-grizha.html", "text": "186 души ще бъдат обхванати от новата социална услуга – патронажна грижа. Това съобщи пред  Радио „Фокус” – Кюстендил  Радмила Рангелова, зам.-кмет на Община Кюстендил с ресор „Социални дейности и проекти”. По думите ѝ услугите ще бъдат мобилни интегрирани услуги и ще бъдат предоставяни от Община Кюстендил на територията на всички 71 населени места извън градския център. „Община Кюстендил е 1000 квадратни километра, голяма част от населените места са високопланински, труднодостъпни. Изключително важно е, затова сме предвидили дейности, които да защитават обществения интерес и нуждите на населението, особено в случаите когато говорим за самотно живеещи хора в отдалечени планински райони”, каза Радмила Рангелова. В рамките на центъра, който ще бъде създаден, ще се предоставят следните услуги: предоставяне на почасови мобилни интегрирани здравно-социални услуги на нуждаещи се лица, предоставяне на психологическа подкрепа и консултиране, като в този център ще бъдат назначени 18 служители. Това са: ръководител, 8 медицински специалисти, 7 социални медиатори, психолог и кинезитерапевт. „Специалистите ще бъдат наети в рамките на 12 месеца, като се надявам, че държавата ще намери методи, начини и средства да гарантира устойчивостта на тези проекти и всички, които сега стартират в цялата страна, да продължи след тези 12 месеца предоставянето на тази услуга. За оптимизация на персонала и качествено предоставяне на услугата ще бъдат формирани 8 екипа, 4 от които ще работят на територията на населените места извън градския център и 4 ще работят в рамките на града”, каза Радмила Рангелова. За достигане на отдалечените места на територията на Община Кюстендил се предвижда да бъдат закупени четири леки автомобила, които да се ползват от страна на екипите, за по-добра мобилност и достъпност. \r\nВенцеслав ИЛЧЕВ", "date": "2019.06.11", "title": "Кюстендил: 186 души ще бъдат обхванати от новата социална услуга за патронажна грижа"}
{"url": "http://www.focus-news.net/news/2019/06/11/2668753/ombudsmanat-maya-manolova-v-stara-zagora-nedopustim-e-natiskat-koito-rakovoditeli-na-lechebni-zavedeniya-prodalzhavat-da-okazvat-varhu-meditsinskite-sestri.html", "text": "Аз съм сигурна, че тези протести ще продължат, докато бъдат удовлетворени справедливите искания на медицинските сестри и на медицинските специалисти. Това каза омбудсманът днес в гр. Стара Загора, където за пореден път отиде да подкрепи протестиращите специалисти по здравни грижи, които от месеци настояват за достойни условия на труд и справедливо и адекватно възнаграждение, съобщиха от пресофиса на  омбудсмана .  \r\nПротестът започна пред УМБАЛ „Проф. д-р Стоян Киркович“ и продължи с шествие, в което обаче, по твърдение на медицинските специалисти, заради натиск и заплахи за уволнение, се включиха едва двайсетина професионалисти по здравни грижи.      \r\n„Недопустим е натискът, които ръководители на лечебни заведения продължават да оказват върху медицинските сестри, да не протестират. Питам аз, в кой век живеем, нормално ли е в уж демократична България, 30 години след демократичните промени, да се питаме имат ли право медицинските сестри да протестират или нямат право“, каза омбудсманът.  \r\nДоказателство за оказван натиск бе и фактът, че една от организаторките на протеста –  медицинската сестра Елена Якшева, получи телефонно обаждане от „Личен състав“ за това, че ще бъде командирована от клиниката по ортопедия в инфекциозно отделение.  \r\n„Това е пълно безобразие, защото макар и формално да е спазен законът за всеки е ясно, че това е наказателна акция и знак за предупреждение от страна на ръководството на болницата. Това е начин да бъде притисната в ъгъла и да се потушат опитите за протест и промяна на тежкото положение“, подчерта Манолова. \r\nПо думите ѝ исканията на протестиращите не са политически, а съсловни и професионални и всеки опит да бъдат притискани и спирани задължително трябва да бъде осъден.  \r\n„Този протест не е само за заплатите на медицинските сестри. Това е протест, който е и за нас пациентите. Това е протест и за лекарите. Това е протест за цялата здравна система. Това, което те искат, са реформи в здравната система, които да са в полза на гражданите и на всички работещи в сектора“, отбеляза Мая Манолова. \r\nПо думите ѝ медицинските специалисти са прави да са гневни, защото нито едно от обещанията, които са им дадени преди изборите, не е изпълнено. \r\n„Министърът на здравеопазването обеща, че до 20 април т.г. ще има нови проекти на закони за съсловните организации – има ли такива проекти, няма. Обеща, че до 10 май ще предложи нова методика за определяне работните заплати на медицинските специалисти – видяхте ли такава методика, не, не сме видели такава методика. Обещаха, че от 1 юни заплатите ще бъдат поне на нивото на договореното в Колективния трудов договор, а именно 950 лв. стартова заплата за медицински специалист. Реално увеличенията, които се случиха, са в рамките на 20 лв., 50 лв., до 80 лв. Това е лъжа от страна на Министерството на здравеопазването и отказ от реформи. Отказ да се решават проблемите в здравната система“, заяви омбудсманът. \r\nСпоред нея проблемите в сектора показват добре организиран хаос, от който парите изтичат. Така от 130 млн., на определени места един медицински специалист получава по 20 лв., а друг – нищо. \r\nМая Манолова допълни, че утре, 12 юни, от 15.00 часа ще отиде и в столичната болница „Токуда“, защото върху медицинската сестра Мая Илиева - лицето на протестите, също е оказван натиск.", "date": "2019.06.11", "title": "Омбудсманът Мая Манолова в Стара Загора: Недопустим е натискът, които ръководители на лечебни заведения продължават да оказват върху медицинските сестри"}
{"url": "http://www.focus-news.net/news/2019/06/11/2668755/sofiya-traditsionniyat-praznik-na-rayon-nadezhda-shte-se-provede-v-severniya-park-na-17-yuni.html", "text": "Район „Надежда“ на Столична община традиционно чества своя празник в Деня на Свети Дух. Това съобщиха от пресцентъра на  Столична община . На 17 юни (понеделник) от 18.30 ч. в обновения Северен парк (Главен вход, до езерото) ще има много настроение и детски смях. В празничната програма ще участват млади таланти от вокално-театрална формация „Врабчетата“, фолклорен клуб „Веселите шопи“ към Народно читалище „Свобода - 1955” с ръководител Ивайло Николов, клуб по спортни и латино танци „Гардения“, както и състави от Културен център „Люлин“.  Водещ на събитието и музикална изненада за публиката ще бъде Драгомир Драганов. В края на вечерната програма гостите ще наблюдават светлинно-лазерно шоу „Люстам“ . Празникът е част от Календара на културните събития на Столична община за 2019 г.", "date": "2019.06.11", "title": "София: Традиционният празник на район \"Надежда\" ще се проведе в Северния парк на 17 юни"}
{"url": "http://www.focus-news.net/news/2019/06/11/2668756/varna-s-520-000-leva-ot-darzhavata-e-obnovena-klinikata-po-nevrohirurgiya-v-mbal-sv-anna.html", "text": "С 520 000 лева от Министерството на здравеопазването и 50 000 лично участие, ръководството на МБАЛ „Св. Анна“ във Варна е успяло да обнови изцяло Клиниката по Неврохирургия. Звеното не е ремонтирано повече от 20 години. Това обясни директорът на болницата д-р Красимир Петров, предаде репортер на  Радио „Фокус“ – Варна . Според д-р Петров това е последната клиника от стария терапевтичен блок, която не е била обновена. Сега всички стаи са приведени към европейските изисквания, извършени са пълни ремонти на газова инсталация, на канализацията, изградени са отделни санитарни възли и нови модерни операционни зали. Важна част от ремонта в старата сграда обаче е поправянето на парапетите на основното стълбище. Мястото се свързва с тежък инцидент, станал в началото на тази година, когато малко дете падна през пролука от третия етаж. \"С още 150 000 лева, също отпуснати от Министерството на здравеопазването са направени и два нови асансьора\", обясни още д-р Петров. Той припомни, че средствата са заделени след друг инцидент в болницата, когато един от старите асансьори пропадна и рани няколко души. \"Това, което остава да се направи от тук нататък, е да се обнови и фасадата\", допълни директорът на болницата. Д-р Красимир Петров коментира, че откакто е била ремонтирана, Клиниката по неврохирургия е повдигнала заработката си. Най-често лекарите извършват операции, свързани с травми, но не са рядкост и сложни операции на гръбначния мозък и на главния мозък.  \r\nСпоред началника на клиниката проф. Светослав Калевски, въпреки доскорошната нужда на звеното от радикален ремонт, в нея има нужната апаратура. Над 1200 души преминават през нея всяка година. „Правим всякакви операции, но най-вече гръбначна хирургия. Тук сме известни с качествена неврохирургия“, обясни той и добави, че наскоро екипът му е успял да изправи на крака млада жена, която е била инвалидизирана вследствие на стара травма на прешлен от гръбначния стълб. \"Ежедневието на неврохирурзите е изключително тежко, работи се денонощно и не всеки има качествата и таланта\", обясни проф. Калевски. Според него в клиниката се лекуват както пациенти от цяла България, така и чужденци от Германия, Холандия и Англия. \r\nДиана СТОЕВА", "date": "2019.06.11", "title": "Варна: С 520 000 лева от държавата е обновена Клиниката по неврохирургия в МБАЛ „Св. Анна“"}
{"url": "http://www.focus-news.net/news/2019/06/11/2668745/ramush-haradinay-kosovo-i-sarbiya-podpisaha-predvaritelno-sporazumenie-za-granitsite-diskusiite-po-temata-sa-izlishni.html", "text": "Министър-председателят на най-младата държава на Балканите Рамуш Харадинай заяви, че рамково споразумение, включващо всички теми, водещи към взаимно признаване, е предпоставка за възобновяване на диалога със Сърбия, съобщава електронното издание на прищинския ежедневник  Gazeta Express . \r\nОбръщайки се към медиите след срещата на правителството, Харадинай заяви, че смята ненужната дискусия за границите, като се има предвид, че Косово и Сърбия вече са подписали споразумение за интегрирано управление на границите (IBM) в рамките на диалога в Брюксел. \r\nСъгласно думите му, Косово се подготвя за срещата на високо равнище в Париж, която ще се проведе на 1 юли, като добави обаче, че допуска възможността тя да се провали, но не по вина на страната му. Косовският премиер подчерта, че дори ЕС да продължи с усилията си за продължаване на диалога, е необходимо рамково споразумение. „Без рамково споразумение за взаимно признаване между Косово и Сърбия диалогът не е логичен. Косово и Сърбия имат споразумение за границите. Когато понякога ни задават въпроси относно границите, които обсъждаме, можем да припомним, че вече сме подписали споразумение за границите”, подчерта Харадинай. „Косово не може да обсъжда отново границите, следователно рамковото споразумение, трябва да служи като гаранция за по-нататъшни дискусии и за това дали ще има диалог или не. Не знам защо някои все още споменават граници, когато двете държави [Косово и Сърбия] са подписали договор за тях. Чудя се защо подписахме споразумението, защо ЕС е инвестирал в него? ”, цитира изданието думите му.  Тереза Герова", "date": "2019.06.11", "title": "Рамуш Харадинай: Косово и Сърбия подписаха предварително споразумение за границите, дискусиите по темата са излишни"}
{"url": "http://www.focus-news.net/news/2019/06/11/2668758/the-hill-mayk-pens-opredeli-kato-pravilno-reshenie-zabranata-za-izdigane-na-lgbt-znamena-pred-amerikanskite-posolstva.html", "text": "Вицепрезидентът на САЩ Майк Пенс в понеделник решението на Държавния департамент да забрани на американските посолства да опъват знамена по повод парадите на ЛГБТ общностите по света, определяйки решението като „правилно“, съобщава вестник  The Hill . \r\nСъответното Пенс заяви в интервю за NBC News, като подчерта, че е наясно с разпореждането на Държавния департамент на САЩ, съгласно което американското знаме трябва да бъде единственото, което се вижда пред дипломатическите представителства на страната зад граница. Той добави, че подкрепя взетото решение. \r\nЗапитан дали този ход противоречи на изразената от Доналд Тръмп подкрепа за ЛГБТ парадите, Пенс заяви, че той и държавният глава са „горди, че могат да служат на всеки американец.\" \r\n„Но когато става въпрос за американските посолства и столици по света, ако имаме само американски флаг, това е правилното решение\", заяви Пенс, добавяйки, че администрацията на Тръмп не е налагала други ограничения по отношение на посолствата на САЩ. \r\nМиналата седмица телевизията съобщ, че администрацията на Тръмп е отхвърлила искания от поне четири американски посолства за поставяне на гей знаме през месец юни. Израел, Германия, Бразилия и Латвия бяха сред страните, които според съобщенията са получили откази. \r\nГоворителят на Държавния департамент Морган Ортагус обясни позицията на администрацията в понеделник, като заяви, че държавният секретар Майк Помпео смята, че американските знамена са единствените, които трябва да бъдат вдигани пред посолствата. „Що се отнася до пилона за знамената, моята позиция е, че на него трябва да се развява само американския флаг“, коментира Ортагус. \r\nПолитиката на Тръмп по време на Месеца на гордостта – юни - до голяма степен се различава от тази на администрацията на Барак Обама. Предишната администрация установи правила, че флагът на ЛГБТ общността трябва да бъде по-малък от американския  и да се издига под него. Тя също така остави решението издигането на гей знамето на всеки посланик или ръководител на мисията. Тереза Герова", "date": "2019.06.11", "title": "The Hill: Майк Пенс определи като „правилно решение“ забраната за издигане на ЛГБТ знамена пред американските посолства"}
{"url": "http://www.focus-news.net/news/2019/06/11/2668759/pp-abv-vnese-dva-signala-do-kevr-sas-samneniya-za-zloupotrebi-koito-vodyat-do-povishavane-tsenata-na-toka.html", "text": "ПП АБВ внесе два сигнала до КЕВР със съмнения за злоупотреби, които водят до повишаване цената на тока. Това съобщиха от пресцентъра на  партията . АБВ настоява за цялостен преглед на начина на образуване на цената на варовика в трите компании - ТЕЦ „Марица-изток 1“, „Марица-изток 2“,  и „Марица-изток 3“. В писмото се посочва, че са налице съмнения за съществени разминавания в доставната цена на варовик за трите компании, като в държавната ТЕЦ те са по-ниски с до 1 – 1,50 лв. на тон. С оглед на големите обеми потребление на тази суровина, разликата в разхода за варовик в останалите две компании е значителна, в размер на десетки милиона лева.  \r\n„Имаме основание да считаме, че плащаме по-висока цена на тока за ТЕЦ „Марица-изток 1“ и ТЕЦ „Марица-изток 3“ и по този начин обричаме ТЕЦ „Марица-изток 2“ на фалит“, се посочва още в писмото. \r\nВторият сигнал се отнася до стремежа да се търсят алтернативни източници за доставка на природен газ. АБВ винаги е била за диверсификацията в доставките, но когато това ще доведе до трайно понижаване на цената за бита и бизнеса. Ето защо партията алармира с безпокойство конкретна сделка на „Булгаргаз“ ЕАД за доставка на втечнен газ от САЩ и за резултатите, които тя може да причини трайно на пазара. \r\nПървото основание за притеснение е липсата на прозрачна процедура и дискриминирането на всички доставчици на LNG газ. \r\nВ писмото си партията посочва още, че съществува нормативен лост в европейското законодателство, който прави възможно намаляването на цената на тока и който не е използван – антитръстово решение на ЕК, което в ситуация на трайно по-ниска цена на природен газ в Европа (TTF индекс е 12 евро за мегаватчас) дава възможност за чувствителното намаляване на доставната цена на природен газ. Това е един инструмент, от който държавата ни по неясни причини не се възползва. \r\nОт АБВ молят КЕВР да извърши проверка и да огласи: \r\n- Имаме ли посредници в тази конкретна сделка? \r\n- Обвързани ли са тези посредници с властови персони? \r\n„Булгаргаз“ ЕАД следва да провежда национално отговорна политика на база пазарни принципи и европейски норми, която да осигури на бизнеса и бита най-ниска цена на газ. При условие, че ЕК се е постарала дългосрочните договори да имат пазарно ориентирана компонента, то ако „Булгаргаз“ ЕАД следи тенденциите и знае, че тренд в момента е към понижаване на TTF, защо не се възползва от инструментите на ЕК, а провежда поредната акция от политика в ущърб на националните интереси и в полза на неясни корпоративни интереси? С оглед на формулирането и провеждането на национално отговорна политика в областта на търговия с природен газ, както и цялостното гарантиране сигурността на доставките на природен газ, разчитаме на цялостен преглед от Ваша страна по гореописания случай“, се казва още в писмото до енергийния регулатор.", "date": "2019.06.11", "title": "ПП АБВ внесе два сигнала до КЕВР със съмнения за злоупотреби, които водят до повишаване цената на тока"}
{"url": "http://www.focus-news.net/news/2019/06/11/2668760/ruska-boyadzhieva-zam-kmet-burgas-obogatyava-svoyata-infrastruktura-za-upravlenie-na-otpadatsite-s-oshte-nyakolko-instalatsii.html", "text": "В края на месец май стартирахме инициативата „Зелени дни на Бургас“, тя се превърна в зелени седмици, което е страхотно, защото тръгвайки от идеята да се присъединим към кампанията, която ежегодно обявява ЕК – „Зелени дни“, към нас се присъединиха много съмишленици и много партньори, които превърнаха една инициатива в изкуство и в един ангажимент и отдаденост на млади хора и на млади творци, под менторството на малко по-големи такива в Бургас, за да създадат нещо едновременно красиво, с послание и практично в защита на морето. Това каза пред журналисти зам.-кмет по „Европейски политики и околна среда“ на Община Бургас, Руска Бояджиева във връзка с поставените пет контейнера за разделно събиране на отпадъци от пластмаса във формата на огромни миди, предаде репортер на  Радио „Фокус“ - Бургас . „Какво по-прекрасно и по-подходящо да обявим тази кампания в началото на юни, когато зеленият град е наистина зелен. Това е едно послание за ангажимент, както към нас, така и към всички жители на града, защото с началото на сезона, освен забавленията, морето и приятното изкарване и приятните преживявания, имаме и огромен ангажимент след нас да не остава следа“, каза още Бояджиева и добави, че благодарение на това съюзяване и усилията от страна на партньорите има резултат – инсталациите, които са били и на конкурентен принцип, като най-функционалният е победил. „Бургас обогатява своята инфраструктура за управление на отпадъците с още няколко инсталации, които едновременно ни предизвикват, възпитават и са изключително практични и дават стойност към това, което вече съществува, свързано с отпадъците в града“, заяви зам.-кметът по „Европейски политики и околна среда“ на Община Бургас. По думите й тази инициатива може да постави началото не само на кампанийни, но и на едни по-продължителни проекти, насочени и към младите и към децата, а и към по-възрастното поколение, които възпитават в едно отношение към околната среда. \r\nДеница ДИМИТРОВА", "date": "2019.06.11", "title": "Руска Бояджиева, зам.-кмет: Бургас обогатява своята инфраструктура за управление на отпадъците с още няколко инсталации"}
{"url": "http://www.focus-news.net/news/2019/06/11/2668761/veliko-tarnovo-prodalzhava-otvodnyavaneto-na-dvorove-v-selo-hotnitsa-kmetat-daniel-panov-rakovodi-na-myasto-deynostite.html", "text": "70 литра на квадратен метър са се изсипали над великотърновското село Хотница за 40 минути снощи. Продължава отводняването на засегнатите дворове на 12 къщи, работят три помпи, осигурени от Регионална дирекция „Пожарна безопасност и защита на населението“. Това съобщиха от пресцентъра на  Община Велико Търново . С багери, фадроми и строителна техника продължава разчистването на наносите и прокопаването на урви за отвеждане на водата. \r\nКметът на Община Велико Търново Даниел Панов лично ръководи и координира дейностите в селото. Заедно с кмета на селото Десислав Йорданов и с експерти от дирекция „Строителство и устройство на територията“ той обходи всички седем улици, пострадали от водата. Панов посети и засегнатите частни имоти.  \r\nНа трите най-пострадали отсечки ще бъде насипана фракция. За възстановяването на инфраструктурата, канавките и за ново отводняване ще сезираме комисията за бедствия и аварии.", "date": "2019.06.11", "title": "Велико Търново: Продължава отводняването на дворове в село Хотница, кметът Даниел Панов ръководи на място дейностите"}
{"url": "http://www.focus-news.net/news/2019/06/11/2668763/aneliya-parvanova-rim-pleven-chast-ot-otlichiyata-na-opernata-pevitsa-gena-dimitrova-sa-izlozheni-v-ekspozitsiya-na-regionalen-istoricheski-muzey.html", "text": "Всеобщата любимка на световните оперни сцени Гена Димитрова умира на 11 юни 2005 г. в Милано. Това каза за  Радио „Фокус“  Анелия Първанова, уредник в РИМ - Плевен, отдел ,,Нова и най-нова история” по повод годишнината от кончината на оперната прима от Плевенско Гена Димитрова. ,,Част от нейните отличия, костюми и вещи са изложени в експозицията на Регионален исторически музей – Плевен „Гена Димитрова“. Тя е създадена през 2009 г. с финансовата подкрепа на Община Плевен и семейството на Гена Димитрова”, каза Анелия Първанова. По думите ѝ замисълът,  вложен при изпълнението на постоянната изложба, е да бъде като оперна сцена. ,,Сценичните ѝ костюми са заобиколени от големи фотоси на Софийската опера – там от където е тръгнала, Миланската „LaScala” и Арена ди Верона (най-голямата открита сцена). Нейните концертни рокли показват величието ѝ на сцената”, добави Анелия Първанова. Според нея възстановката римейк на костюма на Турандот от Пучини, от изпълнението на Гена Димиторва на Метрополитън опера е най-впечатляващ. ,,Фотоси от нейни превъплъщения в различните роли допълват картината на сценичния ѝ живот”, каза още Анелия Първанова и покани гражданите и гостите на града да се запознаят с живота и професионалния път на една оперна легенда, родена в с. Беглеж, Плевенско. \r\nВиолета КРЪСТЕВА", "date": "2019.06.11", "title": "Анелия Първанова, РИМ - Плевен: Част от отличията на оперната певица Гена Димитрова са изложени в експозиция на Регионален исторически музей"}
{"url": "http://www.focus-news.net/news/2019/06/11/2668764/smolyan-uchenitsi-ot-obshtinata-uchastvaha-v-sastezanie-pod-mototo-chrez-sporta-sreshtu-agresiyata.html", "text": "Ученици от Смолян се противопоставиха на агресията чрез спорт. Това съобщиха от пресцентъра на  Община Смолян . Местната комисия за борба с противообществените прояви на малолетни и непълнолетни към Община Смолян и РУО организираха състезание под мотото ,,Чрез спорта срещу агресията“. Учениците от шести и седми клас на ОУ „Стою Шишков” използваха съоръженията и катериха изкуствената стена при екопътека „Невястата”. Организаторите осигуриха за участниците награди, отборни грамоти и пакети с храна.", "date": "2019.06.11", "title": "Смолян: Ученици от общината участваха в състезание под мотото ,,Чрез спорта срещу агресията“"}
{"url": "http://www.focus-news.net/news/2019/06/11/2668696/daniela-mushkova-regionalna-direktsiya-borba-s-gradushkite-sliven-156-protivogradni-raketi-sa-izstrelyani-prez-vcherashniya-den-v-rayona-na-nova-zagora-i-shivachevo.html", "text": "156 противоградни ракети са изстреляни през вчерашния ден в района на Нова Загора и Шивачево. Това каза за  Агенция „Фокус“  директорът на Регионална дирекция „Борба с градушките” - Сливен Даниела Мушкова. „Вчера между 18.00 и 22.00 часа в нашата защитавана територия бяха обработени мощни облачни клетки, които се изваляха над територия от 1 130 000 дка. Това почти покрива нашата защита“, обясни Мушкова.  \r\nТя посочи, че по-мощен масив е бил локализиран в община Нова Загора и община Шивачево – в населените места Шивачево, селата Баня, Кортен, Асеновец, Брястово, Караново и язовир „Жребчево“. „В тези райони освен обилния валеж от дъжд и силния вятър, имаше и градушка. Облаците, които обработвахме там, бяха много мощни – те бяха с голяма височина и силни вертикални скорости. И вероятно има нанесени щети, защото от такива високи облаци, независимо, че те са обработвани интензивно от всички наши ракетни площадки, не градушката е основният фактор, който причинява щети. Защото при силен вятър се нараняват листните маси, летораслите, има счупени клони на дървета“, каза още Мушкова и обясни, че са пострадали и лозята. „Предполагам и че при пшениците ще има някакви щети – например полягане на пшеници, защото имаше и обилни валежи. Но щетите от градушката не бяха 100% съсипана продукция. Валяло е градушка по наши сведения с големина от царевица до грах, която е била смесена с дъжд - т.е. няма ледена покривка и не се очаква да има 100%-ови поражения“, заяви Мушкова. \r\nЦветилена СИМЕОНОВА", "date": "2019.06.11", "title": "Даниела Мушкова, Регионална дирекция „Борба с градушките” - Сливен: 156 противоградни ракети са изстреляни през вчерашния ден в района на Нова Загора и Шивачево"}
{"url": "http://www.focus-news.net/news/2019/06/11/2668762/yasen-slivenski-bchk-ako-pri-navodnenie-vidim-okolo-nas-bedstvasht-chovek-tryabva-da-mu-okazhem-pomosht-no-e-dobre-da-ne-deystvame-sami.html", "text": "Ако при наводнение видим около нас бедстващ човек трябва да му окажем помощ, но е добре да не действаме сами. Това каза за  Радио „Фокус“ – Пирин  Ясен Сливенски, директор на дирекция „Мениджмънт на бедствията“ при Български червен кръст (БЧК). По думите му важно е също да осъществим контакт с човека, който е в бедствена ситуация. „Ако не сме сами е хубаво да се опитаме да помогнем на нуждаещия се от помощ като вземем предвид вида на самото наводнение – дали е в самата река или става дума за придошла вода. В различните ситуации се използват и различни способи, затова човек трябва да има малко опит“, каза още Сливенски. Той добави, че също така ако имаме въже в близост до нас, дори такова, което е от автомобил, е добре да направим опит да го хвърлим към бедстващия. „Това в общи линии са най-добрите неща, които могат да се направят. Другия вариант е да се опитаме по суша да стигнем близо до този човек. Оттам нататък – ако бедстващия се нуждае от обдишване, то е добре да се започне с него“, допълни Сливенски. Директорът на дирекция „Мениджмънт на бедствията“ при Български червен кръст (БЧК) отбеляза, че е задължително да сигнализираме на телефон 112. „По възможност е добре тези, които правят сърдечния масаж, трябва да се сменят“, посочи Сливенски. \r\nЛивия НИНОВА", "date": "2019.06.11", "title": "Ясен Сливенски, БЧК: Ако при наводнение видим около нас бедстващ човек трябва да му окажем помощ, но е добре да не действаме сами"}
{"url": "http://www.focus-news.net/news/2019/06/11/2668765/shumen-pusnaha-400-000-lichinki-na-sharan-tolstolob-i-amur-vav-vodite-na-yazovira.html", "text": "Пуснаха 400 000 личинки на шаран, толстолоб и амур във водите на язовир Шумен, предаде репортер на  Радио „Фокус“ - Шумен . Зарибителната акция е организирана от „Напоителни системи“ - клон Шумен. Целта е както възобновяване и разширяване на популацията, така и подобряване на генофонда на водоема, обясни директорът инж. Христо Николов. Зарибителният материал - по 100 000 личинки шаран,  бял и пъстър толстолоб, и амур, са доставени от рибовъдно стопанство в Казанлък. „Като цифра 400 000 звучи леко стряскащо, но говорим за тридневни личинки. Статистиката показва, че процента оцеляемост е между 30 и 40 %. Реалната оцеляемост, взависимост от вида риби, които виреят в даден водоем, е между 10 и 20%. Това за рамките на шуменския язовир- от порядъка на 40 до 80 000 бройки различен вид риба, не са никак малко и биха допринесли за подобряване на популацията и като брой“, каза инж. Христо Николов. Той допълни, че освен възобновяване на популацията на шаран, амур и толстолоб, зарибяването цели и подобряване на биоразнообразие чрез внасяне на нов генен материал. В момента в язовира могат  да бъдат уловени шаран, бял амур, сом, щука, бяла риба, таранка, платика, костур и др. \r\nИвелина ИВАНОВА", "date": "2019.06.11", "title": "Шумен: Пуснаха 400 000 личинки на шаран, толстолоб и амур във водите на язовира"}
{"url": "http://www.focus-news.net/news/2019/06/11/2668757/prezidentat-rumen-radev-shte-uchastva-v-kragla-masa-na-tema-predstoyasht-izbor-na-glaven-prokuror-kriterii-i-obshtestveni-ochakvaniya.html", "text": "На 12 юни от 10.00 часа на „Дондуков 2“ президентът Румен Радев ще открие кръгла маса на тема „Предстоящ избор на главен прокурор – критерии  и обществени очаквания“. Това съобщиха от  прессекретариата на държавния глава . За участие са поканени представители на неправителствения сектор – организации, имащи отношение към съдебната система и съсловни професионални  организации на юристи.  \r\nКръглата маса е в продължение на поредицата от разговори, които президентът проведе с представители на съдебната и изпълнителната власт във връзка с критериите за избор и правомощията на следващия главен прокурор. Срещите целят да отговорят на обществените очаквания за прозрачна процедура за избор на следващ главен прокурор, която завършва с указ на държавния глава.", "date": "2019.06.11", "title": "Президентът Румен Радев ще участва в кръгла маса на тема „Предстоящ избор на главен прокурор – критерии  и обществени очаквания“"}
{"url": "http://www.focus-news.net/news/2019/06/11/2668766/veliko-tarnovo-memoarnata-kniga-na-ivan-stanchov-diplomat-i-gradinar-shte-bade-predstavena-v-svishtov.html", "text": "Мемоарната книга на Иван Станчов „Дипломат и градинар“ представят в Свищов. Презентацията се организира от Община Свищов, Дневния център за деца с увреждания и фондация „Карин дом“. Това съобщиха за  Радио „Фокус“ – Велико Търново  от Общината. Произведението е посветено на  90-ия юбилеен рожден ден на българина с голямо сърце и основател на „Карин дом“, потомственият дипломат и отличен градинар – Иван Станчов.  \r\nКнигата е посветена на живота на голямата фамилия Станчови, чиито корени са поставени в Свищов през един много бурен исторически период за България. Голяма част от съдържанието е посветено на „Карин дом“ – първият по рода си терапевтичен център за деца със специални потребности в България – една голяма сбъдната мечта както на Иван Станчов, така и на много родители и съмишленици. \r\nКнигата се разпространява само от „Карин дом“ и може да бъде поръчана с доставка от: www.magazin.karindom.org. По време на представянето ще се предлагат копия. То ще е от 17.30 часа в къщата музей „Алеко Константинов“ \r\nЛуиза ТРАНЧЕВА", "date": "2019.06.11", "title": "Велико Търново: Мемоарната книга на Иван Станчов „Дипломат и градинар“ ще бъде представена в Свищов"}
{"url": "http://www.focus-news.net/news/2019/06/11/2668769/varna-voennomorskiyat-muzey-shte-otbelezhi-denya-na-bashtata-s-demonstratsiya-na-vetrohoden-trenazhor-i-spetsialna-igra-za-detsata-i-tehnite-roditeli.html", "text": "Военноморският музей ще отбележи Деня на бащата с демонстрация на ветроходен тренажор и специална игра за децата и техните родители. Това съобщи за  Радио „Фокус“ – Варна  Тодорка Стоянова, старши експерт във Военноморски музей – Варна. На 15 юни музеят ще работи с вход свободен, като през целия ден е предвидена богата програма. Тодорка Стоянова посочи, че традиционно всички военноисторически музеи под шапката на Националния военноисторически музей, се включват в отбелязването на Деня на бащата. „В музея, тази година сме предвидили няколко по-интересни атракции. Една от тези атракции е демонстрация на ветроходен тренажор. Така, че нашите малки посетители ще могат да направят своите първи стъпки във ветроходството”, отбеляза експертът. Като част от морската програма боцмана на учебния ветроходен кораб „Калиакра“ Николай Станчев и кап. Тома Томо ще покажат на децата как да връзват морски възли. Тодорка Стоянова обясни, че децата и техните родители ще покажат своите знания в играта „Пътешественик в морската история“, отговаряйки на 12 въпроса, свързани с експозицията на музея.  \r\n„Една игра сме разработил специално за този ден на бащата – Пътешествие в морската история. Това е игра, което е и със състезателен характер и първите успели да завършат съответния етап ще получат награда. На децата и техните родители ще бъдат раздадени специални листи с въпроси и картинки върху тях. Те трябва да намерят съответния експонат в музея и да отговорят съвсем кратко на поставения въпрос“, каза още Тодорка Стоянова. В музея ще има и детска занималня за редене пъзели, а в детската библиотека малките посетители ще могат да се запознаят с интересни енциклопедии на морска тема. Заедно с различните мероприятия, които са достъпни само на Деня на бащата, посетителите ще могат да разгледат безплатно постоянната експозиция на музея, временната изложба „Орденът „За храброст“ в държавните и воинските традиции” и кораб-музей „Дръзки“. \r\nБояна АТАНАСОВА", "date": "2019.06.11", "title": "Варна: Военноморският музей ще отбележи Деня на бащата с демонстрация на ветроходен тренажор и специална игра за децата и техните родители"}
{"url": "http://www.focus-news.net/news/2019/06/11/2668767/blagoevgrad-v-regionalen-istoricheski-muzey-e-predstavena-izlozhbata-zhivi-tropicheski-peperudi.html", "text": "До 20 юни в Регионален исторически музей – Благоевград може да бъде разгледана изложбата „Живи тропически пеперуди“. Това каза за  Радио „Фокус“ – Пирин  д-р Кирил Алексиев, директор на музея. Той посочи, че изложбата е била открита на 20 май, като от тогава до сега се радва на голям посетителски интерес. „В изложбата „Живи тропически пеперуди“ хората, дошли в музея, могат да се насладят на едни от най-красивите и атрактивни насекоми на Земята. Благоевград е третият град в страната, в който се реализира такава изложба. В специално създадена зала ще летят над 100 пеперуди, сред които и най-голямата в света – пеперуда Атлас“, посочи д-р Алексиев. Директорът на Регионален исторически музей – Благоевград посочи, че освен изложбата са подготвени и други изненади, в които акцент е поставен най-вече върху децата. \r\nЛивия НИНОВА", "date": "2019.06.11", "title": "Благоевград: В Регионален исторически музей е представена изложбата „Живи тропически пеперуди“"}
{"url": "http://www.focus-news.net/news/2019/06/11/2668772/varna-35-godishen-mazh-s-12-prisadi-e-zadarzhan-pod-strazha-za-grabezh.html", "text": "35-годишният Валентин Д. от днес е с мярка за неотклонение „Задържане под стража“, след като Варненският окръжен съд е одобрил искането на Окръжната прокуратура. Това съобщиха от пресцентъра на  Апелативна прокуратура - Варна .  Обвиняемият е бил привлечен към наказателна отговорност от прокуратурата, след като на 7 юни тази година направил опит да отнеме движими вещи, собственост на търговска верига, като престъплението представлява опасен рецидив и е извършено със сила и заплашване. Валентин Д. не успял да довърши деянието си поради независещи от него причини. Предмет на опита за грабеж били 21 диска за ъглошлайф. \r\nВ искането си за определяне най-тежката мярка за процесуална принуда спрямо обвиняемия Окръжната прокуратура във Варна е посочила, че мъжът е осъждан 12 пъти за различни престъпления в периода от 2002 до тази година през февруари, когато след споразумение приел да изтърпи наказание 8 месеца лишаване от свобода при строг режим за кражба, представляваща опасен рецидив.  \r\nОпределението на Варненския окръжен съд подлежи на обжалване пред Апелативния съд.", "date": "2019.06.11", "title": "Варна: 35-годишен мъж с 12 присъди е задържан под стража за грабеж"}
{"url": "http://www.focus-news.net/news/2019/06/11/2668771/kyustendil-obshtina-dupnitsa-e-izvarshila-znachitelni-podobreniya-na-avtogarata-v-grada.html", "text": "Общината е извършила значителни подобрения на автогарата в града. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му вече са монтирани нови бариери, кабинки за пропускателен режим, ограда, която да ограничи навлизането на други моторни превозни средства, освен автобусите. Изградена е система за видеонаблюдение в района. Нов навес е изграден и за пристигащите пътници. Общата инвестиция от Община Дупница е в размер на около 50 000 лева. Общинското транспортно дружество е получило лиценз за превоз на пътници по линия номер 5, която ще бъде по направлението „Социални жилища“ – квартал „Байкал”. Назначени служители за информация, охрана и хигиенисти. Предстои да бъдат назначени и оператори за пропускателен режим, както и шофьори за напълно новите автобуси, които ще обслужват линията. \r\nВенцеслав ИЛЧЕВ", "date": "2019.06.11", "title": "Кюстендил: Община Дупница е извършила значителни подобрения на автогарата в града"}
{"url": "http://www.focus-news.net/news/2019/06/11/2668770/sport-raonich-se-zavarna-na-korta-s-pobeda-sreshtu-aleksey-popirin-shapovalov-otstapi-na-shtruf.html", "text": "След като пропусна целия сезон на клей заради контузия в коляното, Милош Раонич се завърна на корта с победа на старта на турнира в Щутгард. Канадецът се наложи над Алексей Попирин с 6:7, 6:4, 7:6. На осминафиналите на надпреварата Раонич ще играе срещу Жо-Вилфрид Цонга. \r\nВ друг мач от кръга Денис Шаповалов загуби от Ян-Ленард Щруф с 5:7, 4:6. В следващата фаза на турнира германецът ще играе срещу Миомир Кецманович. \r\nМартон Фучович започна сезона на трева с победа над Жауме Мунар със 7:6, 6:4. На осминафиналите той ще излезе на корта срещу четвъртия в схемата Николоз Басилашвили.", "date": "2019.06.11", "title": "Спорт: Раонич се завърна на корта с победа срещу Алексей Попирин, Шаповалов отстъпи на Щруф"}
{"url": "http://www.focus-news.net/news/2019/06/11/2668775/yambol-okrazhniyat-sad-nalozhi-2-godini-i-6-mesetsa-zatvor-na-mazh-obvinen-za-kontrabanda-na-stoki-za-blizo-620-000-lv.html", "text": "По внесен обвинителен акт на Окръжна прокуратура – Ямбол и след постигнато споразумение в съдебно заседание, съдът наложи ефективно наказание от 2 години и 6 месеца „лишаване от свобода“ спрямо Любомир Л. Това съобщиха от пресцентъра на  Окръжна прокуратура – Ямбол . Той е подсъдим за това, че на 16 февруари 2019 г. около 02.20 часа през ГКПП \"Лесово\", област Ямбол от Република Турция за Република България, на трасе за обработка на входящи товарни автомобили с камион – влекач, ведно с полуремарке, пренесъл през границата на страната от Република Турция в Република България, без знанието и разрешението на митниците, стоки за търговски цели в големи размери (бутилки газ – фреон и препарати за растителна защита) всичко на обща стойност 619 338 лв. \r\nНаказанието трябва да бъде изтърпяно при първоначален „строг“ режим в затвор. Спрямо подсъдимия е наложено и наказание „Глоба“, която е в размер на 12 000 лева. \r\nСпоразумението, което е одобрено от Окръжен съд – Ямбол, е окончателно и има сила на влязла в законна сила осъдителна присъда.", "date": "2019.06.11", "title": "Ямбол: Окръжният съд наложи 2 години и 6 месеца затвор на мъж, обвинен за контрабанда на стоки за близо 620 000 лв."}
{"url": "http://www.focus-news.net/news/2019/06/11/2668774/violeta-ivanova-oblastnata-direktsiya-zemedelie-sliven-obshto-600-dekara-sa-napalno-propadnalite-ploshti-v-oblastta-sled-padnalite-gradushki.html", "text": "Общо 600 декара са напълно пропадналите площи в Сливенско след паднали градушки на 16 и 31 май в общините Нова Загора и Сливен. Това съобщи пред  Радио „Фокус“ – Сливен  Виолета Иванова, главен експерт в Областната дирекция „Земеделие“ в Сливен. \r\nЗемеделските стопани са подали общо 63 заявления за площ 42 427 декара култури. Комисиите, направили огледи на място, са установили че на сто процента са унищожени 600 декара в община Нова Загора. Пропадналите култури са ечемик, слънчогледq пъпеши, дини, зеле, пшеница и винени лозя. Частично засегнати са 35 600 декара насаждения в Нова Загора, а в Сливен – 5020 декара. \r\nОт Областната дирекция „Земеделие“ в Сливен са подали информацията в Министерството на земеделието, храните и горите. Обезщетенията ще бъдат формирани на база на това каква е културата и в какъв етап на развитие е била унищожена. По-голяма ще бъде сумата на стопаните, които имат застраховки.", "date": "2019.06.11", "title": "Виолета Иванова, Областната дирекция „Земеделие“ - Сливен: Общо 600 декара са напълно пропадналите площи в областта след падналите градушки"}
{"url": "http://www.focus-news.net/news/2019/06/11/2668777/sliven-rayonniyat-sad-ostavi-v-aresta-mazh-obvinen-za-obezobrazyavane-na-litseto-na-zhena.html", "text": "По искане на Районна прокуратура – Сливен, съдът задържа под стража Атанас Н., обвинен за това, че на 9 юни 2019 г. в гр. Сливен е причинил средна телесна повреда, в условията на домашно насилие, изразяваща се в обезобразяване на лицето на жена. Това съобщиха от пресцентъра на  Районна прокуратура – Сливен . Според прокурора, налице е обосновано предположение за това, че Атанас Н. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа под стража Атанас Н. \r\nОпределението на Районен съд – Сливен може да бъде обжалвано пред Окръжния съд в града.", "date": "2019.06.11", "title": "Сливен: Районният съд остави в ареста мъж, обвинен за обезобразяване на лицето на жена"}
{"url": "http://www.focus-news.net/news/2019/06/11/2668776/sofiya-edin-chovek-e-postradal-pri-katastrofa-mezhdu-lek-avtomobil-i-lineyka-na-am-hemus.html", "text": "Един човек е пострадал при катастрофа между лек автомобил и линейка на АМ „Хемус“ в посока Варна. Това съобщиха за  Агенция „Фокус“  от  СДВР . Пътният инцидент е възникнал около 12.40 часа на 12-13 км на автомагистралата. Пострадалият е транспортиран за преглед в болница.  \r\nТеодора ПАТРОНОВА", "date": "2019.06.11", "title": "София: Един човек е пострадал при катастрофа между лек автомобил и линейка на АМ „Хемус“"}
{"url": "http://www.focus-news.net/news/2019/06/11/2668779/dobrich-izlozhba-detstvo-moe-gostuva-v-kulturen-tsentar-dvoretsa.html", "text": "Изложба „Детство мое“ гостува в Държавния културен институт - Културен център (ДКИ-КЦ) „Двореца” в Балчик. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондентът на  Радио „Фокус” – Варна . Кукли, детски колички, порцеланови бебета, музикални инструменти, детски кухни и спални, кончета, камиончета, оливни войници, над 100 играчки от фонда на РИМ - Шумен очакват многобройните малки посетители в зала „Учебен център по изкуства” в Културен център „Двореца”. Експозицията обхваща почти всички моменти от живота на детето - раждане, кръщене, образование и неразделно свързаните с тях забавления. Тя представя предмети, игри, приказки, гатанки, скоропоговорки, залъгалки от миналото, които днес изглеждат позабравени, но връщат публиката с умиление и усмивка в детството. Голяма част от експонатите са събрани по време на дарителската акция „Детство мое”, която Регионалният исторически музей - Шумен организира през 2013 година. Към изложбата има 8 информационни табла, върху които е запечатан споменът за игрите „Кралю Порталю“, „Прескочи кобила“, „Дълго магаре“, „Гори, гори кърпичка“, „Дай, бабо, огънче“, „Гори, гори Кърпичка“, „Народна топка, „Да бие, да бие“ и др. Някои игри са разделени на момичешки - дама, ластик, обръч, въже, и на момчешки - стрелби с прашки, фунийки, стражари и апаши, ашици и чилици. Почти забравени са днес така наречените броилки, които се употребяват, за да се излъчи лидер или първенец в колективните игри. Например „Онче, бонче, счупено пиронче, риба щука, майхай се оттука“, „Ала бала портокала. Кой изяде кашкавала? Аз не съм, ти не си, а магарето си ти!“. Изложбата „Детство мое“ ще гостува в ДКИ - КЦ “Двореца” – Балчик до края на месец юни.  \r\nЖулиета НИКОЛОВА", "date": "2019.06.11", "title": "Добрич: Изложба „Детство мое“ гостува в Държавния културен институт - Културен център „Двореца”"}
{"url": "http://www.focus-news.net/news/2019/06/11/2668778/noi-blizo-19-000-spravki-za-prognozniya-razmer-na-pensiyata-sa-napraveni-po-elektronen-pat.html", "text": "От 4 май т.г. досега през електронната услуга „Изчисляване на прогнозна пенсия“ на интернет страницата на НОИ са направени справки с Персонален идентификационен код (ПИК) за 18 841 лица. Това съобщиха от пресцентъра на  Национален осигурителен институт . Електронният калкулатор бе актуализиран след влизането в сила на промените в методиката за изчисляване на индивидуалния коефициент. Бъдещите пенсионери трябва да направят избора си дали коефициентът да бъде изчислен по реда на нормативната уредба, приложима за трудови пенсии с начална дата до 31 декември 2018 г. (т.нар. „стара методика“ – с избор на 3 благоприятни години преди 1997 г.) или съгласно разпоредбите, приложими за пенсии с начална дата след 31 декември 2018 г. („нова методика“), Услугата е в помощ за ориентацията по кой от двата възможни начина за изчисляване ще се получава по-висока пенсия. \r\nКато част от популяризирането на промените в нормативната уредба през май т.г. НОИ организира и информационна кампания за жителите на по-малките и по-отдалечените населени места в цялата страна. Общо 1561 бъдещи пенсионери са се консултирали относно вариантите за изчисляване на индивидуалния коефициент на бъдещата им пенсия. От тях 881 са задали своите въпроси по темата в постоянните приемни и изнесени работни места на института, а със специално създадените мобилни екипи са се срещнали 660. По време на срещите с експертите от мобилните групи над 1200 лица са потърсили консултации и по други пенсионни въпроси.", "date": "2019.06.11", "title": "НОИ: Близо 19 000 справки за прогнозния размер на пенсията са направени по електронен път"}
{"url": "http://www.focus-news.net/news/2019/06/11/2668780/varna-zapochna-podavaneto-na-zayavleniya-za-vtoroto-klasirane-na-parvoklasnitsite-ot-obshtinata.html", "text": "Свободните места за второ класиране за прием в първи клас в общинските училища на територията на община Варна вече са обявени в електронната система. Това съобщават от  Дирекция „Образование и младежки дейности“ . След изтичането на срока за записване от първо класиране свободните места в училищата са 455 за цялата община, като за град Варна те са 421, а за училищата в селата Тополи, Константиново и Каменар – 34.  \r\nПодаването на заявление започва от днес и ще продължи и на 12 юни. Ново заявление за обявените свободни места регистрират родители, които не са подавали такова до момента, както и тези, чиито деца не са записани в училищата, в които са класирани. Със старото заявление във второ класиране участват некласираните деца, като желанията се редактират според обявените свободни места.  \r\nОт дирекция „Образование и младежки дейности“ съветват родителите да следят за актуалност в заявлението на адресната регистрация на детето и при установено несъответствие да се явят в Община Варна, стая 1104, във времето от 9.00 до 12.00 часа и от 14.00 до 17.00 часа. На място в общината подават заявление и родителите на деца, за които липсва информация в електронната система.  \r\nВторото класиране ще бъда обявено на 13 юни до 17.00 часа. В дните от 14 до 17 юни децата трябва да се запишат в училището, където са приети. Във връзка с провеждането на Националното външно оценяване на 17 юни записването ще става след 14.00 часа.", "date": "2019.06.11", "title": "Варна: Започна подаването на заявления за второто класиране на първокласниците от общината"}
{"url": "http://www.focus-news.net/news/2019/06/11/2668773/rse-makedoniya-albanskiyat-parlament-shte-obsadi-iskaneto-za-impiychmant-na-ilir-meta.html", "text": "Парламентът в Тирана насрочи за четвъртък (13.06) искането за обсъждане на задействане на процедура за импийчмънт на държавния глава Илир Мета, предава  Радио „Свободна Европа“  в македонската си редакция. \r\nСъответното е договорено на срещата между председателя на парламента Грамоз Ручи и координаторите на партиите, представени в законодателния орган в Тирана. \r\nОчаква се в рамките на деня Мета да направи обръщение по повод решението му за отлагане на местните избори. Те трябваше да се проведат в края на месеца. Тереза Герова", "date": "2019.06.11", "title": "РСЕ (Македония): Албанският парламент ще обсъди искането за импийчмънт на Илир Мета"}
{"url": "http://www.focus-news.net/news/2019/06/11/2668783/valentin-debochichki-direktor-na-rim-kyustendil-izlozhbata-nevrokopskata-sveta-mitropoliya-pastiri-i-pastvo-e-posvetena-na-dve-vazhni-godishnini.html", "text": "Изложбата „Неврокопската Света Митрополия – пастири и паство” е посветена на две важни годишнини. Това каза пред  Радио „Фокус” – Кюстендил  Валентин Дебочички, директор на Регионален исторически музей – Кюстендил. По думите му изложбата е гостуваща и вече се радва на посещения от страна на жителите и гостите на града. Тя е изложена в Музеен комплекс „Свети Георги”, а автори са екипът на Регионален исторически музей – Благоевград. С изложбата се отбелязват 125-годишнината от учредяването на Неврокопската епархия и 175-годишнината от изграждането на църквата „Въведение Богородично” в Благоевград. „Изложбата проследява обособяването на църквата „Въведение Богородично“ като символ на духовната култура на българското население в град Горна Джумая през Възраждането, както и изграждането й като паметник на християнското култово изкуство, в което намират отражение достиженията на Банската, Самоковската и Дебърската художествени школи в областта на иконописта, стенописта и дърворезбената пластика. Тя се фокусира върху изграждането и утвърждаването на Неврокопската Св. Митрополия като дял от Българската Екзархия. Отбелязани са духовните ръководители на епархията от създаването й до днес, както и някои храмове на територията й”, каза Валентин Дебочички. \r\nВенцеслав ИЛЧЕВ", "date": "2019.06.11", "title": "Валентин Дебочички, директор на РИМ-Кюстендил: Изложбата „Неврокопската Света Митрополия – пастири и паство” е посветена на две важни годишнини"}
{"url": "http://www.focus-news.net/news/2019/06/11/2668782/kevr-iziska-ot-v-i-k-s-eood-strelcha-informatsiya-za-predprietite-merki-za-vazstanovyavane-na-vodosnabdyavaneto-za-potrebitelite.html", "text": "Във връзка с публикувани информации в национални медии за преустановено водоснабдяване за потребители от гр. Стрелча, на основание чл. 23, ал. 3 от Закона за регулиране на водоснабдителните и канализационните услуги, във връзка с чл. 114 от Административнопроцесуалния кодекс, КЕВР започна проверка за изясняване на обстоятелствата по случая. Това съобщиха от пресцентъра на  КЕВР . \r\nС писмо на председателя на КЕВР до управителя на „Водоснабдяване и Канализация-С\" ЕООД, гр. Стрелча  регулаторът изисква в 3-дневен срок дружеството да представи становище по изнесените в публикациите проблеми. ВиК операторът трябва да изготви писмен доклад за населените места и броя на жителите, засегнати от нарушеното водоснабдяване, експлоатационното състояние на поддържаните ВиК активи, компрометираните водоизточници, както и за броя и резултатите от взетите проби за качество на питейната вода от момента на възникване на проблема. Дружеството следва да информира подробно и за установените причини, довели до рязко влошаване на качеството на предоставяната водоснабдителна услуга.  \r\nОт особена важност за регулатора е ВиК операторът да предостави в указания срок и информация за начина, по който потребителите са уведомени за прекъсване на водоснабдяването. Необходимо е дружеството да посочи и дали е изпълнило задължението си съгласно неговите Общи условия да осигури алтернативно водоснабдяване на населението с питейна вода, включително с водоноски, както и дали и как е оповестило тяхното местоположение.    \r\nВ отговора си „ВиК-С\" ЕООД - Стрелча следва да информира Комисията за  извършваните или предстоящи дейности (включително съвместно с други институции) за възстановяване на водоснабдителната услуга, като посочи конкретни срокове за тяхното изпълнение. \r\nКопие на писмото на КЕВР до „ВиК-С\" ЕООД - Стрелча е изпратено и до кмета на гр. Стрелча Стойно Чачов.   \r\nКЕВР ще продължава да осъществява контрол върху дейността на всички ВиК дружества с оглед стриктно изпълнение на техните задължения съгласно Общите им условия за предоставяне на непрекъсваеми и качествени водоснабдителни. При констатирано неизпълнение на тези задължения регулаторът ще  налага съответни санкции в съответствие с действащата нормативна уредба.", "date": "2019.06.11", "title": "КЕВР изиска от „В и К-С\" ЕООД - Стрелча информация за предприетите мерки за възстановяване на водоснабдяването за потребителите"}
{"url": "http://www.focus-news.net/news/2019/06/11/2668786/yambol-stefan-valdobrev-i-obichaynite-zapodozreni-shte-iznesat-kontsert-za-praznika-na-grada.html", "text": "Стефан Вълдобрев и „Обичайните заподозрени\" са поредната българска група, която ще изнесе концерт в Ямбол за празника на града. Това съобщиха от пресцентъра на  Общината . Концертът ще се състои на 16 юни на площада пред Общината малко преди на сцената да се качат звездите от „Джипси Кингс“, които ще дадат и кулминацията на събитието. Началото е в 20.00 часа, а входът е свободен. \r\n„Приятели, елате да се видим и да празнуваме заедно“, призовава в специално обръщение Стефан Вълдобев. „Обичайните заподозрени\" са в състав: рок-легендата Иван Лечев, виртуозът на ударните Стоян Янкулов – Стунджи, басистът Веселин Веселинов - Еко и китарната звезда Мирослав Иванов. \r\nПубликата ще чуе безапелационните хитове „По-полека“, „Холивуд“, „Рай“, „Към“, „Едно“, „Тази песен не е за любов“, „Фойерверк“, „Аз ли съм или не съм“, „Бряг с цвят най-зелен“, „Сняг над Сахара“, „Хромозоми“, „Обичам те, мила“ и много други.  \r\nЖителите и гостите на града ще имат възможността да изкарат невероятен рок купон с тях, месец преди старта на новото им лятно турне. Този път то включва мащабни концерти само в пет български града - София, Бургас, Варна, Созопол и Пловдив.", "date": "2019.06.11", "title": "Ямбол: Стефан Вълдобрев и „Обичайните заподозрени\" ще изнесат концерт за празника на града"}
{"url": "http://www.focus-news.net/news/2019/06/11/2668768/prof-plamen-pavlov-vaprosat-s-proizhoda-na-gotse-delchev-ne-stoi-i-nikoga-ne-e-stoyal-na-dneven-red-samiyat-toy-neednokratno-podchertava-che-e-balgarin.html", "text": "Въпросът с произхода на Гоце Делчев не стои и никога не е стоял на дневен ред, самият той нееднократно подчертава, че е българин. Това каза историкът проф. Пламен Павлов в интервю за  Агенция „Фокус“  за споровете между България и Северна Македония около личността и делото на Гоце Делчев и общите чествания на паметта му. „Личността на Гоце Делчев може само да обединява един разделен народ. Това го е завещал и самият Гоце Делчев, който нееднократно подчертава, че е българин. Негов идеал е Васил Левски. Той е свързан дълбоко с българското образование, въобще с цялостния живот на българската нация по време на своя кратък, но съдържателен живот“, каза още проф. Пламен Павлов и подчерта, че по документи Гоце Делчев се нарича Георги Делчев. Според него въпросът с произхода на революционера не стои на дневен ред. „За науката и честните хора въпросът за произхода на Гоце Делчев никога не е стоял на дневен ред. Самият Гоце Делчев, Даме Груев, Яне Сандански и който си щете са на ясни български позиции. Вече що се отнася до така наречената ВМРО – обединена, до разни комунистически креатури и конструкти на Коминтерна и комунистическия режим, включително в България за голямо съжаление, това е съвсем друг въпрос. При Гоце Делчев, при неговите съратници, при тези стотици хиляди българи по онова време, няма никакво съмнение какви са. Те са българи, няма съмнение не само за тях, а за целия свят“, подчерта проф. Павлов. Той обърна внимание на записките на американския журналист  Алберт Сониксен, който говори само за българи и нищо друго. „Такова е мнението на езиковеди и на кого ли не. Това е едно голямо кощунство върху историята на България, включително и на българската земя Македония“, изтъкна историкът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.11", "title": "Проф. Пламен Павлов: Въпросът с произхода на Гоце Делчев не стои и никога не е стоял на дневен ред, самият той нееднократно подчертава, че е българин"}
{"url": "http://www.focus-news.net/news/2019/06/11/2668785/apelativniyat-spetsializiran-nakazatelen-sad-ostavi-v-aresta-devetima-ot-obvinenite-za-reket-i-razprostranenie-na-narkotitsi-v-montana.html", "text": "Апелативният специализиран наказателен съд потвърди изцяло определението на първоинстанционния съд от 3 юни 2019 г., с което бяха задържани  под стража девет от десетимата обвинени от Специализираната прокуратура за участие в организирана престъпна група за рекет и разпространение на наркотици в Монтана и региона. Това съобщиха от пресцентъра на  Апелативна специализирана прокуратура . \r\nСред задържаните е ръководителят на групата Мартин Антов. По искане на обвинението на десетия от групата бе определен „Домашен арест“ заради влошено здраве. \r\nУчастниците в престъпното сдружение бяха задържани в Монтана и София на 30 май 2019 г. при операция на Специализираната прокуратура, ГДБОП и ГДНП. \r\nПретърсени бяха десетки адреси и автомобили. При действията по разследването на три адреса бяха намерени и иззети различни по количество и вид наркотици и над 20 000 лева в брой. В къщата на ръководителя Мартин Антов бяха открити мачете и брадва, а в колата му – метална палка. \r\nОпределението на Апелативния специализиран наказателен съд е окончателно и не подлежи на обжалване.", "date": "2019.06.11", "title": "Апелативният специализиран наказателен съд остави в ареста деветима от обвинените за рекет и разпространение на наркотици в Монтана"}
{"url": "http://www.focus-news.net/news/2019/06/11/2668787/po-initsiativa-na-vitseprezidenta-iliyana-yotova-shte-se-provedat-tri-kulturni-proyavi-za-balgarite-v-arzhentina.html", "text": "Три културни прояви, свързани с българската общност в Аржентина, ще се проведат по инициатива на вицепрезидента Илияна Йотова. Това съобщиха от  прессекретариата на държавния глава .  \r\nНа 12 юни от 18.00 часа в зала „Проф. Васил Геров“, Национален дарителски фонд „13 века България“, ще бъде открита изложбата „Обиколка на света за 270 дни“ на аржентинската художничка Стела Сиди и прожектиран едноименният документален филм. Когато е едва на четири години, Стела Сиди и семейството й предприемат дългото пътуване от България до Аржентина.  \r\nНа събитието ще бъде представена и книгата „Лекар“ на почитания доктор от български произход Хорхе Мичофф. Преводът на „Лекар“ е на Ружка Николова, носителка на отличието „Българка на годината“ на Държавната агенция за българите в чужбина. По идея на вицепрезидента Йотова предговорът разказва историята на българската емиграция в Аржентина.", "date": "2019.06.11", "title": "По инициатива на вицепрезидента Илияна Йотова ще се проведат три културни прояви за българите в Аржентина"}
{"url": "http://www.focus-news.net/news/2019/06/11/2668788/yambol-osmoto-izdanie-na-art-festival-otvoreni-prostranstva-shte-se-provede-v-grada-ot-12-do-17-yuni.html", "text": "Различното и многообразно културно събитие, познато като Арт-фестивал „Отворени пространства“, отново съпътства празника на Ямбол и очаква своята публика в дните от 12 до 17 юни. Това съобщиха от пресцентъра на  Община Ямбол . Инициативите и този път имат амбицията да впечатляват, провокират и ангажират емоционално всички участници. \r\nУличен театър, ателиета, изложби и други забавни атракции дават характерния привкус на  колоритното събитие. \r\nЕдин от акцентите в него е Националният ролер фест - Ямбол 2019, който ще се състои на 15 и 16 юни в Градския парк. \r\nНа 15 юни Малкият розариум ще бъде територия на ямболски художници и фонографи, обединени в проекта „Отворени Арт пространства“. Началото е в 10.30 часа. \r\nФестивалът започва с конкурс за ученически мултимедийни презентации на тема „Ямбол – моят град“. Началото е в 15.00 часа в Културно-информационен център „Безистен“. \r\nЗа седемте си издания досега „Отворени пространства“ е утвърден като неизменен акцент от програмата на Деня на Ямбол, изненадващ със своето разнообразие и даващ простор на вдъхновението и свободната изява на много артисти и граждани.", "date": "2019.06.11", "title": "Ямбол: Осмото издание на Арт-фестивал „Отворени пространства“ ще се проведе в града от 12 до 17 юни"}
{"url": "http://www.focus-news.net/news/2019/06/11/2668781/api-5-sa-ofertite-za-nadzor-pri-izgrazhdaneto-na-am-hemus-ot-boaza-do-vrazkata-s-patya-ruse-veliko-tarnovo.html", "text": "5 са отворените оферти в обществената поръчка за избор на строителен надзор при изграждането на автомагистрала „Хемус“ в участъка от пътен възел „Боаза“ до пресичането с път I-5 Русе - Велико Търново. Това съобщиха от пресцентъра на  Агенция „Пътна инфраструктура“ . \r\nВ обособена позиция 1 са първите три участъка, от общо шест, които ще се изграждат: участък 1 от км 87+800 до км 94+980 км и от км 96+600 до км 103+060, включително пътен възел „Дерманци“; участък 2 от края на пътен възел „Дерманци“ (пресичане с път ІІІ-307) до пресичането с път ІІІ-3005, включително пътен възел „Каленик“, от км 103+060 до км 122+260”; участък 3 от края на пътен възел „Каленик“ (пресичане с път ІІІ-3005) до пресичането с път ІІ-35, включително пътен възел „Плевен“ от км 122+260 до км 126+780 и от км 127+100 до км 139+340“. Индикативната стойност на поръчката е 9 281 089 лв. без ДДС. \r\nОтворените оферти са на: \r\n- Обединение АМ Хемус Тиайси 2019, в което са: „Тест Консултинг“ ООД, „Ипсилон Консулт“ ЕООД и „Айси Консулентен Цивилтехникер“ ООД, Австрия; \r\n- Хемусстройконсулт ДЗЗД, с участници: „Т7 Консулт“ ЕООД, „Пловдивинвест“ АД, „Ае Дозоринг s.r.o.“, „НТСС – Консултинженеринг“ ЕООД и „Тотема – проект“ ЕООД; \r\n- ДЗЗД „Хемус консулт“, в което са: „Рутекс“ ООД, „Пътинвест – инженеринг“ АД, „Логистика – 21“ ЕООД, „Пътконсулт 2000“ ЕООД и „Инжконсултпроект“ ООД). \r\nВ обособена позиция № 2 са: участък 4 от края на пътен възел „Плевен“ (пресичане с път II-35) до път III-301 включително пътен възел „Летница“, от км 139+340 до км 166+144.09; участък 5 от края на пътен възел „Летница“ (пресичане с път III-301) до път III-303 включително пътен възел, от км 166+144,09 до км 189+344; участък 6 от края на пътен възел на път III-303 до път I-5 включително пътен възел, от км 189+344 до км 222+000”. Индикативната стойност на поръчката е 13 146 511 лв. без ДДС. \r\nОтворените оферти са на: \r\n- ДЗЗД „Хемус Контрол“, с участници: „Три – Ес“ ЕООД, „Пи Ес Консулт“ ЕООД, „Трафик Холдинг“ ЕООД, „Ен Ар Консулт“ ЕООД, „План Инвест“ Пловдив ЕООД, „Контпас“ ЕООД, „Арнаудов Консулт“ ЕООД, „Бул Инвест Контрол“ ЕООД, „Строй Тех Надзор“ ЕООД и „Трансконсулт - БГ ООД“; \r\n- ДЗЗД „ИДЕИ“, в което са: „Интконс“ ООД, „Инфрам а.с.“ и „Експерт Дисижънс“ ООД. \r\nНа участъците, в които в момента се извършват строителни работи надзорът е възложен по реда на чл. 20, ал. 2 от ЗОП.", "date": "2019.06.11", "title": "АПИ: 5 са офертите за надзор при изграждането на АМ „Хемус“ от Боаза до връзката с пътя Русе - Велико Търново"}
{"url": "http://www.focus-news.net/news/2019/06/11/2668792/mvr-20-807-shofyori-sa-provereni-po-vreme-na-poslednata-operatsiya-sreshtu-upotrebata-na-alkohol-i-narkotichni-veshtestva.html", "text": "20 807 шофьори са проверени по време на последната операция срещу употреба на алкохол, наркотични вещества и техните аналози. Това съобщиха от пресцентъра на  МВР . Тя се проведе в седмицата от 3 до 9 юни и бе организирана по линя на Европейската мрежа на службите на Пътна полиция – TISPOL.  \r\nПо време на проверките е установено, че 212 водачи са употребили алкохол, а 48 са управлявали след употреба на наркотични и упойващи вещества.  \r\nПри проведената последна подобна операция през месец декември 2018 година проверените водачи са били 19 624, установените случаи на употребили алкохол са били 204, а 42 са управлявали МПС след употреба на наркотични вещества и/или техните аналози.  \r\nПо време на операцията екипите са установили още 286 нарушения за управление на моторно превозно средство без задължителната застраховка \"Гражданска отговорност\". На 480 водачи са отнети свидетелствата за управление на МПС заради неплатени задължения в предвидения от закона срок, от екипите са връчени 3 100 електронни фишове на водачи и 237 на техни спътници. При проверките от екипите са открити 9 издирвани лица, установени са и 2 случая на превозване на крадени стоки.", "date": "2019.06.11", "title": "МВР: 20 807 шофьори са проверени по време на последната операция срещу употребата на алкохол и наркотични вещества"}
{"url": "http://www.focus-news.net/news/2019/06/11/2668790/smolyan-festivalat-na-divite-tsvetya-v-rodopite-shte-se-provede-za-sedma-poredna-godina-v-selata-ot-gornoto-porechie-na-reka-arda-ot-21-do-30-yuni.html", "text": "За седми пореден път тази година ще се проведе Фестивалът на дивите цветя в Родопите, който се организира в населените места от района на Горното поречие на река Арда. Това каза за  Радио „Фокус“ – Смолян  Илия Годев – секретар на Народно читалище „Проф. д-р Асен Златаров 1927“ в село Смилян, което е съорганизатор на проявата. Фестивалът ще бъде в дните от 21 до 30 юни, като ще има и няколко последващи събития в началото на месец юли. По думите му три са акцентите в колоритното събитие. „Това са фолклорния фестивал „Изворен глас“ в село Смилян на 22 юни, ателието „Еньовски изцеления“, което се провежда за четвърта поредна година в партньорство със село Киселчово и традиционния ритуал „Еньовденска магия“, който се организира от клуб „Хоро“ към читалище „Орфееви гори“ в квартал  \r\n„Райково“ и се провежда на поляните над село Горна Арда“, поясни Годев. \r\nТой уточни, че тази година има няколко интересни моменти във фестивала. „По време на фолклорния фестивал в Смилян е включена нова категория, която е озаглавена „Разказвачи на истории на родопски диалект“. Идеята е да насърчаваме малки и големи да популяризират самия традиционен бит в Родопите и от друга страна богатството на родопския диалект като изразност. Защото местният диалект има думи, които не могат да бъдат срещнати нито в литературна форма, нито в останалите диалекти в страната. Вторият интересен момент е, че тази година традиционния велотур на река Арда е изтеглен през първия уикенд на юли“, обясни Годев. \r\nПрез всички дни на фестивала има много интересни събития във всички селища от Горното поречие на река Арда. На 23 юни желаещите могат да се включат в подготовката за Еньовденския ритуал и дегустацията на билкови напитки в село Арда, която е от 16.00 часа. На следващата сутрин на 24 юни съветваме почитателите на местната кулинария и местни продукти да посетят пазара на билки и местни продукти в село Горна Арда, който ще се проведе от 9.00 до 11.00 часа. В село Могилица ще има две събития – ателие „Символите на село Могилица“ и другото е ателие с вкусотии и билкови напитки. Те ще бъдат на съответно на 25 и 26 юни. „Любителите на нестандартните преживявания могат да изберат приключенския велотур, който ще предложи възможност за опознаване и фотографиране на растения. Последният уикенд на юни ще бъде ботаническият тур фотоприключения в Горното поречие на река Арда“, посочи Илия Годев. \r\nПрез последните години хората, които идват на различните събития включени във Фестивала на дивите цветя в Родопите нарастват, защото тези, които са го посетили или са участвали в него се превръщат в естествена и жива реклама на това, което се случва в Горното поречие на Арда през тези дни, коментира Годев. Той добави, че организатори на фестивала са община Смолян, кметствата и читалищата в населените места Смилян, Могилица, Арда, читалище „Орфееви гори“ в Смолян и екоорганизация „Родопи“. \r\nНели ГЕРГЬОВСКА", "date": "2019.06.11", "title": "Смолян: Фестивалът на дивите цветя в Родопите ще се проведе за седма поредна година в селата от Горното поречие на река Арда от 21 до 30 юни"}
{"url": "http://www.focus-news.net/news/2019/06/11/2668793/pazardzhik-dva-signala-za-postradali-ptitsi-sa-polucheni-na-zeleniya-telefon-na-riosv.html", "text": "Два сигнала за пострадали птици са получени на „зеления телефон“ на РИОСВ - Пазарджик през изминалия месец. Това съобщиха за  Радио „Фокус“ – Пазарджик  от РИОСВ. Първият е за намерен малък воден бик в град Пещера. Установено е, че защитената птица е в добро състояние, което не налага изпращането и в спасителен център. Освободена е на подходящо за вида място. Вторият сигнал е за намерена малка сова в градската градина на град Пазарджик. При проверката е констатирано, че младата горска ушата сова е във видимо добро състояние. След като е поставена на дърво в близост до мястото, където е намерена, птицата се е изкачила чрез политване и подскоци на по-високите клони. \r\nВаня НИКОЛОВА", "date": "2019.06.11", "title": "Пазарджик: Два сигнала за пострадали птици са получени на „зеления телефон“ на РИОСВ"}
{"url": "http://www.focus-news.net/news/2019/06/11/2668795/smolyan-ot-17-yuni-v-obshtinata-zapochva-priem-na-dokumenti-za-kampaniyata-misiya-smolyan-2019.html", "text": "От 8 юли т.г. Община Смолян ще проведе Младежка кампания „Мисия Смолян- 2019”. Това съобщиха от пресцентъра на  Общината . Инициативата е свързана със създаване и поддържане на чиста и приветлива околна среда в град Смолян и в населените места в общината.  \r\nДокументи за участие в кампанията ще се приемат от 17 до 28 юни 2019 година включително от 09.00 часа до 12.00 часа и от 13.00 часа до 16.00 часа в стая 228 на Община Смолян.  \r\nКандидатите за участие в Младежка кампания „Мисия Смолян – 2019” е необходимо да са навършили или да навършват 15 години не по-късно от датата на започване на работа в кампанията, да са ученици или завършили средно образование през учебната 2018/2019 г. и да са с постоянен адрес в град Смолян или в селата от община Смолян.  \r\nДокументи, необходими за включване в кампанията, са: регистрационна карта за участие в кампанията и декларация за съгласие във връзка с обработване на лични данни (бланка на регистрационна карта може да се изтегли от сайта на Община Смолян или да се получи в стая 228-ма на общинска администрация);  \r\nкарта за предварителен медицински преглед, попълнена от личния лекар, удостоверяваща здравния статус на ученика; лична карта на кандидата за участие в кампанията (само за сверяване на данни).  \r\nГрафик на работните смени в Младежка кампания „Мисия Смолян-2019“:  \r\n- първа смяна – от 8 юли до 19 юли 2019 година;  \r\n- втора смяна - от 22 юли до 2 август 2019 година.", "date": "2019.06.11", "title": "Смолян: От 17 юни в Общината започва прием на документи за кампанията „Мисия Смолян - 2019”"}
{"url": "http://www.focus-news.net/news/2019/06/11/2668784/tass-filaret-zayavi-che-ne-priznava-tomosa-ot-konstantinopolskiya-patriarh.html", "text": "Почетният патриарх на т.нар. Православна църква на Украйна (ПЦУ) Филарет заяви, че не признава томоса, получен от новата църковна структура от Константинополския патриарх в началото на тази година, предава  ТАСС . \r\n„Ние не приемаме този томос, защото не знаехме неговото съдържание“, обясни той в рамките на изказване в Киев на Форума на украинската интелигенция. „Ако знаехме съдържанието му, то на 15 декември не бихме гласували за автокефалия, тъй като не ни трябва да преминаваме от една зависимост в друга“. \r\nПо неговите думи, действащата в Украйна Украинска православна църква – Московска патриаршия служи на интересите на Русия, а ПЦУ – на Гърция. „Докато по същото време никой не служи на Украйна“, добави Филарет. \r\nПревод и редакция:", "date": "2019.06.11", "title": "ТАСС: Филарет заяви, че не признава томоса от Константинополския патриарх"}
{"url": "http://www.focus-news.net/news/2019/06/11/2668797/kremal-ideyata-za-sreshta-putin-tramp-v-osaka-visi-vav-vazduha.html", "text": "Идеята за възможна среща между президентите на Русия и САЩ на срещата на Г-20 в Осака виси във въздуха, защото Вашингтон не я е конкретизирал досега и не се води предметна дискусия по никакви канали, съобщи пред журналистите помощникът на Владимир Путин Юрий Ушаков, предава  РИА Новости. \r\n„Що се касае до срещата с американците, какво мога да ви кажа: идеята за възможна среща между Путин и Тръмп в Осака в рамките на Г-20 виси във въздуха, но след като предложи това американската страна засега не конкретизира нищо и засега ние не обсъждаме конкретика по никакви канали – т.е. времето и мястото на провеждането, дневния ред“, заяви Ушаков. \r\nПревод и редакция:", "date": "2019.06.11", "title": "Кремъл: Идеята за среща Путин-Тръмп в Осака виси във въздуха"}
{"url": "http://www.focus-news.net/news/2019/06/11/2668796/varna-narodno-chitalishte-prosveta-1927-organizira-sreshta-razgovor-s-pisatelyat-vasil-ginev-na-13-yuni.html", "text": "Народно читалище „Просвета 1927“ организира среща - разговор с писателят Васил Гинев на 13 юни. Събитието е част от празничната програма на читалището по повод традиционният събор „Аспарухово пее и танцува“. Това съобщи за  Радио „Фокус“ – Варна  секретарят на читалището Любка Тодорова. Васил Гинев ще представи пред гостите на читалището книгите си „Вълчан войвода – Златният бог на България“ и „Зорница“. „Той е местен човек, който общува с библиотеката и за първи път ще представя при нас, „Вълчан войвода“ особено и „Зорница“, отбеляза Любка Тодорова. Събитието ще се състои от 17.30 часа в читалищната библиотека. Любка Тодорова съобщи, че подобно събитие вече се е състояло в галерия „Аспарухово Арт“, където е открита изложбата „…И беше добро“ 2. \r\nБояна АТАНАСОВА", "date": "2019.06.11", "title": "Варна: Народно читалище „Просвета 1927“ организира среща - разговор с писателят Васил Гинев на 13 юни"}
{"url": "http://www.focus-news.net/news/2019/06/11/2668798/sport-tsska-predstavi-poluzashtitnik-ot-irlandiya.html", "text": "ЦСКА се подсили с още едно ново попълнение в предни позиции. От днес част от клуба е ирландецът Греъм Кели, който подписа 2-годишен договор с „червените“, съобщи официалният сайт на отбора. Офанзивният полузащитник идва от английския Плимут, където през изминалия сезон записа общо 49 мача, 6 гола и 13 асистенции. Веднага след успешно приключилите преговори, опитният футболист замина за лагера на тима в Тетевен и там ще се включи в следобедното занимание. Кери действа на позициите като плеймейкър и ляво крило. Той е юноша на Селтик", "date": "2019.06.11", "title": "Спорт: ЦСКА представи полузащитник от Ирландия"}
{"url": "http://www.focus-news.net/news/2019/06/11/2668799/pernik-duhat-na-obichaya-i-festivalat-surva-byaha-predstaveni-na-fotoizlozhba-v-london.html", "text": "Духът на обичая и фестивалът „Сурва“ се пренесоха в Лондон, където бяха представени чрез уникална изложба от фотоси. Това съобщиха от пресцентъра на  Община Перник . Гостите на експозицията имаха възможността да се докоснат до традицията, чрез истински сурвакари и приготвени местния ястия. Делегацията беше водена от кмета на Община Перник Вяра Церовска.  \r\n„Тази вълнуваща среща е по инициатива на Светла Дионисиева, директор на Българския културен институт в Лондон. Тя и нейният брат имат много силна връзка с Трън. Оттам се зароди идеята да бъде представен регионът с традициите на Трън, Брезник и Перник“, посочи Вяра Церовска.    \r\nЕкспозицията е била видяна от много българи, които от дълги години живеят в Англия, както и от много почитатели на фестивала на маскарадните игри. Събитието е било отразено от много журналисти, които са представили Сурва в техните медии.   \r\n„Заедно се забавлявахме на изпълненията на народна музика, както и на трънския хумор, бяха вълнуващи и въздействащи мигове. Групата на Трън се представи и с традиционната бусинска керамика“, каза Вяра Церовска.", "date": "2019.06.11", "title": "Перник: Духът на обичая и фестивалът „Сурва“ бяха представени на фотоизложба в Лондон"}
{"url": "http://www.focus-news.net/news/2019/06/11/2668802/kyustendil-kosene-na-treva-i-izryazvane-na-hrasti-se-izvarshvat-na-patya-kyustendil-gkpp-oltomantsi.html", "text": "Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Това съобщи за  Радио „Фокус” – Кюстендил  дежурният в Областно пътно управление – Кюстендил. Косене на трева и изрязване на храсти се извършват на пътя Кюстендил – ГКПП „Олтоманци”. Участъците са сигнализирани с пътни знаци. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Аварийно – възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, като движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. \r\nВенцеслав ИЛЧЕВ", "date": "2019.06.11", "title": "Кюстендил: Косене на трева и изрязване на храсти се извършват на пътя Кюстендил – ГКПП „Олтоманци”"}
{"url": "http://www.focus-news.net/news/2019/06/11/2668801/vidin-gimnazisti-predstavyat-komediya-ot-greshki-ot-shekspir.html", "text": "Видински гимназисти представят „Комедия от грешки“ от Шекспир, предаде репортер на  Радио „Фокус“ – Видин . Днес се проведе генералната репетиция за представлението, което е на 12 юни от 15.00 и от 18.00 часа в залата на Симфониета – Видин. Участниците в пиесата са ученици от Гимназията с преподаване на чужди езици „Йордан Радичков“. Подготовката за представлението продължава 4 месеца. Ръководител на екипа е преподавателят Емил Живков. „Избрахме най-късата комедия на Шекспир, тя е и една от най-ранните му пиеси. „Комедия от грешки“ се определя като ситуационна комедия. Надявам се публиката да оцени нашата работа и да се забавлява искрено“, каза Емил Живков. \r\nАнна ЛОЗАНОВА", "date": "2019.06.11", "title": "Видин: Гимназисти представят „Комедия от грешки“ от Шекспир"}
{"url": "http://www.focus-news.net/news/2019/06/11/2668803/d-r-vyara-tserovska-izlozhbata-surva-koyato-predstavihme-v-london-provokira-interesa-kam-traditsiite-i-obichaite-na-pernik.html", "text": "Изложбата „Сурва“, която представихме в Лондон,  провокира интереса към традициите и обичаите на Перник. Това каза в предаването „Перничани – потомците на Кракра“  кметът на община Перник Вяра Церовска по повод представената в началото на месеца изложба. „Това, което представихме, бяха нашите фотоси от „Сурва“, защото наистина с тях впечатляваме. Където и да отидем, намираме много приятели, които след това искат да дойдат в Перник и да бъдат част от този голям мащабен проект - Сурва, който неслучайно е в нематериалното културно наследство на ЮНЕСКО. Беше много приятно. Представихме местни фирми, които имат много вкусни продукти. Англичаните се възхитиха на един непознат за тях, но типичен български вкус, и наистина се получи много приятна среща. Аз благодаря на Светла Дионисиева и на Българо-британското дружество, които позволиха да се случи тази среща, за  да покажем нашето богато културно, духовно наследство в центъра на Лондон, да намерим нови приятели, които съм убедена, че ще доведат гости при нас, за да видят как живеем в Перник, в Брезник, в Трън, да се насладят на красивите обичаи, на вековната традиция, на невероятните танци, маски, звънци, на хубавите празници и традиции, които имаме“, коментира кметът. Вяра Церовска допълни, че гости на изложбата са били и българи, които от дълги години живеят в Лондон. „Това беше една наистина вълнуваща среща“, каза Вяра Церовска.  \r\nРосица АНГЕЛОВА", "date": "2019.06.11", "title": "Д-р Вяра Церовска: Изложбата „Сурва“, която представихме в Лондон,  провокира интереса към традициите и обичаите на Перник"}
{"url": "http://www.focus-news.net/news/2019/06/11/2668789/vodeshti-balgarski-istoritsi-vazraziha-sreshtu-predlozhenieto-na-severna-makedoniya-za-obshto-chestvane-na-gotse-delchev-na-7-oktomvri-obzor.html", "text": "Във понеделник се проведе първото заседание на Съвместната междуправителствена комисия на България и Северна Македония, създадена съгласно Договора за приятелство, добросъседство и сътрудничество между двете държави. Макар и страните да отчетоха напредък в сферата на икономиката и транспорта, крайъгълният камък в отношенията на България и Северна Македония остана общата история. Причината бе предложението от македонска страна за съвместно честване на паметта на Гоце Делчев на 7 октомври, когато костите му са предадени от комунистическата власт у нас на югозападната ни съседка.  \r\nПо този повод  „Фокус“  се обърна към водещи историци за позицията им от гледна точка на историческата истина. Всички те се обединиха срещу предложението на Северна Македония за общо честване на Гоце Делчев. Повечето от тях го определиха като провокация, а някои дори използваха по-силни думи. Общо и категорично бе становището на историците за българския произход на Гоце Делчев.  Историкът и преподавател във Великотърновския университет „Св. св. Кирил и Методий“ проф. Пламен Павлов  подчерта, че предложението за общо честване на Гоце Делчев на 7 октомври е обидно, абсурдно и позорящо светлата памет на героя. „Аз го приемам не само като една стандартна провокация, на каквито сме се нагледали и наслушали последните повече от 50 години, но и като нещо изключително обидно. Апелирам към колегите от българската част на комисията в никакъв случай да не правят компромиси с историята“, заяви той. Проф. Пламен Павлов приветства позицията на вицепремиера и министър на външните работи Екатерина Захариева. Според него тя точно и категорично е заявила, че не само историците, но и никой българин няма да се съгласи върху подобно ругателство върху историята и върху една такава светла българска личност, каквато е Гоце Делчев. \"Очевидно в Македония и то хора от интелигенцията и по-млади колеги не само, че не са се отърсили от „черната магия“ на македонизма, а продължават да бъдат нейни проводници. И то на такова междудържавно равнище при един ясен, категоричен договор за добросъседство и приятелство“, коментира проф. Павлов. Според него въпросът с произхода на Гоце Делчев не стои и никога не е стоял на дневен ред, защото самият Делчев нееднократно подчертава, че е българин. Акад. Георги Марков  определи предложението за съвместно честване на Гоце Делчев за 7 октомври като наглост и провокация.  „Не може те да се подиграват с нас, предлагайки датата 7 октомври 1946 г., когато костите на Гоце Делчев бяха предадени на скопските титовисти от Георги Димитров и управляващата комунистическа партия. Това е една гавра. Заветът е костите на Гоце Делчев да бъдат погребани в свободна Македония. Македония не беше свободна нито след Първата, нито след Втората световна война“, каза акад. Марков. Според него кражбата на българска история се прави от югозападната ни съседка от времето на Тито. Според него трябва да се заяви, че историята е такава, каквато е. Акад. Марков също изтъкна българския произход на Гоце Делчев и подчерта, че има обнародвани писма на Гоце Делчев, в които той се изповядва като българин от Кукуш. „Може ли посмъртно в името на създаването на така наречената македонска нация ние да се съгласим да го правим македонец. Същото е да се съгласим, че е учил случайно в българската гимназия в Солун, във военното училище пак попаднал случайно. След това бил екзархийски учител. Много случайности станаха“, коментира акад. Марков. Той призова, че е крайно време в Скопие да проумеят, че в името на бъдещето не можем да приспособим историята.  Проф. Светлозар Елдъров от Института за балканистика при БАН  също определи като провокация предложението на Северна Македония 7 октомври да е дата на общото честване на Гоце Делчев. Той изтъкна, че датата е свързана с най-голямото морално, идеологическо и политическо падение на БКП. Проф. Елдъров обърна внимание, че на същата дата през 1946 г. тя е предала костите на Гоце Делчев на Скопие, а заедно с него неговата кауза, целия архив и музейни сбирки на Македонския научен институт. Според него по този начин тогавашната власт символично е предала и македонските българи и тяхната борба за национално освобождение и обединение. Историкът изтъкна, че прескачането в прегледа на Комисията от Античността до Гоце Делчев е опит да се прикрие катастрофата с подписването от България на Договора за добросъседство и приятелство. „Сравнявайки го с Преспанския договор, който Гърция сключи с държавата Република Македония, нашият договор изглежда като ученическо съчинение. В историческата колегия тлее истинско брожение, защото никой не беше консултиран от историците, които сме се занимавали през годините с проблемите на Македония, с македонския въпрос, с националноосвободителните борби на Македония. Познавам колегите, които са работили и трябва да кажа, че голяма част от нашите представители от тази експертна мултидисциплинарна комисия по образователни и исторически въпроси нямат компетентност по основните теми, които изпъкват в споровете между двете страни“, каза професорът.  Историкът от Югозападния университет „Неофит Рилски“ доц. Валентин Китанов  изрази умерена позиция. Според него дори  да не е с цел провокация идеята за съвместно честване на паметта на Гоце Делчев на 7 октомври не говори добре за македонската страна. „Трябва да знаем истинските мотиви от македонската страна. Защо точно тази дата 7 октомври е предложена, когато костите на Гоце Делчев са пренесени в Скопие. Дали това е някакъв опит да се търси нещо, което да обединява по някакъв начин личността или това наистина е провокация, направена с ясната цел, че България няма да приеме това предложение“, коментира доц. Китанов. Той обясни, че много често в политиката се правят точно такива стъпки, които много добре могат да прогнозират стъпката на отсрещната страна. По думите повод за подобна крачка от македонска страна може да бъде желанието на съседката ни да стовари вината върху страната ни, в случай че не получи дата за преговори за присъединяване към ЕС и трябва да се търси някаква външна причина за това. „Ако това е направено с ясното съзнание, че не е провокация и е разбирано като някаква обща дата, също не говори добре за македонската страна, тъй като това означава, че липсва все още една категорична, историческа, обективна оценка и преоценка на тоталитарното минало в тази държава“, каза доц. Китанов. Според него въпросът е особен, защото българското общество окончателно е създало свои представи и оценка за така наречения тоталитарен период от развитието на държавата, но такава оценка в Македония не е направена. Доц. Китанов обаче бе категоричен, че опитите и упорството от македонска страна да се твърди, че Гоце Делчев не е българин, са обречени на неуспех.  \r\nДеница КИТАНОВА", "date": "2019.06.11", "title": "Водещи български историци възразиха срещу предложението на Северна Македония за общо честване на Гоце Делчев на 7 октомври (ОБЗОР)"}
{"url": "http://www.focus-news.net/news/2019/06/11/2668800/ek-edin-nov-premier-nyama-da-promeni-sdelkata-za-izlizane-na-velikobritaniya-ot-sayuza.html", "text": "Избирането на нов британски премиер няма да промени сделката за излизане на Великобритания от Европейския съюз, договорена от Тереза Мей, заяви говорител на Европейската комисия във вторник, цитиран от  Reuters . \r\nПомолен да коментира обещанието на Борис Джонсън, фаворитът за следващ министър-председател на Великобритания, говорителят заяви: „Всички знаят какво е на масата. Това, което е на масата, е одобрено от всички страни-членки и избирането на нов премиер няма да промени параметрите“. \r\nПревод и редакция:", "date": "2019.06.11", "title": "ЕК: Един нов премиер няма да промени сделката за излизане на Великобритания от Съюза"}
{"url": "http://www.focus-news.net/news/2019/06/11/2668794/dobrich-izbran-e-izpalnitel-po-obshtestvenata-porachka-za-vodno-ohranitelna-deynost-na-neohranyaemi-plazhove-v-oblastta.html", "text": "Избран е изпълнител по обществена поръчка за водно-охранителна дейност на неохраняеми плажове в областта. Това съобщиха от пресцентъра на  Областна администрация – Добрич . Общо две са били постъпилите оферти след удължаване на срока. До първоначалния срок на приемане на оферти – 31 май 2019 г., е постъпила само една оферта.  \r\nВ съответствие с изискването на Закона за обществените поръчки, срокът за подаване на оферти бе удължен с още три дни – до 17.30 часа на 6 юни 2019 г. В този период от време е постъпила още една оферта - от „БЖСС Св. Никола“ ЕООД – Варна.  \r\nПървият участник – Областен съвет на БЧК - Добрич, е предложил цена за изпълнение в размер на 69 800 лв. без ДДС. Вторият участник - „БЖСС Св. Никола“ ЕООД – Варна, предлага цена на изпълнение в размер на 68 800 лв. без ДДС.  \r\nСлед проверка на документите на участниците и разглеждане на ценовите им предложения, за изпълнител е определено варненското дружество. Двамата участници са уведомени писмено за резултата.  \r\nОт пресцентъра припомнят, че обществената поръчка за осигуряване на водно-спасителна дейност на определените плажни ивици е била с прогнозна стойност 69 900 лева без ДДС. Тя обхваща плажовете „Крапец – Север“ - част 2 - 1 пост, „Фиш-фиш“ - 2 поста, „Болата“ - 1 пост, „Дуранкулак - къмпинг „Космос“  - 1 пост, и „Шабленска тузла - къмпинг „Добруджа“, без част 4 - 2 поста. Общо 7 спасителни стационарни поста са предвидени на петте плажа. Спасителни постове там ще има в периода от 01 юли 2019 г. до 31 август 2019 г.", "date": "2019.06.11", "title": "Добрич: Избран е изпълнител по обществената поръчка за водно-охранителна дейност на неохраняеми плажове в областта"}
{"url": "http://www.focus-news.net/news/2019/06/11/2668805/api-shofyorite-da-karat-vnimatelno-po-pat-iii-867-madan-zlatograd-v-rayona-na-krastovishteto-za-nedelino-zaradi-montazh-na-avtomatichni-ustroystva-za-patniya-trafik.html", "text": "На 12 юни и на 13 юни от 9.00 часа до 18.00 часа движението по участък от път III-867 Мадан - Златоград в района на кръстовището за Неделино ще се извършва в една лента поради монтаж на автоматични устройства за пътния трафик. Това съобщиха от пресцентъра на  Агенция „Пътна инфраструктура“ . Шофьорите да карат внимателно и със съобразена скорост.", "date": "2019.06.11", "title": "АПИ: Шофьорите да карат внимателно по път III-867 Мадан - Златоград, в района на кръстовището за Неделино заради монтаж на автоматични устройства за пътния трафик"}
{"url": "http://www.focus-news.net/news/2019/06/11/2668804/sevdalina-kovacheva-pernik-konkursat-uchitelyat-koyto-me-vdahnovyava-utvarzhdava-znachimata-rolya-na-uchitelya.html", "text": "Конкурсът „Учителят, който ме вдъхновява“ утвърждава значимата роля на учителя. Това каза в предаването „Перничани – потомците на Кракра“  Севдалина Ковачева, зам.-кмет на Община Перник с ресор „Образование и култура“. По думите ѝ изследването на нагласите и мнението на учениците за училището като място, на което получават нови знания и умения, също не е за подценяване.  \r\n„Учениците оценяват у своите преподаватели много неща – тяхната интелигентност, чувството им за хумор, подкрепата, която им оказват, приятелството, интересния и забавен начин на поднасяне на уроците, това, че общуват на разбираем език с тях, че умеят да ги изслушват и най-вече това, че са приятели“, обясни Севдалина Ковачева. Тя допълни, че и  тази година се запазва тенденцията номинираните преподаватели да се увеличават все повече. „През 2013 година, когато стартира инициативата, номинираните учители са били 40. През 2014 – 85, през 2015 са получени над 100 писма. 2016 получихме почти 200 електронни писма, като номинираните учители бяха 125 от 17 училища. През 2017 гласувалите ученици бяха 2014, а номинираните учители 117. През 2018 година получихме 330 електронни писма, а номинираните учители бяха общо 164 от 19 училища. Чрез тази инициатива Община Перник дава възможност не само на учениците да оценят своите преподаватели, но това е и начин учителите да сверят часовниците си с изискванията на своите ученици“, обобщи Севдалина Ковачева.", "date": "2019.06.11", "title": "Севдалина Ковачева, Перник: Конкурсът „Учителят, който ме вдъхновява“ утвърждава значимата роля на учителя"}
{"url": "http://www.focus-news.net/news/2019/06/11/2668791/alfa-tv-makedoniya-i-evropeyski-i-balkanski-blokadi-datata-za-zapochvane-na-pregovori-stava-nevazmozhna-misiyai.html", "text": "България няма да позволи Македония да стане член на Европейския съюз и НАТО, ако не приеме позицията на София по историческите въпроси, които предизвикват спорове в двете държави. След като външният министър на България Екатерина Захариева заяви, че ако няма договор за Гоце Делчев и Илинденско-Преображенското въстание, София ще се изтегли от междудържавната комисия, излезе веднага с нова закана министъра на отбраната Красимир Каракачанов, коментира близкият до кръговете на ВМРО-ДПМНЕ скопски телевизионен канал  „Алфа ТВ“ . \r\n„Ако искате да бъдете част от ЕС, никой няма да ви защитава, за да бъдете македонци. Ако искате да вярвате в утопията, че Александър Македонски е ваш прародител, това е ваша работа, но не можете да фалшифицирате историята“, цитира медията думите на българския военен министър. \r\nВ Гърция, където са насрочени предсрочни избори на 7 юли, фаворитът за нов премиер Кириакос Мицотакис също се заканва да блокира македонската евроинтеграция, ако някое правителство в Скопие направи нещо, което не е по волята на Атина, отбелязва „Алфа ТВ“, като констатира, че „независимо от Договорите за добросъседство и приятелство, двете съседни страни-членки на ЕС все повече засилват натиска и искат нови отстъпки от македонската страна, а това се случва в момент, когато най-силните държави в Съюза изпращат послания, че, най-вероятно, няма да получим дата за преговори, но не само заради вътрешните реформи в ЕС, а и заради липсата на реформи при нас“. \r\n„Вие вече имате някакъв кредит, това е ясно, но този кредит не е достатъчен, за да се получи дата за започване на преговори накрая. Датата може сега да е преекспонирана тема, предизвикваща разделение, но сега основният въпрос е качеството на реформите, които се правят и дали е постигнат някакъв напредък“, заяви френският посланик в Скопие Кристиян Тимоние. \r\n„Министър-председателят Заев ще се срещне с германския канцлер Меркел в четвъртък в Берлин, където ще се опита да я убеди да получим зелена светлина за преговорите от германския Бундестаг. Въпреки това, според Sueddeutsche Zeitung, \"Меркел ясно посочи, че решението за датата на преговорите може да бъде взето \"най-рано през октомври\", което, според редица членове на германския парламент, се тълкува като умишлено забавяне на разискването по този въпрос, докато Нова Демокрация не дойде на власт в Гърция и след това, разбира се, ще блокира Македония по пътя към ЕС“, пише още скопският телевизионен канал. \r\nПревод и редакция:", "date": "2019.06.11", "title": "„Алфа ТВ“ (Македония): И европейски, и балкански блокади – датата за започване на преговори става невъзможна мисия?"}
{"url": "http://www.focus-news.net/news/2019/06/11/2668808/burgas-dvizhenieto-tryabva-da-se-osashtestvyava-s-povisheno-vnimanie-po-glaven-pat-i-9-v-uchastaka-pomorie-sarafovo-ot-km-221-do-km-225-poradi-chastichni-remontni-deynosti.html", "text": "Движението на територията на областта е спокойно, пътищата са предимно сухи и няма данни за задръствания. Това съобщи за  Радио „Фокус“ – Бургас  дежурният от Областно пътно управление. Движението трябва да се осъществява с повишено внимание по главен път I-9 в участъка Поморие – Сарафово от км 221 до км 225 поради частични ремонтни дейности на асфалтовата настилка, почистване на окопи и косене на тревни площи. Движението трябва да се осъществява с повишено внимание в участъка Варна – Бургас в района на с. Баня от км 183+920 до км 184+595 поради ремонтни дейности на водосток при км 184+258. Движението на МПС се осъществява при стеснение на платното за движение, а максималната скорост на движение е намалена на 50 км/ч.  \r\nИнтензивен е трафикът в град Бургас. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.06.11", "title": "Бургас: Движението трябва да се осъществява с повишено внимание по главен път I-9 в участъка Поморие – Сарафово от км 221 до км 225 поради частични ремонтни дейности"}
{"url": "http://www.focus-news.net/news/2019/06/11/2668807/ek-nad-152-miliona-evro-humanitarna-pomosht-za-sahel.html", "text": "Тъй като страните от Сахел продължават да страдат от въоръжени конфликти, климатичните промени и кризи с изхранването, Европейският съюз предоставя 152,05 млн. евро за облекчаване на нуждаещите се хора в региона. Заедно с миналогодишното финансиране, хуманитарната помощ за Сахел е подкрепена с над 423 млн. евро помощи, което прави ЕС водещ дарител в региона, съобщава  Представителството на ЕК в България . \r\nЕвропейското финансиране от този пакет предоставя хуманитарна помощ в следните седем държави: Буркина Фасо (15.7 млн. евро), Камерун (17.8 млн. евро), Чад (27.2 млн. евро), Мали (23.55 млн. евро), Мавритания (11.15 млн. евро), Нигер (23,15 млн. евро) и Нигерия (28 млн. евро). Допълнителни 5,5 млн. евро са заделени за регионален проект, който се бори с недохранването в Буркина Фасо, Мали, Мавритания и Нигер.", "date": "2019.06.11", "title": "ЕК: Над 152 милиона евро хуманитарна помощ за Сахел"}
{"url": "http://www.focus-news.net/news/2019/06/11/2668809/ministar-krasimir-valchev-shte-uchastva-vav-ii-ta-natsionalna-konferentsiya-dualnoto-obrazovanie-pat-na-vazmozhnostite.html", "text": "Министърът на образованието и науката Красимир Вълчев участва в дискусиите по време на II-та национална конференция „Дуалното образование – път на възможностите“ на 12 юни, от 13.30 ч. в зала „Средец“ на София Хотел Балкан. Това съобщиха от  Министерството .  \r\nКонференцията се организира от Министерството на образованието и науката и проект ДОМИНО („Дуално образование за модерните изисквания и нужди на обществото“) и ще представи целите за развитие на дуалното образование в България. Ще участват над 180 български и чуждестранни представители образователната общност и бизнеса, както и посланикът на Швейцария – Н.пр. г-жа Мюриел Берсе-Коен.", "date": "2019.06.11", "title": "Министър Красимир Вълчев ще участва във II-та национална конференция „Дуалното образование – път на възможностите“"}
{"url": "http://www.focus-news.net/news/2019/06/11/2668810/pernik-na-ofitsialna-tseremoniya-shte-bade-dadeno-nachalo-na-stroitelstvoto-na-nov-paraklis-v-selo-kladnitsa.html", "text": "На официална церемония ще бъде дадено начало на строителството на нов параклис в село Кладница. Това съобщиха от пресцентъра на  Община Перник . Първата копка на параклиса ще бъде направена на 14 юни от 11.00 часа. Той ще носи името на „Св. Възнесение Господне\" и ще бъде изграден в местността Дъбо, където всяка година на Спасовден се прави курбан за здраве.", "date": "2019.06.11", "title": "Перник: На официална церемония ще бъде дадено начало на строителството на нов параклис в село Кладница"}
{"url": "http://www.focus-news.net/news/2019/06/11/2668812/veliko-tarnovo-parvi-sluchay-na-laymska-bolest-za-sezona-e-registriran-v-oblastta-prez-izminalata-sedmitsa.html", "text": "Първи случай на лаймска болест за сезона е регистриран в областта през изминалата седмица. Това съобщиха за  Радио „Фокус“ – Велико Търново  от Регионалната здравна инспекция. Заразеното лице е от Велико Търново. Броят на регистрираните случаи за цялата 2018 година в областта са 12.  \r\nЛаймската болест е една от най-разпространените предавана с кърлежи инфекции в България. Между 20% и 30% от възрастните иксодови кърлежи и 10% от нимфите им са заразени с причинителите на лаймската болест. Първият стадий започва след инкубационен период от 3 до 30 дни и се характеризира със зачервяване на кожата, обикновено на мястото на ухапване от кърлежа, което впоследствие бързо се разширява. Вторият стадий се развива месеци след инфектирането. В тази фаза пациентите често съобщават за умора, проблеми с концентрацията и световъртеж. Типични са кризите на изпотяване и епизодите със силно учестен пулс. Третият стадий са усложненията от нелекуваната лаймска болест, години след заразяването. Клиничните му прояви са хронични възпаления на ставите, необратими кожни промени, атрофия на зрителния нерв, нарушения на паметта. \r\nВ седмицата от 3 до 9 юни са установени 20 случая на варицела, два случая на скарлатина – във Велико Търново и Горна Оряховица, ентероколитите са 14, а острите респираторни заболявания – 5. \r\nНадежда КРЪСТЕВА", "date": "2019.06.11", "title": "Велико Търновo: Първи случай на лаймска болест за сезона е регистриран в областта през изминалата седмица"}
{"url": "http://www.focus-news.net/news/2019/06/11/2668813/pazardzhik-dazhd-vali-v-grada-patnite-nastilki-sa-mokri.html", "text": "Дъжд вали в града, пътните настилки са мокри, предаде репортер на  Радио „Фокус“ – Пазарджик . Трафикът е натоварен. Струпване на автомобили има в района на двете кръгови кръстовища на моста на река Марица, по кръстовищата на главния булевард „България“, на изхода на града в посока Пловдив и по булевард „Георги Бенковски“ в посока изхода на Пазарджик към магистралата. \r\nВаня НИКОЛОВА", "date": "2019.06.11", "title": "Пазарджик: Дъжд вали в града, пътните настилки са мокри"}
{"url": "http://www.focus-news.net/news/2019/06/11/2668816/smolyan-mokri-sa-patishtata-v-oblastta-dvizhenieto-se-osashtestvyava-normalno.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и  без валежи. Пътните настилки навсякъде са мокри заради проливния дъжд от следобедните часове. Заради валежите и пресечения релеф на областта е повишена опасността от падащи камъни по всички направления. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.11", "title": "Смолян: Мокри са пътищата в областта, движението се осъществява нормално"}
{"url": "http://www.focus-news.net/news/2019/06/11/2668815/aktsenti-v-sutreshniya-blok-dobro-utro-balgariya-po-radio-fokus-na-12-yuni.html", "text": "16-годишният ученик от Пловдив с повдигнато обвинение за подготвян атентат отново изведе на преден план темата за пипалата на групировки като „Ислямска държава“ и проблема с радикализацията. Това обаче е почти незабележим случай на фона на стотиците добре образовани млади мъже и жени, избрали доброволно да се присъединят към редиците на джихадистите. Как крайна и кървава идеология продължава да печели съмишленици и каква е технологията на вербуването? Отговорите ще потърсим с арабиста проф. Владимир Чуков. Транспортният министър Росен Желязков проведе среща с превозвачите и новоизбраните евродепутати за пакета „Мобилност“, на която стана ясно, че ще се настоява текстовете да бъдат разгледани отново на първо четене. Какви са шансовете на страната ни за по-добър изход този път? Темата коментираме с евродепутата от ГЕРБ Андрей Новаков. Вътрешният министър Младен Маринов анонсира предложение за създаване на денонощен Национален организационен център по пътна безопасност. Поводът за създаването на такъв център стана катастрофа от преди дни в тунел „Витиня“ на АМ „Хемус“. За координацията на родните служби при инциденти на пътя и за необходимостта от пореден орган за пътна безопасност търсим мнението на инж. Богдан Милчев, член на УС на Института за пътна безопасност. Читалище „Братство“ в Кюстендил и Илинойският университет от САЩ организират Международна камерна музикална академия, а повече за нея ще ни разкаже колегата Венцеслав Илчев в минутите след 9.00 часа. Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.06.11", "title": "Акценти в сутрешния блок „Добро утро, България“ по Радио „Фокус“ на 12 юни"}
{"url": "http://www.focus-news.net/news/2019/06/11/2668734/prof-plamen-pavlov-predlozhenieto-za-obshto-chestvane-na-gotse-delchev-na-7-oktomvri-e-obidno-absurdno-i-pozoryashto-svetlata-pamet-na-geroya.html", "text": "Предложението за общо честване на Гоце Делчев на 7 октомври е обидно, абсурдно и позорящо светлата памет на героя.  Това каза историкът проф. Пламен Павлов в интервю за  Агенция „Фокус“  за споровете между България и Северна Македония около личността и делото на Гоце Делчев и общите чествания на паметта му. „Аз го приемам не само като една стандартна провокация, на каквито сме се нагледали и наслушали последните повече от 50 години, но и като нещо изключително обидно. Апелирам към колегите от българската част на комисията в никакъв случай да не правят компромиси с историята“, заяви той. Според него не трябва да има усмирителен тон от наша страна и разбиране, че историците от Северна Македония са притискани и са им промити мозъците. „За обикновените хора в Македония антибългарската пропаганда може би е дала някакво отражение и то не върху всички. В едноутробната ни Република Северна Македония има достатъчно много хора, които имат българско самосъзнание. Ако за обикновените е възможно да са заблудени, да не са наясно, за хората, които работят с документи, с книги, които участват в научни дискусии, е абсолютно недопустимо да не знаят, че Гоце Делчев е българин. Не става дума за някаква абстрактна обща история-балканска, християнска, а за обща българска история и за нищо друго\", подчерта Павлов. \"Така е поне до 1991 г., както казах и за стотици хора в Македония историята ни е обща и днес. Обща ни е литературата, изкуството – всичко ни е общо. Апелирам да се проявява принципност и неотстъпчивост при подобни коминтерновски, пропагандни тези, които ни връщат във времето на Тито, на Сталин и Димитров. Очевидно в Македония и то хора от интелигенцията и по-млади колеги не само, че не са се отърсили от „черната магия“ на македонизма, а продължават да бъдат нейни проводници. И то на такова междудържавно равнище при един ясен, категоричен договор за добросъседство и приятелство“, коментира проф. Павлов. Той приветства позицията на вицепремиера и министър на външните работи Екатерина Захариева. Според него тя точно и категорично е заявила, че не само историците, но и никой българин няма да се съгласи върху подобно ругателство върху историята и върху една такава светла българска личност, каквато е Гоце Делчев.   \r\nДеница КИТАНОВА Пълния текст на интервюто четете по-късно в „Мнение”", "date": "2019.06.11", "title": "Проф. Пламен Павлов: Предложението за общо честване на Гоце Делчев на 7 октомври е обидно, абсурдно и позорящо светлата памет на героя"}
{"url": "http://www.focus-news.net/news/2019/06/11/2668814/aleksandar-yordanov-sds-ponyatieto-obshta-istoriya-sas-severna-makedoniya-e-politicheska-metafora.html", "text": "Неразбирателство със Северна Македония идва не от разминаване във фактите, а от опита за политическата им фалшификация от гледна точка на антиевропейска идеология. Това каза в интервю за предаването „Вече 30 години – времето е наше“ на  Радио „Фокус“  Александър Йорданов, избран за евродепутат от листата на ГЕРБ и СДС и председател на 36-ото Народно събрание. Той подчерта, че разговорът с Република Северна Македония вече има историческа вреда. „Той започна много преди да се създаде тази двустранна комисия и много преди да бъде подписан договорът между България и Македония. Въпросът е, че няма да бъде решено така лесно отношението ни към това, което политиците наричат обща история. Многократно съм подчертавал, че понятието обща история е по-скоро политическа метафора, защото обща история може да има само общ народ“, обясни Александър Йорданов. По думите му историята не може да бъде обект на политическа търговия. „Ние нямаме нито моралното, нито политическото право да променяме факти, които са абсолютно доказани. И не можем да променяме самоопределянето на хора, които вече не са между живите. Ако една или друга известна личност, родом от територията на днешна Република Македония, в миналото се е самоопределяла, тоест сама е твърдяла за себе си, че е българин, или българин от Македония, то такава тя трябва да си остане в историята. Ако двете държави искат политиците от двете страни да почитат такава историческа личност, то те най-напред трябва да почетат нейното самоопределяне, особено ако то е направено в автобиография. Въпросът за самоопределянето на починалите вече хора от историята в миналото е ключов точно толкова, колкото е ключов въпросът днес как се самоопределят днешните македонци. И в този смисъл с подписването на договора между България и Македония ние сме приели, че македонците имат право да разказват историята си такава, каквато са я направили след 1944 година. В този техен разказ за историята, в това тяхно самоопределяне след 1944 година България не може и не се намесва, но по същия начин те не могат да се намесват в българската история преди 1944 година, част от която е животът и съдбата на хората, живеещи на територията на днешна Република Македония“, каза още Александър Йорданов. Той допълни, че България винаги е подкрепяла европейския път на Република Северна Македония. „Големият проблем е, че подкрепяйки членството на държавата Република Северна Македония, ние категорично не можем да подкрепим продължаването на доктрината на антибългаризма в Република Македония. И това е много ясно записано в самите договори за членство в ЕС, в самия преговорен процес, който предстои, защото там ключов елемент е добросъседството, а добросъседството предполага  да няма неразбирателство именно по такива въпроси, по които ние с македонците за съжаление имаме неразбирателство. Но нашето неразбирателство с Република Северна Македония идва не от разминаване във факти и документи, които еднозначно показват истината, то идва от опита за политическа фалшификация на  тези документи и факти, тяхното изкривяване от гледна точка на определена идеология, която беше и антиевропейска. Много ясно трябва да се каже, че доктрината на македонизма, наложена в югославския период на Република Македония, когато тя беше социалистическа република в рамките на Югославия не е просто и само антибългарска, тя е и антиевропейска“, коментира Александър Йорданов. Според него пътят към решаването на тези дълго трупани проблеми е единствено политическа воля.  \r\nВиктория МЕСРОБОВИЧ-КУВЕНДЖИЕВА", "date": "2019.06.11", "title": "Александър Йорданов, СДС: Понятието „обща история“ със Северна Македония е политическа метафора"}
{"url": "http://www.focus-news.net/news/2019/06/11/2668817/sport-roma-naznachi-paulo-fonseka-za-starshi-trenyor.html", "text": "Рома официално обяви назначението на Пауло Фонсека за нов старши треньор на отбора.46-годишният специалист парафира контракт за следващите два сезона с опция за продължаване за още един. Той заменя на поста Клаудио Раниери, под чието ръководство столичани завършиха на шесто място в калчото и пропуснаха възможността да се класират в Шампионската лига. Заплатата на Фонсека в Рома ще бъде 2 милиона евро на година. Специалистът води украинския хегемон Шахтьор Донецк в последните три години, в който изведе тима за три титли и три национални купи.", "date": "2019.06.11", "title": "Спорт: Рома назначи Пауло Фонсека за старши-треньор"}
{"url": "http://www.focus-news.net/news/2019/06/11/2668818/pavlin-dimitrov-upravitel-na-ostrov-sveta-anastasiya-veche-imame-rezervatsii-za-parvite-tri-koraba-za-predstoyashtiya-festival-bile-fest-na-15-i-16-yuni.html", "text": "Вече имаме резервации за първите три кораба за предстоящия фестивал „Биле фест“ на 15 и 16 юни. Това каза за  Радио „Фокус” – Бургас  Павлин Димитров, управител на остров Света Анастасия. Той добави, че се очакват записвания и за следобедните курсове на кораба „Анастасия“ за предстоящите почивни дни. „Програмата на фестивала ще бъде много наситена. Ще участва ансамбъл „Странджа“ с много традиционни ритуали, ще има и изложители на народни носии. Емил Елмазов – билкар номер 1 в България, ще бъде наш гост, за да приготви Еньова омая. Освен това, всички посетители ще могат да си закупят свежи билки, които да си отглеждат вкъщи“, отбеляза Димитров.  \r\nТой добави, че фестивалът, който ще се състои на 15 и 16 юни, се организира за първи път. „На острова се отглеждат билки още от откриването на туристическия комплекс, а от две години насам имаме и „чудото на Странджа“ – странджански чай, който в момента цъфти. Отглеждаме растения и смятаме, че е логично да имаме празник на билките и природата на острова. Дано да се превърне в традиция и да го провеждаме всяка година“, каза още Димитров. \r\nНа 15 и 16 юни кораб „Анастасия“ ще пътува с часове на тръгване 10.00, 11.30, 13.30, 15.00 и 17.00 ч. \r\nМария ПОПЧЕВА", "date": "2019.06.11", "title": "Павлин Димитров, управител на остров Света Анастасия: Вече имаме резервации за първите три кораба за предстоящия фестивал „Биле фест“ на 15 и 16 юни"}
{"url": "http://www.focus-news.net/news/2019/06/11/2668819/burgas-6-kilometrova-kolona-ot-avtomobili-se-e-obrazuvala-na-glaven-pat-burgas-varna-mezhdu-banya-i-razklona-za-irakli.html", "text": "6-километрова колона от автомобили се е образувала на главен път Бургас - Варна между Баня и разклона за Иракли, съобщи  слушател на Радио „Фокус“ .", "date": "2019.06.11", "title": "Бургас: 6-километрова колона от автомобили се е образувала на главен път Бургас - Варна между Баня и разклона за Иракли"}
{"url": "http://www.focus-news.net/news/2019/06/11/2668822/ministar-kiril-ananiev-ne-priemam-spekulatsiite-otnosno-vaznagrazhdeniyata-na-meditsinskite-spetsialisti-i-obvineniyata-che-parite-iztichat.html", "text": "Не приемам спекулациите относно възнагражденията на медицинските специалисти и обвиненията, че „парите изтичат“. Това се посочва в обръщение на министъра на здравеопазването Кирил Ананиев към омбудсмана Мая Манолова.  \r\n„Уважаема госпожо омбудсман, не приемам спекулациите Ви относно възнагражденията на медицинските специалисти и обвиненията, че „парите изтичат“. Предполагам, че става въпрос за отпуснатите от Министерския съвет допълнителни средства по бюджета на МЗ, както и за 50-те млн. лв. – разблокирани средства от резерва на НЗОК за увеличение на клинични пътеки, чиито цени години наред не са променяни\", посочва Ананиев.  \r\n„В тази връзка обръщам внимание на нещо, което, отново предполагам, отлично знаете, а именно – че болниците са търговски дружества и аз, като министър, няма как, колкото и да искам, да вдигам заплатите на персонала в лечебните заведения. Това, което мога да направя, е да защитя допълнителен ресурс за извършена медицинска дейност. Убеден, че българските професионалисти по здравни грижи и българските лекари заслужават достойни възнаграждения, го направих\", казва Ананиев.  \r\nПо думите му към момента лечебните заведения са получили единствено 30 млн. лв. - средствата, които Министерският съвет е отпуснал на 20 февруари – предназначени основно за общински и областни болници.  \r\n„Средствата, отпуснати с постановление на МС от 10 април, както и средствата, предвидени за увеличение на клиничните пътеки, ще достигнат до медицинските специалисти с юнските и юлските възнаграждения. Този ресурс приоритетно ще отиде за възнаграждения за персонала на база извършена дейност, какъвто ангажимент действително съм поел.  \r\nОбещах методика. Тя е готова. Представих я пред социалните партньори в Отрасловия съвет по здравеопазване. В момента постъпват техните предложения и се надявам в кратки срокове да бъде финализирана\", посочва министър Ананиев.  \r\n„Госпожо Манолова, не съм обещавал „до 20 април т.г. да има нови проекти на закони за съсловните организации“, както твърдите. Обещах единствено да проведа разговори с партиите от управляващото мнозинство по темата и го направих. Оттук насетне в техни ръце е законодателната инициатива.  \r\nГ-жо Омбудсман, не искам извинение от Вас за хаоса, който създавате в системата\", се казва още в обръщението на министър Ананиев.", "date": "2019.06.11", "title": "Министър Кирил Ананиев: Не приемам спекулациите относно възнагражденията на медицинските специалисти и обвиненията, че „парите изтичат“"}
{"url": "http://www.focus-news.net/news/2019/06/11/2668824/pregled-na-mezhdunarodnite-novini-do-18-chasa-agentsiya-fokus.html", "text": "Главните помощници по национална сигурност на американския президент Доналд Тръмп вярват, че „пътната карта“ за мир в Близкия Изток е трасирана на физическа карта, която виси на стената в Белия Дом и на която са отбелязани мрежа от електроцентрали, газови терминали и амбициозни проекти за тръбопроводи, пише електронното издание на гръцкия вестник  Protothema . \r\nСпоред трима висши служители на администрацията, тази карта - разсекретена и получена от McClatchy - е мотивирала членовете на Съвета за национална сигурност да дадат приоритет на създаването на газов форум в Източното Средиземноморие, който едновременно да стимулира и да преплита икономиките на няколко страни, които са били в противоречия в продължение на десетилетия. \r\nФокусът върху регионалните енергийни ресурси е в основата на организационния принцип за изграждане на политиката сред ключовите членове на вътрешния кръг на Тръмп, които смятат газа и петрола за ключов елемент в техните стратегии спрямо Русия и Европейския съюз, твърдят източници от Белия Дом и Пентагона. \r\nТова е рядък случай на приемственост между администрациите на Тръмп и Обама. Картата за първи път е създадена от картографите на Държавния департамент и енергийните дипломати, които работят по указание на бившия вицепрезидент Джо Байдън, според архитекта Амос Хохщайн, бивш специален пратеник и координатор по международните енергийни въпроси. \r\n***  По време на визитата си в Белград заместник-държавния секретар на САЩ Матю Палмър призова косовските власти да отменят 100-процентовите мита върху сръбските стоки, но добави, че Вашингтон не може да принуждава Прищина да взима решения, пише електронното издание на прищинския ежедневник  Gazeta Express . \r\n„Бяхме ясни пред косовските власти, че таксите върху сръбските стоки трябва да бъдат отменени или преустановени, но мисля, че идеите на много хора в Белград, че САЩ могат да принудят Прищина да взима решения не са истина и не са справедливи спрямо Косово“, цитира думите на Палмър белградската агенция FoNet. „Косово има своя политика и взима своите решения“, обясни дипломатът, като добави, че Вашингтон „има някакво влияние“ и се опитва да го използва конструктивно. \r\nПо неговите думи Вашингтон иска отмяна на митата и продължаване на диалога между Белград и Прищина. „Белград е този, който трябва да преговаря с Прищина за таксите, а не САЩ“, подчерта Палмър. \r\n***  Избирането на нов британски премиер няма да промени сделката за излизане на Великобритания от Европейския съюз, договорена от Тереза Мей, заяви говорител на Европейската комисия във вторник, цитиран от  Reuters . \r\nПомолен да коментира обещанието на Борис Джонсън, фаворитът за следващ министър-председател на Великобритания, говорителят заяви: „Всички знаят какво е на масата. Това, което е на масата, е одобрено от всички страни-членки и избирането на нов премиер няма да промени параметрите“. \r\n***  Идеята за възможна среща между президентите на Русия и САЩ на срещата на Г-20 в Осака виси във въздуха, защото Вашингтон не я е конкретизирал досега и не се води предметна дискусия по никакви канали, съобщи пред журналистите помощникът на Владимир Путин Юрий Ушаков, предава  РИА Новости. \r\n„Що се касае до срещата с американците, какво мога да ви кажа: идеята за възможна среща между Путин и Тръмп в Осака в рамките на Г-20 виси във въздуха, но след като предложи това американската страна засега не конкретизира нищо и засега ние не обсъждаме конкретика по никакви канали – т.е. времето и мястото на провеждането, дневния ред“, заяви Ушаков. \r\n***  България няма да позволи Македония да стане член на Европейския съюз и НАТО, ако не приеме позицията на София по историческите въпроси, които предизвикват спорове в двете държави. След като външният министър на България Екатерина Захариева заяви, че ако няма договор за Гоце Делчев и Илинденско-Преображенското въстание, София ще се изтегли от междудържавната комисия, излезе веднага с нова закана министъра на отбраната Красимир Каракачанов, коментира близкият до кръговете на ВМРО-ДПМНЕ скопски телевизионен канал  „Алфа ТВ“ . \r\n„Ако искате да бъдете част от ЕС, никой няма да ви защитава, за да бъдете македонци. Ако искате да вярвате в утопията, че Александър Македонски е ваш прародител, това е ваша работа, но не можете да фалшифицирате историята“, цитира медията думите на българския военен министър. \r\nВ Гърция, където са насрочени предсрочни избори на 7 юли, фаворитът за нов премиер Кириакос Мицотакис също се заканва да блокира македонската евроинтеграция, ако някое правителство в Скопие направи нещо, което не е по волята на Атина, отбелязва „Алфа ТВ“, като констатира, че „независимо от Договорите за добросъседство и приятелство, двете съседни страни-членки на ЕС все повече засилват натиска и искат нови отстъпки от македонската страна, а това се случва в момент, когато най-силните държави в Съюза изпращат послания, че, най-вероятно, няма да получим дата за преговори, но не само заради вътрешните реформи в ЕС, а и заради липсата на реформи при нас“. \r\n„Вие вече имате някакъв кредит, това е ясно, но този кредит не е достатъчен, за да се получи дата за започване на преговори накрая. Датата може сега да е преекспонирана тема, предизвикваща разделение, но сега основният въпрос е качеството на реформите, които се правят и дали е постигнат някакъв напредък“, заяви френският посланик в Скопие Кристиян Тимоние. \r\n„Министър-председателят Заев ще се срещне с германския канцлер Меркел в четвъртък в Берлин, където ще се опита да я убеди да получим зелена светлина за преговорите от германския Бундестаг. Въпреки това, според Sueddeutsche Zeitung, \"Меркел ясно посочи, че решението за датата на преговорите може да бъде взето \"най-рано през октомври\", което, според редица членове на германския парламент, се тълкува като умишлено забавяне на разискването по този въпрос, докато Нова Демокрация не дойде на власт в Гърция и след това, разбира се, ще блокира Македония по пътя към ЕС“, пише още скопският телевизионен канал. \r\n***  Почетният патриарх на т.нар. Православна църква на Украйна (ПЦУ) Филарет заяви, че не признава томоса, получен от новата църковна структура от Константинополския патриарх в началото на тази година, предава  ТАСС . \r\n„Ние не приемаме този томос, защото не знаехме неговото съдържание“, обясни той в рамките на изказване в Киев на Форума на украинската интелигенция. „Ако знаехме съдържанието му, то на 15 декември не бихме гласували за автокефалия, тъй като не ни трябва да преминаваме от една зависимост в друга“. \r\nПо неговите думи, действащата в Украйна Украинска православна църква – Московска патриаршия служи на интересите на Русия, а ПЦУ – на Гърция. „Докато по същото време никой не служи на Украйна“, добави Филарет. \r\n***  Вицепрезидентът на САЩ Майк Пенс в понеделник решението на Държавния департамент да забрани на американските посолства да опъват знамена по повод парадите на ЛГБТ общностите по света, определяйки решението като „правилно“, съобщава вестник  The Hill . \r\nСъответното Пенс заяви в интервю за NBC News, като подчерта, че е наясно с разпореждането на Държавния департамент на САЩ, съгласно което американското знаме трябва да бъде единственото, което се вижда пред дипломатическите представителства на страната зад граница. Той добави, че подкрепя взетото решение. \r\nЗапитан дали този ход противоречи на изразената от Доналд Тръмп подкрепа за ЛГБТ парадите, Пенс заяви, че той и държавният глава са „горди, че могат да служат на всеки американец.\" \r\n„Но когато става въпрос за американските посолства и столици по света, ако имаме само американски флаг, това е правилното решение\", заяви Пенс, добавяйки, че администрацията на Тръмп не е налагала други ограничения по отношение на посолствата на САЩ. \r\nМиналата седмица телевизията съобщ, че администрацията на Тръмп е отхвърлила искания от поне четири американски посолства за поставяне на гей знаме през месец юни. Израел, Германия, Бразилия и Латвия бяха сред страните, които според съобщенията са получили откази. \r\nГоворителят на Държавния департамент Морган Ортагус обясни позицията на администрацията в понеделник, като заяви, че държавният секретар Майк Помпео смята, че американските знамена са единствените, които трябва да бъдат вдигани пред посолствата. „Що се отнася до пилона за знамената, моята позиция е, че на него трябва да се развява само американския флаг“, коментира Ортагус. \r\nПолитиката на Тръмп по време на Месеца на гордостта – юни - до голяма степен се различава от тази на администрацията на Барак Обама. Предишната администрация установи правила, че флагът на ЛГБТ общността трябва да бъде по-малък от американския  и да се издига под него. Тя също така остави решението издигането на гей знамето на всеки посланик или ръководител на мисията. \r\n***  Бившият американски президент Бил Клинтън пристигна в Прищина, предава  Радио-телевизија Србије (РТС) . \r\nКлинтън бе посрещнат на летището в косовската столица от вицепремиера на страната Беджет Пацоли и бившия държавен глава Атифете Яхяга. \r\nБившият лидер на Белия дом ще присъства на церемония за отбелязване на 20-та годишнина от влизането на НАТО в Косово с цел – както твърдят в Прищина – „освобождаване на страната от сръбските нашественици\". Тя ще се състои в сряда, 12 юни. \r\n„Днес Косово е успешна история за изграждане на държавата. Вашето ръководство преди 20 години срещу тирани в полза на свободата и демокрацията беше от решаващо значение за отварянето на нова глава в човешката история. Вие дадохте на международното право и политика човешко измерение“, написа Пацоли в социалната мрежа „Туитър“. \r\nКлинтън заемаше поста на държавен глава на САЩ през 1999 г. и е един от решаващите участници във взимането на решение за бомбардировките на НАТО в тогавашната СР Югославия, по повод на кризата в Косово и Метохия. \r\nКлинтън ще проведе среща с министър-председателя на Косово Рамуш Харадинай и президента Хашим Тачи, след което ще говори пред медии. \r\nПо повод годишнината в сряда в Прищина ще пристигне и бившият американски секретар на Клинтън Мадлин Олбрайт. \r\n***  Говорителят на Министерството на външните работи на Турция Хами Аксой отправи предупреждения към Никозия, че Анкара ще „даде необходимия отговор“, ако Никозия „се осмели“ да арестува членове на екипажа на сондажния кораб „Фатих“, който в момента работи край западното крайбрежие на Кипър, съобщава електронното издание на атинския ежедневник  Kathimerini . \r\nНеговите забележки, цитирани от турските медии, дойдоха в отговор на издаването на международни заповеди за арест от Никозия за служители на служители на компании, които си сътрудничат с Турската петролна корпорация (TPAO) за извършване на незаконни дейности в континенталния шелф на острова и Изключителната му икономическа зона (ИИЗ). \r\nАксой постави под въпрос валидността на заповедите, заявявайки, че те са издадени от Кипър на основание, че притежава въпросната морска зона. Той каза, че твърдението не се основава на международното право. Поради тази причина, добави той, „ние също ще започнем необходимите насрещни процеси заедно с нашите сродни институции“. \r\nТурция твърди, че части от ИИЗ на Кипър принадлежат към континенталния й шелф и че Анкара, според Аксой, „ще продължи да работи по сондиране за петрол и природен газ, както е планирано, за да защити правата на Турция и правата на турските киприоти, които са равностойни партньори на острова\". \r\nБрюксел и Вашингтон многократно призоваха Анкара да се въздържа от незаконни дейности в ИИЗ на Кипър. В Турция обаче нарастват призивите за по-драстични действия срещу Кипър. Пенсионираният адмирал Джем Гурдениз предложи в коментар, публикуван във вестник  Yeni Safak , че Анкара трябва да оттегли посланика си в ЕС, да затвори пунктовете за преминаване между контролираните от правителството кипърски зони, и да изпрати втори турски сондажен кораб в блокове 1, 4, 5, 6 и 7 на ИИЗ на острова. \r\n***  Двойка турски изтребители са навлезли в гръцкото въздушно пространство над остров Кинарос в сутрешните часове на деня, предава информационната агенция  ANA-MPA . \r\nДвата F-16 са прелетели на височина от 27 000 фута. Забелязани са в 9:34 часа местно време (съвпада с българското време)на запад от островите Калимнос и Лерос и на изток от Аморгос в източната част на Егейско море. \r\nТе са били прихвани и ескортирани от самолети на ВВС на Гърция, съгласно международните правила за ангажиране, съобщава ANA-MPA. \r\n***", "date": "2019.06.11", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/06/11/2668823/gencho-genchev-kmet-na-svishtov-ot-drugata-sedmitsa-zapochva-dalgoochakvaniyat-remont-na-patya-svishtov-vardim.html", "text": "През следващата седмица започва дългоочакваният ремонт на пътя между Свищов и село Вардим. Това каза в ефира на  Радио „Фокус“ – Велико Търново  кметът на Свищов Генчо Генчев. Той уточни, че фирмата изпълнител вече е получила всички необходими указания. Документите също са готови. „Започва се от село Новград, на първи етап и стига до края на село Вардим, след гробищния парк. Мисля, че това беше дългоочаквания ремонт от жителите на селото и всички, които пътуват по този участък. Снощи имах среща с хората от Вардим, на които обясних какво предстой, тъй като те изпитват притеснение за състоянието на пътя, което е критично и опасно за всички пътуващи. Опазването на човешкия живот е най-важно“, каза още Генчев. Ремонтът ще протече на два етапа. Финансирането за първият е в размер на 4.1 млн. лв. Паралелно с него ще се извърши и частична рехабилитация на отсечката от Вардим до Свищов, докато дойде времето и за втория етап на мащабния проект. \r\nЛуиза ТРАНЧЕВА", "date": "2019.06.11", "title": "Генчо Генчев, кмет на Свищов: От другата седмица започва дългоочакваният ремонт на пътя Свищов – Вардим"}
{"url": "http://www.focus-news.net/news/2019/06/11/2668806/krasimir-karakachanov-vmro-ot-makedonska-strana-ima-opit-da-se-pecheli-vreme-po-istoricheskite-temi-dokato-poluchat-pokana-za-es.html", "text": "Най-доброто е политиците в Скопие да спрат да се правят на ударени по отношение на историята. Това каза вицепремиерът, министър на отбраната и лидер на ВМРО Красимир Каракачанов в предаването „Плюс-минус“ по  Нова телевизия . „Когато имаш съсед, който се опитва да хитрува, трябва да използваш всякакви дипломатически средства, за да го накараш да изпълнява договора, който е подписан\", коментира той. \"Според този договор общата историческа комисия трябва да направи преглед на спорните дати и личности в историята. Всичко това да се коригира в тяхната образователна система. Ако сега отворите техните учебници по история, ще прочетете, че ние българите сме татари. Ще прочетете, че цар Самуил е македонски цар. Ще прочетете, че Гоце Делчев е македонец, който забележете се борил дори срещу българите“, заяви Каракачанов. По думите му тази комисия работи по тези исторически теми. „Работи от българска страна. От македонска има един опит да се шикалкави, да се тупа топката и да се печели време. С надежда, че сега трябва да получат покана за ЕС и тогава по-трудно ще можем да влияем върху процеса да си поправят лъжите в историята\", посочи той. Той изтъкна, че канцлерът на Германия Ангела Меркел е казала, че е още малко рано да се дава покана за преговори на Македония и Албания. „Това означава, че тези наивни надежди няма да се сбъднат. Поканата не означава членство, това означава преговорен процес“, посочи Каракачанов и изтъкна, че в хода на преговорите всяка страна членка може да налага и изисква своите условия. Според него, ако някой смята, че може да влезе през задната врата в ЕС, ако сме страна, която уважава своята история и достойнство, не трябва да го позволяваме. „Немалка част от хората в Македония очакват това да се случи, не заради ЕС, а защото знаят, че сме един народ и имаме обща история“, допълни още Каракачанов.", "date": "2019.06.11", "title": "Красимир Каракачанов, ВМРО: От македонска страна има опит да се печели време по историческите теми, докато получат покана за ЕС"}
{"url": "http://www.focus-news.net/news/2019/06/11/2668825/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.06.11", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/11/2668826/mrrb-startira-protsesat-po-podgotovka-na-programa-balgariya-rumaniya-2021-2027.html", "text": "Напредъкът в изпълнението на програмата за трансгранично сътрудничество между Румъния и България за 2018 г. беше отчетен на единадесетото заседание на Комитета за нейното наблюдение, което бе ръководено от заместник-министъра на регионалното развитие и благоустройството Деница Николова. Това съобщиха от пресцентъра на  Министерство на регионалното развитие и благоустройството . Тя приветства добрите темпове на изпълнение, високата разпознаваемост на програмата сред бенефициентите и реализираните успешни проекти в полза на гражданите в региона. Като ключов момент беше определена 2019 година, в която се анализира текущото изпълнение и се оформя визията за бъдещия програмен период 2021-2027. \r\nПрограма ИНТЕРРЕГ V-А Румъния – България 2014-2020 е с общ ресурс 258,5 млн. евро. Средствата се инвестират в проекти, които целят да насърчат развитието на областите Видин, Враца, Монтана, Плевен, Велико Търново, Русе, Силистра, Добрич в България и на Констанца, Долж, Олт, Телеорман, Гюргево, Кълъраш в Румъния. До момента са сключени 164 договора за субсидия на обща стойност малко над 254 млн. eвро, като 58 проекта вече са изпълнени. \r\nСлед заседанието се проведе първа среща на Съвместната работна група за разработване на бъдещата Програма за трансгранично сътрудничество Румъния – България за периода 2021-2027 г. Работата й стартира с отчитане на развитието и ползите от установеното  сътрудничество в граничния регион. В хода на дискусиите заместник-министър Николова прикани членовете на работната група да използват научените уроци от настоящия период.  \r\nРеализирането на интегрирани проекти  беше посочено като възможност за преодоляване на небалансираното  развитие на регионите, което продължава да се наблюдава независимо от направените до момента инвестиции. Прилагането на стратегически подход за програмен период 2021-2027 г., който отчита специфичните нужди и потенциал на регионите, ще осигури по-ясното фокусиране на инвестициите и видимост на постигнатите резултати, посочи заместник-министър Николова. Както през настоящия, така и през следващия програмен период се очаква програмата да подкрепи дейности, допринасящи пряко за постигане целите на Стратегията на Европейския съюз за Дунавския регион. Малки и средни предприятия биха могли да се финансират чрез фонд за малки проекти, с което ще се осигури по-целенасочена подкрепа за икономическото развитие с реален ефект върху бизнеса, сподели регионалният заместник-министър. Регионалната политика ще следва съобразяване с нуждите на регионите, като проектните идеи се съгласуват предварително в контекста на тяхната обвързаност и допълняемост с инвестициите по останалите програми и стратегическите планове на регионите.", "date": "2019.06.11", "title": "МРРБ: Стартира процесът по подготовка на програма България-Румъния 2021-2027"}
{"url": "http://www.focus-news.net/news/2019/06/11/2668820/veliko-tarnovo-zapochnali-sa-ogledi-v-zasegnatite-sela-ot-obshtina-strazhitsa-sled-prolivnite-dazhdove.html", "text": "Започнали са огледи в засегнатите села от община Стражица след проливните дъждове. В общината бе обявено бедствено положение, след като два язовира преляха, съобщиха от  Областна администрация – Велико Търново . Областният управител проф. д-р Любомира Попова пристигна на място още преди полунощ в понеделник. Заедно с директора на РД ПБЗН комисар Красимир Кръстев и представители на ДАМТН те са огледали пораженията причинени от обилния валеж, който е бил над 100 л/кв. м за по-малко от 30 мин. В следствие на проливния дъжд част от язовирната стена на язовир „Зеленчуков дол“ край село Нова Върбовка в община Стражица се е скъсала, но водата е заляла само земеделски земи и няма пострадали хора.  \r\nРано сутринта започнало източването на язовир „Чешме дере“, който се намира в близост до село Камен. Той е бил с обем 40 хил. кубични метра, но след източването му нивото бърза се е понижило. На мястото бе и зам.-председателят на Агенцията за метеорологичен и технически надзор ген. Кирил Войнов, както и кметовете на засегнатите населени места.  \r\nДвата язовира са общинска собственост и имат наематели. Те са били проверени по график, съгласно заповед на областния управител. Изготвени са констативни протоколи и са дадени предписания по осъществявани на безопасната техническа експлоатация и на двата язовира. Учениците в с. Камен са във ваканция, докато продължава отводняването на избените помещения и котелното отделение. От Областна дирекция „Земеделие“ във Велико Търново вече са започнали огледи в засегнатите села, за да се подготви процедура за обезщетение на пострадалите земеделци.", "date": "2019.06.11", "title": "Велико Търново: Започнали са огледи в засегнатите села от община Стражица след проливните дъждове"}
{"url": "http://www.focus-news.net/news/2019/06/11/2668827/veliko-tarnovo-v-obshtinata-shte-se-provedat-detski-protesti-vav-vrazka-sas-zachestilite-patnotransportni-proizshestviya-s-postradali-ili-zaginali-detsa.html", "text": "Детски протести във връзка със зачестилите пътнотранспортни произшествия с пострадали или загинали деца ще се проведат във Великотърновска община. Това каза за  Радио „Фокус“ – Велико Търново  Благовеста Факирова, председател на Дарителско сдружение „Св. Иван Рилски“ и председател на Сдружението на кметовете и кметските наместници в община Велико Търново „Янтра 2001“. Инициативите ще се организират в рамките на Лятната полицейска академия и кампанията под надслов „Намалете скоростта заради децата“, която стартира на територията на Великотърновска община на 31 май. Кампанията е по идея на местната администрация и Сектор „Пътна полиция“. Тя ще продължи до 15 септември, като всеки месец са предвидени различни инициативи. Разпечатани са 1000 флаери с указания за пътна безопасност, които децата ще раздават през лятото на ключови кръстовища от деца. Освен това пътните полицаи ще дават и допълнителна информация на малчуганите, както и съвети как да пресичат правилно и как да се предпазват. \r\nПартньори на кампанията са Сдружението на кметовете и кметските наместници, което ще включи Центровете за работа с деца в населените места, както и дарителското сдружение „Св. Иван Рилски“. \r\nНадежда КРЪСТЕВА", "date": "2019.06.11", "title": "Велико Търново: В общината ще се проведат детски протести във връзка със зачестилите пътнотранспортни произшествия с пострадали или загинали деца"}
{"url": "http://www.focus-news.net/news/2019/06/11/2668828/gabrovo-dvizhenieto-v-uchastak-ot-patya-mezhdu-selata-selishte-i-stokite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е облачно. Температурата е 23 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета с маса над 10 тона. На път Габрово – връх Шипка при км 164+150 движението се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 юли. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 юли. Поставена е необходимата сигнализация. Движението в участък от път Скалско – Геша се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срокът за приключване на ремонтите е до 14 юни. \r\nНадежда КРЪСТЕВА", "date": "2019.06.11", "title": "Габрово: Движението в участък от пътя между селата Селище и Стоките трябва да се осъществява с повишено внимание поради пропаднал участък"}
{"url": "http://www.focus-news.net/news/2019/06/11/2668830/blagoevgrad-dvizhenieto-v-oblastta-se-osashtestvyava-normalno-patnite-nastilki-sa-suhi.html", "text": "Движението в областта се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали и за паднали камъни, които да са затруднявали трафика. Пътните настилки са сухи. Нормално се осъществява движението по автомагистрала „Струма“ и главен път Е-79.  \r\nДенис НИКИФОРОВ", "date": "2019.06.11", "title": "Благоевград: Движението в областта се осъществява нормално, пътните настилки са сухи"}
{"url": "http://www.focus-news.net/news/2019/06/11/2668829/veliko-tarnovo-dvizhenieto-v-uchastak-ot-patya-pavlikeni-samovodene-se-osashtestvyava-v-ednata-lenta-poradi-izvarshvane-na-prevantiven-remont.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 23 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма-Сливовица - Горско Ново село - Джулюница - Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Лясковски кантон – Миндя  се осъществява в една лента поради изпълнение на дейности по ремонт на пътната настилка. То се регулира с пътни знаци и регулировчици. Поради ремонт на асфалтовата настилка движението по пътя Поликраище – Горна Оряховица се осъществява в една лента. Трафикът ще се регулира с пътни знаци и регулировчици до 15 юни. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nС повишено внимание се осъществява движението в участък от пътя Горна Оряховица – Велико Търново поради изсичане на храсти и косене на трева. Трафикът се регулира с пътни знаци, а при необходимост от регулировчици. \r\nДвижението в участък от пътя Павликени – Самоводене се осъществява в едната лента с последователно пропускане поради извършване на превантивен ремонт. Движението ще се регулира със светофарна уредба, пътни знаци и регулировчици, до 27 юли. \r\nНадежда КРЪСТЕВА", "date": "2019.06.11", "title": "Велико Търново: Движението в участък от пътя Павликени – Самоводене се осъществява в едната лента поради извършване на превантивен ремонт"}
{"url": "http://www.focus-news.net/news/2019/06/11/2668832/kazanlak-be-domakin-na-treta-natsionalna-kampaniya-na-mladite-samozastapnitsi-pohod-na-mechtite.html", "text": "Трета среща от Националната кампания на младите самозастъпници \"Поход на мечтите\" се проведе в Музея на розата, предаде кореспондентът на  Радио „Фокус” . Форумът бе организиран от Младежкия съвет към Фондация „Лумос”. Казанлък е един от четирите града в страната, заедно с Варна, Добрич и София през които преминава походът. В рамките на инициативата се организират дискусионни срещи, на които водещи са младите хора, подкрепени от „Лумос” и със специалното партньорство на националния омбудсман. Участници в срещата в Казанлък бяха млади хора с интелектуални затруднения от семейства и в грижа, родители на деца с увреждания, местна власт, професионалисти, местна общност, НПО, доставчици на услуги, бизнес представители. Бяха дискутирани въпроси свързани с бъдещето на всеки млад човек с увреждане, навършил 18 години - възможности и бариери пред него, как държавата защитава и подкрепя младите хора, израснали в институции и тези с увреждания, какви са възможностите за професионална реализация и обучение през целия живот. \r\nПреди седем години Фондация „Лумос” започва работа по темата за младежко и детско участие на деца с интелектуални затруднения. В процеса на работа се оформя група активни млади хора, които се превръщат в самозастъпници за правата на всички млади хора по света за независим и достоен живот, професионална реализация, социално включване и участие. През 2018 година те създадоват Младежкия съвет на \"Лумос\". \r\nЦелта на Националната кампания, която те организират е да се изработи Манифест, който да бъде подкрепен от участниците в дискусиите и разпространен сред всички заинтересовани страни на национално ниво. По време на срещите се обсъжда какво се е променило за тези седем години за децата и младежите с интелектуални затруднения по отношение на спазване на техните права. До този момент срещи в рамките на Националната кампания „Поход на мечтите” са проведени във Варна и Добрич. \r\nСлавяна ГАЙДАРОВА", "date": "2019.06.11", "title": "Казанлък бе домакин на Трета национална кампания на младите самозастъпници \"Поход на мечтите\""}
{"url": "http://www.focus-news.net/news/2019/06/11/2668833/sport-tsetso-sokolov-se-prisaedini-kam-natsionalniya-otbor-vav-varna.html", "text": "Националът Цветан Соколов вече е във Варна, съобщиха от българската федерация в социалните мрежи.Именитият ни волейборист се завръща за мачовете от третата седмица във волейболната Лига на нациите, стартиращи в петък с битка срещу един от претендентите за запазване на мястото си в турнира на най-добрите - Австралия. Соколов, заедно с Теодор Тодоров, Владислав Иванов и Мартин Атанасов се присъединяват към националния отбор на България. Този уикенд от 14-и до 16-и юни в зала \"Конгресна\" на Двореца на културата и спорта във Варна националите посрещат съставите на Австралия, Япония и Италия.", "date": "2019.06.11", "title": "Спорт: Цецо Соколов се присъедини към националния отбор във Варна"}
{"url": "http://www.focus-news.net/news/2019/06/11/2668835/nimh-utre-shte-e-predimno-slanchevo-na-mesta-shte-ima-kratkotrayni-valezhi-s-gramotevitsi.html", "text": "През нощта над Западна България и на места в централните райони на Северна ще се развива купеста и купесто-дъждовна облачност и ще има краткотрайни валежи с гръмотевици. Над останалата част от страната облачността ще се разкъса и намалее. Утре ще е предимно слънчево с временни увеличения на облачността. На места ще има краткотрайни валежи с гръмотевици, а в планинските райони ще са и по-значителни. Ще духа слаб до умерен вятър от запад-северозапад. Максималните температури ще са  28° и 33°. Атмосферното налягане бавно ще се повишава и ще е по-високо от средното за месеца. Това съобщи за  Агенция „Фокус”  дежурният синоптик  Боряна Маркова от  Националния институт по метеорология и хидрология (НИМХ) .  \r\nПо Черноморието ще преобладава слънчево време, с временни увеличения на облачността. На отделни места със слаби превалявания. Ще духа слаб до умерен северозападен вятър. Максимални температури между 27° и 30°. Температурата на морската вода е 23-24°, по-ниска на север от нос Калиакра – около 19°. Вълнението на морето ще е 1-2 бала. \r\nНад планините облачността ще е по-често значителна и отново ще има краткотрайни валежи от дъжд с гръмотевични бури. Ще духа до умерен вятър от север-североизток. Максималната температура на височина 1200 метра ще е около 22°, на 2000 метра – около 14°. \r\nПрез следващите три дни валежите чувствително ще намалеят, и като разпространение, и като интензивност, а температурите бързо ще се повишат. Ще преобладава слънчево време, в следобедните часове с временни увеличения на облачността, главно над източните и планинските райони, но само на отделни места там краткотрайно ще превали. Ще духа слаб, в източните райони до умерен вятър от изток-североизток. Преобладаващите максимални температури ще бъдат между 29° и 34°.", "date": "2019.06.11", "title": "НИМХ: Утре ще е предимно слънчево, на места ще има краткотрайни валежи с гръмотевици"}
{"url": "http://www.focus-news.net/news/2019/06/11/2668836/predstoyashti-sabitiya-v-stranata-za-11-yuni-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа на „Дондуков 2“ президентът Румен Радев ще открие кръгла маса на тема „Предстоящ избор на главен прокурор – критерии  и обществени очаквания“.  \r\n*** \r\nОт 09.00 часа ще започне седмичното заседание на Министерския съвет. \r\n*** \r\nОт 09.30 часа в зала „Средец“ на „София Хотел Балкан“ министърът на образованието и науката Красимир Вълчев и посланикът на Швейцария Мюриел Берсе Коен ще открият заключителната конференция на българо-швейцарския проект ДОМИНО  на тема „Дуалното образование – път на възможностите“.   \r\n*** \r\nОт 09.30 часа в Зала 8 на НДК, Министерството на културата организира втора обществена дискусия за изработването на окончателен проект на Стратегия за развитие на културата 2019-2029 г. в областите „Международно сътрудничество“, „Аудиовизия”, „Култура и образование“ и „Кино и филмопроизводство”. \r\n*** \r\nВ 12.00 часа министърът на отбраната Красимир Каракачанов и началникът на отбраната генерал Андрей Боцев ще наблюдават тактическите занятия на военнослужещите от състава на многонационален батальон в рамките на националното учение с международно участие „Ответен удар – 2019 г.“.  \r\n*** \r\nОт 11.00 часа в Дирекция „Жандармерия“ ще се състои церемония за връчване на ключовете на нови автомобили на областните дирекции на МВР и на жандармерийските подразделения в страната.  \r\n*** \r\nОт 09.00 часа в зала „Мусала“ на хотел „Хилтън“ ще бъде открито шестото издание на  Финансов Форум Иновации. \r\n*** \r\nОт 09.00 часа в зала „София“ на хотел „Маринела“ ще се проведе конференцията „Business lady excellence”. От 19.30 часа ще се проведе и осмото издание на Годишните награди на списание и клуб Business Lady. \r\n*** \r\nОт 09.30 часа 31-ви състав на Софийски градски съд ще заседава по делото срещу квесторите на КТБ Елена Костадинчев и Станислав Лютов, обвинени в безстопанственост в особено големи размери (чл. 219, ал. 4). \r\n*** \r\nОт 09.30 часа 21-ви състав на Специализирания наказателен съд ще заседава по делото срещу Кирил Г., на когото е повдигнато обвинение за образуване и ръководене на организирана престъпна група. \r\n*** \r\nОт 10.00 часа в зала „Триадица 1” на „Гранд Хотел София“ ще се проведе международна конференция на тема „Интеграционна политика – механизъм за координация и добро прилагане”. \r\n*** \r\nОт 10.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Здравко Н. и Кристиан П., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 4-ти състав на Софийски градски съд ще заседава по делото срещу срещу Валентин Димитров (чл. 253 от НК). \r\n*** \r\nОт 10.30 часа 21-ви състав на Специализирания наказателен съд ще заседава по делото срещу Красимир П. Венцислав С. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа на Женския пазар ще се проведе брифинг. Николай Стойнев, председател на Комисията за икономика и собственост към Столичен общински съвет ще представи  \r\nперспективите за развитие на столичните пазари. Драгомир Димитров, изпълнителен директор на Пазари Възраждане ЕАД, общинското дружество, което стопанисва Женски пазар ще представи информация за извършените последни ремонти. \r\n*** \r\nОт 11.00 часа в аулата на Националния център по трансфузионна хематология ще бъде открита 59-та Национална конференция по трансфузионна хематология. От 12.00 часа Националният център по трансфузионна хематология и Българският Червен кръст на тържествена церемония ще наградят с почетен плакет „Заслужен кръводарител“ дългогодишни кръводарители от цялата страна. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Любомир В., Иван Т. и Йордан Б., на които са повдигнати обвинения за участие в ръководството на престъпна организация или група. \r\n*** \r\nОт 13.00 часа в Аулата на Софийския университет ще се проведе пресконференция, организирана от Български икономически форум. Събитието е заключително по международния проект “i3” – Образование за идеи, изобретения и иновации за предприемачество“,  финансиран по програма ИНТЕРРЕГ на ЕС „Балкани – Средиземно море“. \r\n*** \r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия към ВСС. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Дико Б., Станка С. и др., на които са повдигнати обвинения за участие в ръководството на престъпна организация или група. \r\n*** \r\nОт 14.00 часа в Аулата на Алма матер ще бъде открит Международен панаир и конференция на идеи и иновации.  \r\n*** \r\nОт 14.00 часа в зала „Проф. Марин Дринов” – БАН (ул. „15 ноември” № 1) ще бъдат представени дейността, постиженията и инициативите на Института за исторически изследвания.  Събитието е в рамките на  кампанията „БАН представя своите институти“ и е част от честванията на 150-годишнината на Българската академия на науките.  \r\n*** \r\nОт 14.00 часа 19-и състав на Специализирания наказателен съд ще заседава по делото срещу Борис Б., Симеон С. и др., на които са повдигнати обвинения за участие в ръководството на престъпна организация или група. \r\n*** \r\nОт 18.00 часа в Галерия „One Monev“ ще бъде открита изложба на студенти от магистърска програма „Дигитални изкуства“ в Националната художествена академия. \r\n*** \r\nОт 18.00 часа в зала „Проф. Васил Геров“ Национален дарителски фонд „13 века България“, ще бъде открита изложбата „Обиколка на света за 270 дни“ на аржентинската художничка Стела Сиди и прожектиран едноименният документален филм. На събитието ще бъде представена и книгата „Лекар“ на почитания доктор от български произход Хорхе Мичофф. Културните прояви са по инициатива на вицепрезидента Илияна Йотова.  \r\n*** \r\nОт 18.30 часа в Клуб 1 ще бъде представена книгата „Дарът“ на Невена Митрополитска. \r\n*** \r\nОт 18.30 часа в кино „Люмиер Лидл” Народно читалище „Г.С. Раковски 1927” ще представи Годишен концерт  на балетна и танцова школа „Бусер”. \r\n*** \r\nОт 19.00 часа в пространството „Кооператива“, съвместно с платформата за късометражно кино NO BLINK, ще се прожектират три късометражни български филма, като завършек на турнето КИНОlove 2019.   \r\n*** \r\nОт 20.00 часа в хотел „Маринела“ ще се проведе осмото издание на Годишните награди на списание и клуб Business Lady. \r\n*** \r\nОт 19.00 часа в тържествената зала на Читалище „Никола Вапцаров“ Нов театър НДК ще представи постановката „Антихрист“ по Емилиян Станев. Събитието е част от програмата на Летните театрални празници „На публиката с любов“. \r\n*** \r\nОт 10.00 часа в зала №5 на общината ще се проведе пресконференция по проект „Интегрирани действия за съвместна координация и преодоляване на рисковете от наводнения в трансграничния район – Floodguard”. \r\n*** \r\nОт 09.00 часа представители на местни власти и професионалисти в областта на статистиката от осем държави в Дунавския регион ще представят резултатите по проекта YOUMIG в Експоцентър „Флора“. \r\n*** \r\nОт 17.00 часа в градината на хотел Helena Sands ще се проведе Медиа брифинг „Слънчев бряг посреща 60 години“. \r\n*** \r\nОт 17.30 часа в Регионалната библиотека „Пенчо Славейков“ ще бъде представена документална изложба, посветена на 130 години от основаването на  Ловно-рибарско дружество – Варна. \r\n*** \r\nОт 18.00 часа в Пленарна зала на Община Варна ще бъде представена книгата „130 години Ловно-рибарско дружество – Варна“ с автор  Борислав Дряновски. \r\n*** \r\nОт 16.45 часа на посещение в Община Варна ще бъде извънредният и пълномощен посланик на Кралство Дания Н. Пр. Сьорен Якобсен. Изявления за медиите са предвидени след срещата. \r\n*** \r\nОт 11.00 часа в Детска градина „Пролет“ ще се проведе кампанията „Да четем заедно“. \r\n*** \r\nОт 12.00 часа в парк „Ксилифор“ ще се проведе откриването на Младежката скулптурна колония.  \r\n*** \r\nОт 17.30 часа в Регионална библиотека „Петко Р. Славейков“ ще се проведе представяне на био-библиографския справочник „Литературно Търново: Търновски писатели от Свети Теодосий Търновски до наши дни“ на ИК „Огледало“.  \r\n*** \r\nОт 17.30 часа в  Изложбени зали „Рафаел Михайлов“ ще се проведе  оперен рецитал „Розалия и приятели“, концерт на магистър от специалност „Педагогика на обучението по музика“ с преподавател Сребра Михалева.  \r\n*** \r\nОт 18.00 часа в зала 30 на Младежки дом  ще се проведе Дискусия за съвременното изкуство в градска среда, както и за отношението и участието на младите хора в дейности за естетизирането й.  \r\n*** \r\nОт 18.00 часа в Читалище „Надежда“ – 1869“ ще се проведе представяне на най-новата книга на писателя Радослав Гизгинджиев – „Лепири – между слънцето и сянката“.  \r\n*** \r\nОт 19.00 часа на стадион „Ивайло“ ще се проведат безплатни тренировки на стадиона.  \r\n*** \r\nОт 13.30 часа в Регионална библиотека „Дора Габе“ ще започне библиотерапия с потребители на Център за психично здраве  „Д-р Петър Станчев”. \r\n*** \r\nОт 18.00 часа във фоайето на Младежкия център  ще започне „Музикален салон 3“ с участието на Клуб „Пиано“ при Младежки център - Добрич, СУ „Св.Климент Охридски“ и Арт център „Палитра“. \r\n*** \r\nОт 18.00 часа в Огледална зала „Нели Божкова“ ще започне концерт на Музикална школа „Доминанта“. \r\n*** \r\nОт 17.30 часа в заседателната зала на Община Каварна ще бъде представена книгата „Живот в скалите“ на Мария Лалева. \r\n*** \r\nИнформационната кампания на Министерството на отбраната „Бъди войник“ ще представи военната професия на гражданите на Кърджали. От 13.30 часа във Военен клуб - Кърджали командирът на Силите за специални операции бригаден генерал Явор Матеев ще даде брифинг пред журналисти. Стартът на кампанията ще е от 16.00 часа пред сградата на театъра, където ще бъдат обособени щандове с информационни материали за военната професия и за служба в доброволния резерв от Военно окръжие – Кърджали. От 18.30 часа, в залата на Театрално-музикален център - Кърджали ще се проведе концерт на Представителния ансамбъл на Въоръжените сили.  \r\n*** \r\nОт 11.00 часа в пресклуба на БТА общинските съветници от ПП АВБ в Пазарджик Атанас Шопов и Ангел Минков организират пресконференция на тема\"Законна и незаконна общинска собственост\". \r\n*** \r\nОт 11.30 часа д-р Петър Бътовски, началник на отделението по акушерство и гинекология на болницата в Панагюрище, и акушерка Руска Дончева ще изнесат презентация на тема „Предродилна подготовка“ като част от „Училище за родители“. \r\n*** \r\nОт 17.30 часа в Малкия салон в Двореца на културата ще започне концерт на ученици от Обединената школа по изкуства към ОК Дворец на културата от класа на Йоанна Козарева. \r\n*** \r\nОт 18.30 часа в театралния салон на ЦПЛР-ОДК Перник ще започне концерт - спектакъл на Школата по съвременни танци с ръководител Пламен Ганов. \r\n*** \r\nОт 19.00 часа в големия салон на Общинския младежки дом ще започне годишен концерт на ДЮФА „Чудно оро”. \r\n*** \r\nОт 12.30 часа ще се състои пресконференция на Милена Кирниколова по повод проект  „Карате – срещу агресията и зависимостите” одобрен от Експертна комисия към Министерството на младежта и спорта, разработен като мярка за въздействие и промяна на поведенческите модели на младите хора.  \r\n*** \r\nОт 18.00 часа на сцената на Драматично-куклен театър „Иван Радоев“ театрална формация „Експеримент“ към Профилирана гимназия с преподаване на чужди езици с ръководител Ангелина Маркова ще представи премиерата на своя спектакъл „Генералната репетиция“. \r\n*** \r\nВ 9.30 часа в зала № 3Районният съд ще гледа делото срещу Росен Ж., обвинен за причиняване на средна телесна повреда на кондуктор.  \r\n*** \r\nВ 10.30 часа ще се проведе пресконференция на френската компания „ACTE“ от Лион, която представя спектакъла „LIEU d’ÊTRE“ на 14,15 и 16 юни с  въздушен балет по фасадата на медицинските общежития в Пловдив. На представянето ще присъства артистичният директор на компанията Аник Шарло. \r\n*** \r\nОт 11.00 часа в заседателната зала на Пловдивския университет „Паисий Хилендарски“ ще бъдат подписани договорите за финансиране на изследователски проекти по Програма за научно и технологично сътрудничество между България и Китайската народна република. Официални гости ще бъдат зам.-министърът на образованието и науката Карина Ангелиева и Н. Пр. Дун Сяодзюн, Посланик на КНР в България. \r\n*** \r\nОт 11.00 часа ще се състои пресконференция на спектакъла \"Плаващи картини сред водата\", който ще представи  танцов спектакъл с емблематични творби на Владимир Димитров – Майстора във водата на Гребна база. В пресконференцията ще се включи организаторът на проекта Евгени Серафимов. \r\n*** \r\nОт 12.00 часа в клуба на БТА ще се проведе пресконференция за началото на Проект „Програми за превенция и преодоляване на домашното насилие и мониторинг по приложението на ЗЗДН“.  \r\n*** \r\nОт 13.30 часа в сградата на АМТИИ на ул. „4-ти януари“ № 4 (до Балабановата къща в Стария град) ще се проведе творческа работилница „Анатомия на копривата“. \r\n*** \r\nОт 14.00 часа в Народна библиотека „Иван Вазов“ ще се проведе кръгла маса на тема „Изкуството на превода“. От 16.00 часа ще се проведе дискусия на тема „Прозата на европейския декаданс“ с участието на преводачите, литературния критик проф. Милена Кирова и съставителя на поредицата Тодорка Минева.  \r\n*** \r\nОт 16.00 часа в Аудитория II на Агрономически факултет на Аграрен университет – Пловдив ще бъде представен годишният отчет на Фонд „Научни изследвания“ за 2018 г. и Годишна оперативна програма за 2019 г. \r\n*** \r\nОт 19.00 часа в Драматичен театър „Н.О. Масалитинов“ (Камерна зала) издателство „Жанет 45“ ще отбележи 30-годишен юбилей с Вечер на Божана Апостолова и книгите „Сама и обща – 75 стихотворения“ и „Завръщането на визона“. \r\n*** \r\nОт 11.00 часа в залата на Общинския съвет ще се проведе среща част от кампанията „Не Сте Сами“. \r\n*** \r\nОт 10.00 часа в областна администрация ще се проведе заседание на Областния кризисен щаб, във връзка с дъждовете и нивото на река Дунав. \r\n*** \r\nОт 10.30 часа в Залата на Община Сухиндол ще се информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 11.00 часа в зала „Май“, Младежки дом-Сливен организира среща-дискусия със зам.-министъра на младежта и спорта Николай Павлов. \r\n*** \r\nОт 21.30 часа Bedroom beach club, „Слънчев бряг“ АД ще отбележи откриването на 60-ти юбилеен сезон в най-големия курорт у нас със събитие, на което ще посрещне специалния си гост Лили Иванова. \r\n*** \r\nОт 11.00 часа в зала 247 в сградата на Община Смолян ще се проведе встъпителна пресконференция по проект „Създаване на дневен център за подкрепа на лица с различни форми на деменция и техните семейства в гр. Смолян“. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия с програма „Земята е нашия дом“: „Резервати“. \r\n*** \r\nОт 10.00, 11.30 и 12.30 часа в двора на Старозагорската митрополия ще се проведат музикалните спектакли „До, Ре, Ми в пелени“, „Пеперудена магия“ и „Музичко в света на музиката“ съвместно с Държавна опера-Стара Загора. \r\n*** \r\nОт 18.00 часа в Регионална библиотека „Захарий Княжески“ ще бъде представена изложбата „Владигеров в европейския музикален калейдоскоп на ХХ век. Посоки, връзки, отражения”. \r\n*** \r\nОт 19.00 часа в Регионална библиотека „Захарий Княжески“ ще започне празничен концерт с участието на дует „Березка“, Антонио Дачовски, ВС „Розов свят, ДМФ „Звездопад и др. Събитието е част от седмицата на руския език, наука и култура. \r\n*** \r\nОт 10.30 часа в зала 304 на общината ще се проведе заседание на Постоянната комисия„Икономическа политика, общинска собственост и контрол по сделките с общинско имущество”.  \r\n*** \r\nОт 15.30 часа в зала 304 на общината ще се проведе заседание на Постоянната комисия „Екология и селско стопанство”.  \r\n*** \r\nОт 17.30 часа в Регионална библиотека „Стилиян Чилингиров“ ще гостува Веселина Иванова, която ще представи стихосбирката си „Понякога боли от тишина”.", "date": "2019.06.11", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2019/06/11/2668837/viktor-stanchev-chez-45-mln-lv-se-investirat-v-rekonstruktsiya-na-podstantsiya-festivalna-koyato-e-ot-izklyuchitelno-vazhno-znachenie-za-zahranvaneto-na-hilyadi-potrebiteli-v-stolitsata.html", "text": "4,5 млн. лв. се инвестират в реконструкция на подстанция „Фестивална“, която е от изключително важно значение за захранването на хиляди потребители в столицата. Това каза в интервю за предаването „Това е България“ на  Радио „Фокус“  Виктор Станчев, главен оперативен директор на ЧЕЗ Разпределение България. Той допълни, че подстанция „Фестивална“ осигурява електрозахранването на потребители в кварталите Младост 1 и 2, Дружба 1 и 2, Гара Искър, Горубляне, Полигона, както и на потребителите в района на 7-ми километър. Виктор Станчев обясни, че през последните години в тези райони застрояването е повишено и това е наложило стартирането на процедура по реконструкция на подстанция „Фестивална“. Проектът е един от най-сложните за реализация сред изпълняваните от дружеството и с цел осигуряване на безопасната работа на служителите и защитата на живота и здравето им се извършват оперативни превключвания, за извеждане на съоръженията от работа и осигуряване на алтернативно електрозахранване. „През последните три години стартирахме подмяна на силовите трансформатори 110 киловолта, през миналата година започна реконструкция на разпределителната уредба средно напрежение. Това представлява пълна подмяна на оборудването, като за целта се извършва прехвърляне на съответните кабели, чрез които захранваме трафопостовете и крайните точки до всеки потребител. При тези превключвания се получават временни смущения в електрозахранването, което създава неудобство на нашите клиенти. Кратковременните прекъсвания на захранването са за да обезопасим работата на нашите екипи и съответно да прехвърлим захранването от едната уредба в новата уредба, която се изгражда в самата подстанция. Именно на това се дължат смущенията в електрозахранването основно през последната седмица, тъй като в момента сме във фазата, в която без тези превключвания ние няма да можем да реализираме презахранването към новата уредба“, каза още Виктор Станчев. По думите му чрез инвестицията ще се подсигури по-голям капацитет на подстанцията за захранване на бъдещи потребители и ще позволи увеличаване на трансформаторната мощност. \r\nЦоня СЪБЧЕВА", "date": "2019.06.11", "title": "Виктор Станчев, ЧЕЗ: 4,5 млн. лв. се инвестират в реконструкция на подстанция „Фестивална“, която е от изключително важно значение за захранването на хиляди потребители в столицата"}
{"url": "http://www.focus-news.net/news/2019/06/11/2668838/gd-granichna-politsiya-intenziven-e-trafikat-za-tovarni-avtomobili-na-vhod-na-gkpp-kulata.html", "text": "Интензивен е трафикът за товарни автомобили на вход на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Турция и Румъния трафикът е нормален на всички гранични контролно-пропускателни пунктове. Фериботът Оряхово - Бекет превозва само товарни автомобили.", "date": "2019.06.11", "title": "ГД „Гранична полиция“: Интензивен е трафикът за товарни автомобили на вход на ГКПП „Кулата“"}
{"url": "http://www.focus-news.net/news/2019/06/11/2668811/gazeta-express-kosovo-sasht-ne-mogat-da-prinudyat-kosovo-da-otmeni-mitata-varhu-srabskite-stoki.html", "text": "По време на визитата си в Белград заместник-държавния секретар на САЩ Матю Палмър призова косовските власти да отменят 100-процентовите мита върху сръбските стоки, но добави, че Вашингтон не може да принуждава Прищина да взима решения, пише електронното издание на прищинския ежедневник  Gazeta Express . \r\n„Бяхме ясни пред косовските власти, че таксите върху сръбските стоки трябва да бъдат отменени или преустановени, но мисля, че идеите на много хора в Белград, че САЩ могат да принудят Прищина да взима решения не са истина и не са справедливи спрямо Косово“, цитира думите на Палмър белградската агенция FoNet. „Косово има своя политика и взима своите решения“, обясни дипломатът, като добави, че Вашингтон „има някакво влияние“ и се опитва да го използва конструктивно. \r\nПо неговите думи Вашингтон иска отмяна на митата и продължаване на диалога между Белград и Прищина. „Белград е този, който трябва да преговаря с Прищина за таксите, а не САЩ“, подчерта Палмър. \r\nПревод и редакция:", "date": "2019.06.11", "title": "Gazeta Express (Косово): САЩ не могат да принудят Косово да отмени митата върху сръбските стоки"}
{"url": "http://www.focus-news.net/news/2019/06/11/2668839/predstoyashti-mezhdunarodni-sabitiya-za-12-yuni-agentsiya-fokus.html", "text": "*** Косово отбелязва 20 години от военната интервенция на НАТО, която доведе до изтегляне на сръбските войски от страната \r\n*** Инаугурация на президента на Казахстан Касъм-Джомарт Токаев \r\n*** Среща между германския канцлер Ангела Меркел и престолонаследника на Абу Даби Мохамед бин Зайед \r\n*** Междупартийни преговори за определяне на дневния ред на следващия Европейски парламент \r\n*** Реч на държавния секретар Майк Помпео преди визитата му в Индия \r\n*** Доналд Тръмп приема полския си колега Анджей Дуда \r\n*** Посещение на японския премиер Синдзо Абе в Иран \r\n*** Отбелязва се първата годишнина от срещата на върха между Тръмп и Ким Чен-ун \r\n***", "date": "2019.06.11", "title": "Предстоящи международни събития за 12 юни ( Агенция „Фокус“ )"}
{"url": "http://www.focus-news.net/news/2019/06/11/2668831/odmvr-veliko-tarnovo-ovladyana-e-situatsiyata-v-selata-nova-varbovka-i-kamen.html", "text": "Овладяна е ситуацията в селата Нова Върбовка и Камен. През целия ден край язовирите „Зеленчуков дол“ и „Чешме дере“ е имало екипи на пожарната. Това съобщиха за  Агенция „Фокус“  от  ОДМВР – Велико Търново  след като Община Стражица обяви бедствено положение заради прелелите язовири. В района на село Нова Върбовка няма наводнени къщи, защото язовирът е далеч от селото. Водата, която прелива от язовира, се стича в дере. В село Камен са били залети две къщи, както и училището.  \r\nТеодора ПАТРОНОВА", "date": "2019.06.11", "title": "ОДМВР- Велико Търново: Овладяна е ситуацията в селата Нова Върбовка и Камен"}
{"url": "http://www.focus-news.net/news/2019/06/11/2668840/ovladyana-e-situatsiyata-v-obshtina-strazhitsa-sled-kato-dva-yazovira-prelyaha-obzor.html", "text": "Община Стражица обяви бедствено положение заради два прелели язовира – единият край село Нова Върбовка- „Зеленчуков дол“, другият - „Чешме дере“ до село Камен. Стената на първия бе отнесена през нощта от поройните дъждове. Язовирната стена е дълга към 200 м, висока е 8 метра. Според ДАМТН най- вероятно причината за скъсването на стената са обилните валежи. Кметът на село Нова Върбовка Тодор Илиев обясни, че има залети посеви, но няма опасност за населението, тъй като населеното място се намира над водоема.  \r\nОбластният управител проф. д-р Любомира Попова пристигна на място още преди полунощ в понеделник. Заедно с директора на РД ПБЗН комисар Красимир Кръстев и представители на ДАМТН те са огледали пораженията причинени от обилния валеж, който е бил над 100 л/ кв. м за по-малко от 30 мин. На мястото бе и зам.-председателят на Агенцията за метеорологичен и технически надзор ген. Кирил Войнов, както и кметовете на засегнатите населени места.  \r\nПо-късно язовир „Чешме дере“ преля и наводни няколко къщи и училището в село Камен. Кметът на селото Димчо Димов заяви, че за около три часа са паднали около 120 л/кв.м. Ситуацията към момента е овладяна и няма опасност за населението. Язовирът е бил с обем 40 хил. кубични метра, но след източването му нивото бърза се е понижило.  \r\nЯзовирите „Зеленчуков дол“ край село Нова Върбовка и „Чешме дере“ край село Камен са общинска собственост и имат наематели. Те са били проверени по график, съгласно заповед на областния управител.  Изготвени са констативни протоколи и са дадени предписания по осъществявани на безопасната техническа експлоатация и на двата язовира. Учениците в село Камен са във ваканция, докато продължава отводняването на избените помещения и котелното отделение. От Областна дирекция „Земеделие“ във Велико Търново вече са започнали огледи в засегнатите села, за да се подготви процедура за обезщетение на пострадалите земеделци. \r\nСитуацията в селата Нова Върбовка и Камен е овладяна.", "date": "2019.06.11", "title": "Овладяна е ситуацията в Община Стражица след като два язовира преляха (ОБЗОР)"}
{"url": "http://www.focus-news.net/news/2019/06/11/2668821/protothema-gartsiya-administratsiyata-na-tramp-s-plan-za-gazoprovodi-koito-da-spasyat-evropa-ot-ruskite-energoresursi.html", "text": "Главните помощници по национална сигурност на американския президент Доналд Тръмп вярват, че „пътната карта“ за мир в Близкия Изток е трасирана на физическа карта, която виси на стената в Белия Дом и на която са отбелязани мрежа от електроцентрали, газови терминали и амбициозни проекти за тръбопроводи, пише електронното издание на гръцкия вестник  Protothema . \r\nСпоред трима висши служители на администрацията, тази карта - разсекретена и получена от McClatchy - е мотивирала членовете на Съвета за национална сигурност да дадат приоритет на създаването на газов форум в Източното Средиземноморие, който едновременно да стимулира и да преплита икономиките на няколко страни, които са били в противоречия в продължение на десетилетия. \r\nФокусът върху регионалните енергийни ресурси е в основата на организационния принцип за изграждане на политиката сред ключовите членове на вътрешния кръг на Тръмп, които смятат газа и петрола за ключов елемент в техните стратегии спрямо Русия и Европейския съюз, твърдят източници от Белия Дом и Пентагона. \r\nТова е рядък случай на приемственост между администрациите на Тръмп и Обама. Картата за първи път е създадена от картографите на Държавния департамент и енергийните дипломати, които работят по указание на бившия вицепрезидент Джо Байдън, според архитекта Амос Хохщайн, бивш специален пратеник и координатор по международните енергийни въпроси. \r\nПревод и редакция:", "date": "2019.06.11", "title": "Protothema (Гърция): Администрацията на Тръмп с план за газопроводи, които да спасят Европа от руските енергоресурси"}
{"url": "http://www.focus-news.net/news/2019/06/11/2668842/ria-novosti-ukrayna-poiska-razreshenie-da-dobiva-gaz-v-cherno-more-ot-haga.html", "text": "На изслушване в Хага представителят на Украйна Елена Зеркал поиска разрешение Украйна да добива газ в Черно море, предава  РИА Новости . \r\nПо нейните думи, Москва е лишила Киев от достъп до петрола и газта в Черно море, а сама е добила в тази акватория „повече от 9 милиарда куб. м. природен газ“ от пролетта на 2014 година. \r\n„Междувременно нашето правителство се опитва да обезпечи енергийната си самостоятелност, развивайки вътрешния добив на природен газ. Нужният обем – от 5 до 6 млрд. куб. м. в година – може да бъде покрит от нашите ресурси в Черно море“, заяви тя. \r\nОсвен това украинската страна отхвърли възраженията на Русия за юрисдикцията на Международния съд. Както заяви Зеркал, Керченският пролив е международен, а украинският суверенитет над Крим не подлежи на съмнение. \r\nНа 10-14 юни в Хага се провеждат изслушвания в рамките на производствата, предприети от Украйна срещу Русия през 2016 г. въз основа на Конвенцията на ООН по морско право. \r\nКонкретно, искът се касае до правата на Киев над минералните и живите ресурси на Черно и Азовско морета, корабоплаването в Керченския пролив, защитата на околната морска среда и подводното културно наследство. Украйна иска да се прекратят нарушенията на правата й и да се компенсират загубите й. \r\nВ понеделник посланикът на руското външно министерство за специални поръчения Дмитрий Лобач заяви на изслушване в Хага, че твърденията на Киев са несъстоятелни и трябва да бъдат отхвърлени, защото са извън юрисдикцията на международния арбитраж. Той подчерта, че трибуналът няма право да разглежда въпроси на териториалната принадлежност на сушата, включително на Кримския полуостров. \r\nВ руското МВнР също смятат, че Украйна се е обърнала към арбитража не за да разреши спора за тълкуването и прилагането на конвенцията по морското право, а с надеждата да получи „юридическо“ признание на своя „суверенитет над Крим“. \r\nПревод и редакция:", "date": "2019.06.11", "title": "РИА Новости: Украйна поиска разрешение да добива газ в Черно море от Хага"}
{"url": "http://www.focus-news.net/news/2019/06/11/2668843/pazardzhik-obshtina-panagyurishte-organizira-yunski-praznitsi-na-izkustvata-vdahnovenie-nastroenie-krasota.html", "text": "Община Панагюрище организира Юнски празници на изкуствата „Вдъхновение, настроение, красота“, каза за  Радио „Фокус“ – Пазарджик  Радка Костуркова от общинската администрация. Тя уточни, че културните прояви започват на 12 юни, а дните, през които те ще се проведат, ще бъдат наситени с различни форми на изкуствата, в жанрово и стилово разнообразие, които ще дадат възможност на жителите и гостите на община Панагюрище да се докоснат до творчеството на автори, теми и герои, да открият най-близкото за сърцето и душата си и да се насладят“, коментира Костуркова. Тя допълни, че Юнските празници на изкуствата ще започнат на 12 юни 2019 година на площад „20 април“, където в 20.30 часа започва концерт на Хилда Казасян „Да послушаме кино“, със специалното участие на Теодосий Спасов и Васил Петров. \r\nВаня НИКОЛОВА", "date": "2019.06.11", "title": "Пазарджик: Община Панагюрище организира Юнски празници на изкуствата „Вдъхновение, настроение, красота“"}
{"url": "http://www.focus-news.net/news/2019/06/11/2668844/sport-kazahstan-pobedi-san-marino-s-40.html", "text": "Отборът на Казахстан спечели убедително с 4:0 над гостуващия Сан Марино в евроквалификация от група “I”. Казахстан записа втора победа в групата, изравнявайки по точки втория Русия, която е с мач по-малко. Сан Марино е на дъното с нула точки и голова разлика 0:20. Начело във временното класиране е Белгия с три победи от три мача.", "date": "2019.06.11", "title": "Спорт: Казахстан победи Сан Марино с 4:0"}
{"url": "http://www.focus-news.net/news/2019/06/11/2668845/na-12-yuni-vas-shte-razgleda-zhalbata-na-desislava-ivancheva-protiv-zakonnostta-na-izbrani-evrodeputati.html", "text": "Пленум на съдиите от Върховния административен съд ще се проведе утре на 12 юни от 15.30 часа. Той се свиква във връзка с постъпила жалба от Десислава Петрова Иванчева, регистрирана като независим кандидат за член на Европейския парламент, против законността на избора на Атидже Байрямова Алиева - Вели и Искра Димитрова Михайлова - Коларова, и двете от листата на \"ДПС\", обявени с решение № 456-ЕП/31.05.2019 год. на Централната избирателна комисия. Това съобщиха от пресцентъра на  ВАС . Върховните съдии трябва да вземат решение дали да бъде сезиран Конституционният съд с мотивирано искане да се произнесе по законността на избора на член на Европейския парламент от Република България. Според Десислава Иванчева зачетените от ЦИК заявления на Мустафа Карадайъ и Делян Пеевски да оттеглят по същество съгласието си за участие в изборите след провеждането на самите избори представлява институционално легитимиране на злоупотребата с пасивното избирателно право и с демократичните принципи на страната. Решение № 456-ЕП/31.05.2019г. на ЦИК, с което тези заявления за оттегляне на съгласие се зачитат, нарушава Конституцията на Република България и по-специално текста на чл.57, ал.2 от КРБ, който не допуска злоупотреба с права, както и тяхното упражняване, ако то накърнява права или законни интереси на други, пише в жалбата.  \r\nВърховният административен съд е носител на правото да оспори законността на проведените избори за членове на Европейския парламент от Република България, както и законността на избора на отделен член на Европейския парламент от Република България. Съгласно чл. 394, ал. 2 от Изборния кодекс ВАС може да сезира КС въз основа на постъпило в срок (чл. 394, ал. 1 от ИК) оспорване от кандидатите за членове на Европейския парламент от Република България, партиите, коалициите и лицето, което представлява инициативния комитет, регистрирали кандидати в изборите.", "date": "2019.06.11", "title": "На 12 юни ВАС ще разгледа жалбата на Десислава Иванчева против законността на избрани евродепутати"}
{"url": "http://www.focus-news.net/news/2019/06/11/2668847/sofiya-rutinni-proverki-tekat-na-tsentralna-zhp-gara-sled-podaden-signal.html", "text": "Към 18.30 часа днес на телeфон 112 е получено злоумишлено телефонно обаждане за района на Централна жп гара в София. Това съобщиха от пресцентъра на  МВР . Веднага към мястото са насочени специализирани екипи. Предприемат се стандартни процедури в района и действия за изясняването на сигнала.", "date": "2019.06.11", "title": "София: Рутинни проверки текат на Централна жп гара след подаден сигнал"}
{"url": "http://www.focus-news.net/news/2019/06/11/2668846/zhan-klod-yunker-es-izobshto-nyama-da-pregovarya-poveche-za-brekzit-nezavisimo-ot-tova-koy-e-premier-na-velikobritaniya.html", "text": "Брюксел няма да преговаря за нова сделка за Брекзит независимо от това кой ще наследи Тереза Мей като премиер на Великобритания, заяви Жан-Клод Юнкер, цитиран от консервативното британско издание  The Telegraph , което намира в това изказване намек за предстоящо излизане на Великобритания от Европейския съюз без споразумение. \r\nВестникът посочва, че всички кандидати за поста председател на Консервативната партия обещават да опитат да предоговорят сделката за Брекзит със Съюза, която включва резервен план за ирландската граница. Фаворитът, Борис Джонсън, увери, че Обединеното кралство ще излезе от ЕС без сделка, освен ако договорът не бъде предоговорен преди крайния срок на 31 октомври. \r\n„Няма да има преговори“, заяви председателят на Европейската комисия на мероприятие в Брюксел. \r\n„Това не е договор между Тереза Мей и Юнкер, това е договор между институции“, констатира той. \r\nПревод и редакция:", "date": "2019.06.11", "title": "Жан-Клод Юнкер: ЕС изобщо няма да преговаря повече за Брекзит независимо от това кой е премиер на Великобритания"}
{"url": "http://www.focus-news.net/news/2019/06/11/2668850/mvnr-13-darzhavi-sred-koito-i-balgariya-prizovaha-s-deklaratsiya-za-uskorena-evrointegratsiya-na-zapadnite-balkani.html", "text": "Българският министър на външните работи заедно с министрите на други 12 държави членки на ЕС настоя за ускоряване на европейската интеграция на Западните Балкани. Тринайсетте министри (на България, Чехия, Естония, Латвия, Литва, Унгария, Италия, Малта, Австрия, Хърватия, Словения, Полша, Словакия), призоваваха за започване на преговори за присъединяване с Република Северна Македония и Албания през юни 2019 г. Това съобщиха от пресцентъра на  МВнР . Съвместното изявление отбелязва значението на процеса на разширяване на ЕС със страните от Западните Балкани като основен инструмент за постигане на устойчива стабилност, мир и просперитет. Призовават се всички членове на Съвета да проявят далновидност и да приемат смели решения този месец, чрез които да дадат положителен тласък на реформите в съответствие със стандартите и ценностите на ЕС. Необходимо е държавите от региона да работят за тясно регионално сътрудничество и да положат усилия за  истински добросъседски отношения. България смята, че започването на преговорния процес с Албания и Република Северна Македония ще запази и укрепи положителния импулс на реформите в техните общества. Държавите-членки на ЕС ще имат възможност на всеки етап от процеса да оценяват техния индивидуален напредък и да оказват подкрепа за изпълнение на критериите. Разширяването на ЕС със страните от Западните Балкани остава сред приоритетните за България външнополитически цели. Добросъседските отношения, регионалното сътрудничество и върховенството на правото са хоризонтални критерии за напредък на страните-кандидатки. Изпълнението на буквата и духа на Договора за приятелство, добросъседство и сътрудничество от страна на Република Северна Македония ще бъде ключово за взимане на съответните решения. Това е пътят за гарантиране на регионалната стабилност и за решаване на всички открити въпроси с цел създаване на сигурна среда на регионална и европейска сигурност.", "date": "2019.06.11", "title": "МВнР: 13 държави, сред които и България, призоваха с декларация за ускорена евроинтеграция на Западните Балкани"}
{"url": "http://www.focus-news.net/news/2019/06/11/2668848/viktor-stanchev-chez-staraem-se-da-minimizirame-smushteniyata-v-elektrozahranvaneto-svarzani-s-rekonstruktsiyata-na-podstantsiya-festivalna.html", "text": "ЧЕЗ Разпределение България се стреми да минимизира смущенията в електрозахранването, свързани с реконструкцията на подстанция „Фестивална“. Това каза в интервю за предаването „Това е България“ на  Радио „Фокус“  Виктор Станчев, главен оперативен директор на ЧЕЗ Разпределение България. Виктор Станчев коментира и умишления палеж на кабелната шахта на улица „Цветан Лазаров“ в квартал „Дружба“, който предизвика повреда на кабелната линия и остави без ток 500 домакинства. „За наше учудване днес в 07:20 часа се получи аварийно изключване на един от изводите от подстанцията. При търсенето на причината се оказа, че умишлен палеж е предизвикал изключването. Говорим за умишлен палеж на кабелна шахта. Оказа се, че шахтата е залята със запалителна течност и всъщност тя е предизвикала изключването. В момента нашите екипи довършват работата по възстановяване на нормалното състояние на кабелите, които са в тази кабелна шахта, за да можем да гарантираме стабилно електрозахранване на всички в този район“, допълни Виктор Станчев. По план-график проектът за реконструкцията на подстанция „Фестивална“ трябва да завърши в края на ноември. „Но това, което е свързано със смущения в електрозахранването, свързани с прехвърляне на кабелите от временната уредба, която е изградена, към постоянната нова уредба, би трябвало да приключи по нашите планове до края на месец юли. Това е максималният срок, който сме определили, като ще се стремим да завършим в по-кратък срок. Довършителните работи, които са в самата подстанция, няма да окажат влияние върху електрозахранването на нашите клиенти в квартал „Дружба“, подчерта Виктор Станчев. Инвестицията ще повиши качеството на предоставяните услуги на над 40 000 потребители в столицата, обясни той. „Ще гарантираме стабилно електрозахранване за следващите 15-20 години. Ще се увеличи възможността да захранваме нови клиенти, а в района ние получаваме множество искания за присъединяване на нови потребители. И именно затова ЧЕЗ Разпределение стартира тази реконструкция, за да можем да повишим капацитета на самата подстанция. Смятам, че и това ще бъде оценено и от бъдещите инвеститори, които искат да се развиват в района на „Дружба“, каза Виктор Станчев. В рамките на тази година има планирана подмяна на два силови трансформатора в подстанция „Витоша“ на стойност 2,7 милиона лева. „Планирана е подмяна на 110-киловолтов кабел от подстанция „Хаджи Димитър“ до подстанция „Подуяне“ на стойност около 3 милиона лева. Това са най-големите проекти, които сме планирали да направим в рамките на тази година, като за миналата година инвестициите бяха не по-малко, сред тях подмяна на силов кабел 110 киловолта, реновиране на две подстанции в рамките на София. Не на последно място проект за дистанционни електромери с дистанционно обслужване, които също са много сериозна инвестиция в рамките не само на нашето дружество, а и в рамките на България, като това е бъдещето за развитието на българската енергетика“, отбеляза Виктор Станчев. \r\nЦоня СЪБЧЕВА", "date": "2019.06.11", "title": "Виктор Станчев, ЧЕЗ: Стараем се да минимизираме смущенията в електрозахранването, свързани с реконструкцията на подстанция „Фестивална“"}
{"url": "http://www.focus-news.net/news/2019/06/11/2668834/rtk-kosovo-nachalnikat-na-genshtaba-na-harvatskata-armiya-e-na-poseshtenie-v-kosovo.html", "text": "Началникът на Генералния щаб на Въоръжените сили на Хърватия генерал Мирко Сундов е на посещение в Косово във вторник, предава държавната  „Радио и телевизия Косово“ (RTK) . \r\nХърватският военен проведе отделни срещи с командващият Силите за сигурност на Косово Рахман Рама и министъра на отбраната на страната Рустем Бериша. \r\nРама благодари на Сундов за подкрепата на Загреб, като подчерта, че Хърватия е стратегически партньор на Прищина. \r\n„Нашата цел е да бъдем част от регионалните инициативи и от евроатлантическите структури и да получи опит от хърватската държава и нейната армия като член на НАТО. Този път за нас не подлежи на съмнение“, отбеляза Рама. \r\nГенерал Сундов, от своя страна, заяви, че Хърватия е отворена за сътрудничество и споделяне на своя опит като член на Алианса. \r\nПревод и редакция:", "date": "2019.06.11", "title": "RTK (Косово): Началникът на Генщаба на хърватската армия е на посещение в Косово"}
{"url": "http://www.focus-news.net/news/2019/06/11/2668841/kmetat-na-rayon-severen-v-plovdiv-ostava-v-aresta.html", "text": "Кметът на район „Северен” в Пловдив Ральо Ралев и соченият за негов съучастник Иван Делевски остават в ареста. Това реши специализираният апелативен съд, предава  Нова телевизия . Ралев е обвинен за търговия с влияние и искане на подкуп от 60 000 лева от строителен предприемач. Срещу сумата трябвало да даде разрешително за строеж. В съдебната зала Ралев пожела да бъде пуснат на свобода. Уточни, че е в едномесечен неплатен отпуск, който можел и да удължи, за да е сигурно, че няма да пречи на разследването. \r\nРалев и Делевски бяха задържани в края на май. Тогава от прокуратурата съобщиха, че са следили кмета в рамките на 5 месеца и сравниха случая му с този на бившия кмет на \"Младост\" Десислава Иванчева.", "date": "2019.06.11", "title": "Кметът на район „Северен” в Пловдив остава в ареста"}
{"url": "http://www.focus-news.net/news/2019/06/11/2668852/vidin-vazstanoveno-e-dvizhenieto-po-pat-i-1-ruzhintsi-dimovo-v-rayona-na-s-medovnitsa.html", "text": "Възстановено е движението по път I-1 Ружинци – Димово в района на с. Медовница. Това съобщиха от пресцентъра на  Агенция \"Пътна инфраструктура\" .", "date": "2019.06.11", "title": "Видин: Възстановено е движението по път I-1 Ружинци – Димово в района на с. Медовница"}
{"url": "http://www.focus-news.net/news/2019/06/11/2668855/vidin-vlazhni-i-na-mesta-hlazgavi-sa-patnite-nastilki-v-oblastta-sled-padnaliya-dazhd.html", "text": "Влажни и на места хлъзгави са пътните настилки във Видинска област, след падналия дъжд, съобщиха за  Радио „Фокус“ – Видин  от Областно пътно управление. Остава затворен за автомобили над 12 тона проходът Петрохан, обиколният маршрут е през гр. Своге. Движението по път ІІІ-112 Тополовец – Монтана е ограничено за автомобили над 12 т поради на строително-монтажни работи. Обходният маршрут е  път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание. \r\nТрафикът  в посока за \"Дунав мост 2\" е засилен, пътуват предимно тежкотоварни автомобили. От граничния пункт съобщиха, че работят всички гишета за обработка на документите. На другите два гранични пункта в областта – \"Връшка чука\" и \"Брегово\" трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.06.11", "title": "Видин: Влажни и на места хлъзгави са пътните настилки в областта след падналия дъжд"}
{"url": "http://www.focus-news.net/news/2019/06/11/2668858/kazanlak-s-kontsert-spektakal-da-namerish-detelina-s-chetiri-lista-be-otbelyazan-desetgodishniyat-yubiley-na-darzhavna-detska-gradina-detelina.html", "text": "С концерт-спектакъл „Да намериш детелина с четири листа“ деца, гости, учители и родители отбелязаха 10-годишния юбилей на най-новото и съвременно детско заведение в Казанлък – Държавна детска градина „Детелина“ към Министерство на отбраната, каза за  Радио „Фокус”  директорът на детското заведение Григор Бошнаков. \r\nТой поясни, че гости на спектакъла са били изпълнителите от Представителния ансамбъл на въоръжените сили към Националната гвардейска част - Снежина Темелкова – началник на Ансамбъла и Таня Дупаринова – народна певица и солист, Цветелина Башкехайова с част от Фолклорен ансамбъл „Загоре“. \r\nПоздравителни адреси за празника са получени от заместник министър – председателя по обществения ред и сигурността и министър на отбраната  Красимир Каракачанов, от министъра на образованието Красимир Вълчев, от Галина Стоянова – кмет на Община Казанлък и др.  \r\nДържавна детска градина „Детелина“ към Министерство на отбраната е открита официално през 2009 г. на 1 юни. Детското заведение се намира във Военно формирование 22180 в Казанлък. \r\n„Тя е модел на иновативни практики в предучилищното образование и възпитание, силно респектиращо с динамиката в своето развитие като институция и предоставящо условия за използването на най-модерните интерактивни и мултимедийни технологии в обучението, възпитанието, общуването и играта на децата. За кратко време детското заведение се утвърди, като една от най-добрите и водещи образователни институции в общината, притежаваща екип от професионално подготвени специалисти”, подчерта Григор Бошнаков. \r\nСлавяна ГАЙДАРОВА", "date": "2019.06.11", "title": "Казанлък: С концерт-спектакъл „Да намериш детелина с четири листа“ бе отбелязан десетгодишният юбилей на Държавна детска градина „Детелина“"}
{"url": "http://www.focus-news.net/news/2019/06/11/2668859/dzhon-boltan-donald-tramp-ima-namerenie-da-se-sreshtne-s-putin-i-si-dzinpin-v-yaponiya.html", "text": "Президентът на САЩ Доналд Тръмп има намерение да се срещне с колегите си от Русия и Китай Владимир Путин и Си Дзинпин на срещата на Г-20 в Япония, съобщи съветникът на американския държавен глава по национална сигурност Джон Болтън, цитиран от  РИА Новости . \r\n„Що се касае до срещите, очакваме, че президентът ще има срещи със Си Дзинпин и Владимир Путин. Това е възможност да бъдат обсъдени важни въпроси в потенциално важно време“, заяви Болтън на конференция на финансовите мениджъри във Вашингтон. \r\nПревод и редакция:", "date": "2019.06.11", "title": "Джон Болтън: Доналд Тръмп има намерение да се срещне с Путин и Си Дзинпин в Япония"}
{"url": "http://www.focus-news.net/news/2019/06/11/2668851/kazanlak-voenno-prilozhno-sastezanie-mezhdu-srednoshkoltsi-se-provede-v-garnizona-na-61-va-stryamska-mehanizirana-brigada.html", "text": "Военно приложно състезание се проведе на строевия плац в Гарнизон Казанлък, на 61 стрямска механизирана бригада, предаде кореспондент на  Радио „Фокус” . В него участваха средношколци от Клуб „Приятели на армията” – представители от 5 училища. Те бяха разпределени в 6 отбора от по 7 представители. Участниците в състезанието демонстрираха придобитите си умения по преодоляване на „Единна пътека с препядствия”, непълно разглобяване и сглобяване на автомат „Калашников” и оказване на първа медицинска долекарска помощ. Състезанието бе организирано и проведено от главните сержанти на 61-ва Стрямска механизирана бригада. Надпреварата между училищата бе организирана за втора поредна година. \r\nПреди началото на състезанието тържествено бе издигнато знамето на Република България и бе приет строя на участниците от Клуб „Приятели на армията”  от командира на 61-ва Стрямска механизирана бригада – Бригаден генерал Деян Дешков. След приключване на състезанието той награди отличените участници в съответните дисциплини, като в приветствието си отбеляза, че подобни инициативи създават условия за изграждане на физическа издръжливост, дисциплинираност и патриотизъм. На финала той насърчи всички да се стремят към нови постижения и отбеляза, че Армията е и тяхна и би се гордял да приеме всеки един от тях, който реши да се реализира в тази сфера.  \r\nВ крайното комплексно класиране призовото първо място взе отборът  на Професионална гимназия по транспорт и транспортен мениджмънт, на второ и трето място се класираха отборите на Професионална гимназия „Иван Хаджиенов”, на четвърто с грамота за участие бяха класирани представителите на Професионална гимназия по лека промишленост и туризъм, на пето и шесто място бяха съответно Средно училище „Екзарх Антим І\" и Профилирана хуманитарна гимназия „Св.св. Кирил и Методий”.  \r\nСлавяна ГАЙДАРОВА", "date": "2019.06.11", "title": "Казанлък: Военно приложно състезание между средношколци се проведе в Гарнизона на 61-ва стрямска механизирана бригада"}
{"url": "http://www.focus-news.net/news/2019/06/11/2668849/yeni-safak-turtsiya-shte-prodalzhi-sondazhnite-deynosti-v-iztochnoto-sredizemnomorie-i-nyama-da-se-poddade-pred-zaplahite.html", "text": "Сондажните дейности в региона на Източното Средиземно море ще продължат и ще бъдат предприети правни и политически мерки със съответните министерства за предотвратяване на намесата на трета страна, която игнорира международния суверенитет на Турция, заяви турският министър на енергетиката и природните ресурси, пише електронното издание на турския ежедневник  Yeni Safak . \r\nМинистърът на енергетиката и природните ресурси на Турция Фатих Донмез заяви в изявление, че Анкара няма да допусне никакви нарушения на правата на т.нар. Турска република Северен Кипър (ТРСК) и на турците киприоти. \r\n„Ще продължим усилията си за постигане на регионален мир чрез справедливо разпределение на богатствата на остров Кипър и Средиземноморието“, каза Донмез и добави: „Нашите обширни и дългосрочни дейности по проучване и сондиране в региона ще продължат, както е планирано, без отстъпки от нашите законни права върху лицензионните зони“. \r\n„Сондажният кораб „Явуз“ също ще започне операции в региона, когато бъдат завършени подготвителните работи“, подчерта министърът. \r\nДонмез заяви, че отношението на кипърската гръцка администрация няма правно основание. \"Нашите дейности в лицензирани и законни области ще продължат без забавяне, независимо от изявленията на кипърските гърци и заплахите за т. нар. заповеди за арест на екипажа на „Фатих“. \r\n„Турция никога не се поддава на заплахи и никога няма да го направи“, добави енергийният министър. \r\n„Плаващият под турски фалг сондажен кораб „Фатих“ стартира офшорните си сондажни операции на 3 май в район, разположен на 75 километра (42 морски мили) от западния бряг на остров Кипър. Районът попада изцяло в турския континентален шелф, регистриран в ООН, и за него има разрешителни, издадени от турското правителство през предходните години на Турската петролна компания“, отбелязва вестникът. \r\nПревод и редакция:", "date": "2019.06.11", "title": "Yeni Safak: Турция ще продължи сондажните дейности в Източното Средиземноморие и няма да се поддаде пред заплахите"}
{"url": "http://www.focus-news.net/news/2019/06/11/2668860/targovishte-zapochvat-xi-praznitsi-na-zhenskite-i-devicheski-horove-prof-liliya-gyuleva.html", "text": "От 14 до 16 юни в Търговище ще се проведат XI Празници на женските и девически хорове „Проф. Лилия Гюлева“. Това съобщиха от  Общината . В тях ще вземат участие 5 хора от България и 1 от Румъния. Празниците ще бъдат открити на 14 юни в 17.00 часа с парад на всички участници. Той ще премине от площад „Стоян Мавродиев“ по улица „Васил Левски“ до площад „Свобода“.  На сцената пред Общината всеки хор ще изпълни по едно произведение. Официалната концертна програма започва в 18.00 часа в концертната зала на читалище „Напредък-1864“ Търговище. Тя ще бъде с участието на хора домакин „Златна лира“, с диригент Илиана Иванова; Детски хор „Дунавски вълни“ – Русе, с диригент Весела Тодорова и Детски хор „Добри Христов“ – Варна, с диригент Галина Станишева. На 15 юни, в 18.00 часа, отново в концертната зала читалище „Напредък-1864“, ще се изявят Девически хор „Carmen Argessi“ – Питещи, Румъния, с диригент Корнелия Йонеску; Дамски хор „Тримонциум“ – Пловдив, с диригент Ваня Атанасова и Вокален ансамбъл „Фортисимо“ – Бургас, с диригент Милена Добрева. Последният концерт в програмата е сборен. Той ще се състои на 16 юни от 10.00 часа в храм „Св. Йоан Рилски“. Съгласно регламента на Празниците, всеки хор трябва да представи 30-минутна програма, като в репертоара трябва да е включена най-малко една песен от български композитор. Официални гости на концертите ще бъдат академик Емил Янев, председателят на Българския хоров съюз Славил Димитров, председателят на Съюза на българските композитори и автор на музиката на химна на Търговище Ценко Минкин. Входът за концертите е свободен.", "date": "2019.06.11", "title": "Търговище: Започват XI Празници на женските и девически хорове „Проф. Лилия Гюлева“"}
{"url": "http://www.focus-news.net/news/2019/06/11/2668862/kazanlak-parva-samostoyatelna-izlozhba-portfolio-shte-otkrie-kiril-katsarov.html", "text": "Първа самостоятелна изложба „Портфолио” ще открие в Музея на фотографията възпитаникът на Националното училище по пластични изкуства и дизайн „Акад. Дечко Узунов” Кирил Кацаров, предаде кореспондент на  Радио „Фокус” . „Това е един различен поглед за света, за заобикалящата среда и начина на живот. Нещата се случват толкова бързо. Въпреки цялата битка между Хаоса и Космоса човек трябва да познава същността и да бъде различен”, каза Кирил Кацаров. В изложбата, която ще бъде открита на 21 юни от 18.00 часа, той ще покаже фотография, колаж, дизайн. „Портфолио” има за цел да събере различни артисти и по този начин да създаде атмосфера на творчески дух. \r\nВ Алиоловата къща на 21 юни от 15.00 до 18.00 часа изложба Ваня Запрянова ръководител на школа „Арт линия” ще покаже децата на школата в открит урок – „Открито ателие” и „Изложба художници”. По–късно от 20.00 часа художникът Росен Дончев ще представи за първи път своята идея „Образи” в изложба – живопис в Алиолувата къща. Творческите прояви ще се осъществят с подкрепата на Театър „Любомир Кабакчиев” и Музеят на фотографията. \r\nСлавяна ГАЙДАРОВА", "date": "2019.06.11", "title": "Казанлък: Първа самостоятелна изложба „Портфолио” ще открие Кирил Кацаров в Музея на фотографията"}
{"url": "http://www.focus-news.net/news/2019/06/11/2668863/todorka-stoyanova-voennomorski-muzey-varna-nadyavame-se-sabitiyata-koito-sme-organizirali-po-povod-denya-na-bashtata-da-zatvardyat-vrazkata-mezhdu-detsata-i-tehnite-tatkovtsi.html", "text": "Надяваме се събитията, които сме организирали по повод Деня на бащата, да затвърдят връзката между децата и техните татковци. Това съобщи за  Радио „Фокус“ – Варна  Тодорка Стоянова, старши експерт във Военноморски музей – Варна. Тя заяви, че музеят е предвидил изключително богата програма, която за почне в 10.00 часа на 15 юни и ще продължи до 18.00 часа. Празникът, посветен на специалната връзка между детето и таткото, е традиционно събитие за Националния военноисторически музей и неговите филиали и се организира за поредна година в началото на лятната ваканция. „Разчитаме на това, че ще могат да дойдат и варненци и гостите на града. Ще могат да дойдат, да влязат в музея, да го разгледат и да се позабавляват с всички тези атракции, които са предвидени“, посочи Тодорка Стоянова. Освен демонстрация на специален ветроходен тренажор, сплитане на морски възли, и интерактивна игра за децата и техните родители, посетители на музея ще могат да научат интересни факти за живота на първия български ветроходец, обиколил света с яхта, кап. Георги Георгиев. „Още един момент от програмата е презентация, която ще изнесе Иван Георгиев, посветена на неговия баща кап. Георги  Георгиев, човекът, който извършва околосветско пътешествие и поставя за това световен рекорд, записан в книгата на рекордите на Гинес“, каза още експертът. Организаторите от музея са предвидили и няколко занимания, свързани с традиционния бит и култура на българина, които ще бъдат демонстрирани през целия ден. „Например такъв занаят е плъстенето. Един занаят, който ще ни бъде представен от инж. Руменка Николова. Друг занаят е гравирането върху кожа, който ще бъде показан от полковника от запаса Валери Георгиев“, съобщи Тодорка Иванова. Паша Даскалова ще покаже на децата как да изработват оригами, а дизайнерът Алина Георгиева – как да изработват картини от изрязана хартия. \r\nБояна АТАНАСОВА", "date": "2019.06.11", "title": "Тодорка Стоянова, Военноморски музей – Варна: Надяваме се събитията, които сме организирали по повод Деня на бащата да затвърдят връзката между децата и техните татковци"}
{"url": "http://www.focus-news.net/news/2019/06/11/2668861/treti-den-strelcha-e-bez-piteyna-voda-obzor.html", "text": "Трети ден Стрелча е без питейна вода. На 9 юни водоснабдителното дружество в Стрелча предупреди, че вследствие на поройните дъждове обстановката около водовземните съоръжение е силно усложнена. На 10 юни кметът Стойно Чачов обяви бедствено положение заради сериозно компрометиране на вододайната зона на града. Водата е спряна и негодна за пиене. Кметът отчете необходимостта от предприемане на спешни и неотложни аварийно-възстановителни дейности за прекратяване на последствията, водещи до увреждане на здравето на хората и значителни щети на имуществото. Бедственото положение се обявява поради неколкократното заливане на водовземните съоръжения на реката и затлачването им с тиня, пясък, чакъл, камъни и дървета, многократното преустановяване на водоподаването към града и изчерпване на запасите от вода в резервоарите, и замърсяването им с тиня, а също и поради компрометиране на участъци от довеждащия водопровод – разрушени подпорни стени и оголени тръби.  Бедственото положение е в сила до 17 юни. Стойно Чачов коментира, че за кардинално решение на проблема е необходима подмяна на довеждащия водопровод, който е на 72 години. Неговата дължина е 7 километра, а общината не разполага с необходимите средства за подмяната му.  \r\nНа 11 юни от общината обявиха, че за жителите на града е осигурена питейна вода. Водоноски са разположени в по-отдалечените места на града, където няма чешми с минерална вода. В района на вододайната зона вече се работи за почистване на наносите, а също и на филтрите. Лицензирана проектантска фирма ще започне изработването на проект за ремонт и възстановяване на проблемния водопровод. \r\nКЕВР започна проверка за изясняване на обстоятелствата по случая със спряната вода в Стрелча. Регулаторът изиска от водното дружество в града да им предостави становище за проблема, както и да изготви писмен доклад за населените места и броя на жителите, засегнати от нарушеното водоснабдяване. Дружеството трябва да информира подробно и за установените причини, довели до рязко влошаване на качеството на предоставяната водоснабдителна услуга. От КЕВР настояват да ВиК операторът да предостави и информация за начина, по който потребителите са уведомени за прекъсване на водоснабдяването, както и какви дейности се предприемат за отстраняването на проблема.", "date": "2019.06.11", "title": "Трети ден Стрелча е без питейна вода (ОБЗОР)"}
{"url": "http://www.focus-news.net/news/2019/06/11/2668856/vladimir-karolev-ikonomist-ideite-za-namalyavane-na-dds-na-hlyaba-i-lekarstvata-sa-populistichni-i-vredni.html", "text": "Идеите за намаляване на ДДС на хляба и лекарствата са популистични и вредни. Това каза в интервю за предаването „Това е България“ на  Радио „Фокус“  икономистът Владимир Каролев. Според Владимир Каролев ако данък добавена стойност на хляба се намали от 20 на 5 процента, спестяванията ще бъдат около 1,5 лева на месец на човек, тъй като според статистиката средно на година българинът потребява 84 хляба. „Като добавим прясното, киселото мляко и лекарствата, сметката става 9 лева на месец.  Ако се намали ДДС-то от 20 на 5 процента за хляб, кисело, прясно мляко и  лекарство, спестяванията са много малко и дори не се знае дали ще има спестявания“, обясни икономистът. По думите му обикновено увеличението на данъка на дадена стока или услуга не се отразява в цената и обратното – при намаление, то не се отразява изцяло в намалена цена. Владимир Каролев припомни, че цената зависи от търсенето и предлагането на пазара. Според него данък добавена стойност може да бъде намален за определена стока и това да не доведе до намаление на цената на продукта. Владимир Каролев допълни, че ако се диференцира данъкът за определена стока, ще бъдат намалени приходите в бюджета, а това трябва да бъде компенсирано по някакъв начин. Една от възможностите е с увеличаване на друг вид данъци. \r\nЦоня СЪБЧЕВА", "date": "2019.06.11", "title": "Владимир Каролев, икономист: Идеите за намаляване на ДДС на хляба и лекарствата са популистични и вредни"}
{"url": "http://www.focus-news.net/news/2019/06/11/2668873/pazardzhik-nad-100-hilyadi-leva-za-realiziraneto-na-proekti-shte-poluchi-regionalniyat-istoricheski-muzey.html", "text": "От началото на 2019 година Регионален исторически музей-Пазарджик кандидатства с три проекта за предоставяне на финансова подкрепа чрез конкурсен принцип от бюджета на Министерството на културата и с един проект – от бюджета на Национален фонд Култура. Това съобщиха от  културната институция . Одобрени са и ще бъдат финансирани и четирите подадени проекта, а именно – Проект „Консервация, реставрация и реконструкция на компрометирани  дървени носещи елементи на къща музей „Константин Величков“, ограда и обслужваща сграда” ще бъде финансиран от Министерство на културата с 55 585 лева. Национален фонд Култура финансира 6 327 лева за осъществяване на проекта „Голям празник Великден, по-голям – Гергьовден…“. С тези средства ще бъде направено изследване на празника Гергьовден в селата Бъта и Варвара. Проектът „Изложба „Селищна могила Юнаците – 80 години от началото на археологическите проучвания“ ще получи исканите 10 719 лева. Музеят ще получи от Министерство на културата и целева финансова подкрепа за теренни археологически проучвания и теренна консервация за Селищна могила „Юнаците“ в размер на 29 000 лева. Общият финансов ресурс, който Регионален исторически музей-Пазарджик ще получи за реализирането на тези проекти, е в размер на 101 631 лева.", "date": "2019.06.11", "title": "Пазарджик: Над 100 хиляди лева за реализирането на проекти ще получи Регионалният исторически музей"}
{"url": "http://www.focus-news.net/news/2019/06/11/2668874/sport-slovakiya-razgromi-s-51-azerbaydzhan-v-baku.html", "text": "Словакия победи Азербайджан с 5:1 и поне за няколко часа оглави класирането в група \"Е\" на евроквалификациите. Марек Хамшик вкара два гола за успеха в Баку и вече е голмайстор номер едно в историята на националния отбор. Тимът на Павел Хапал събра 6 точки, колкото имат и Унгария и Хърватия. Азерите са на дъното с нулев актив. Словаците бяха спечелили първите 5 мача срещу този съперник, но азерите ликуваха в последния, игран през 2001 година. Гостите пристигнаха в Баку като фаворит и нито за миг не оставиха съмнения в по-високата си класа. Следващият мач на Словакия е на 6 септември като домакин на Хърватия, а на същата дата Азербайджан ще гостува на Уелс.", "date": "2019.06.11", "title": "Спорт: Словакия разгроми с 5:1 Азербайджан в Баку"}
{"url": "http://www.focus-news.net/news/2019/06/11/2668854/prodalzhavat-proverkite-na-mzhg-i-darzhaven-fond-zemedelie-na-kashti-za-gosti-po-prsr.html", "text": "Експерти на Министерство на земеделието, храните и горите и Държавен фонд „Земеделие“ извършиха три проверки на проектни предложения, подадени чрез МИГ „Минерални бани-Черноочене“. Това съобщиха от  Министерството . Два от обектите са в с. Минерални бани, а другият е в с. Паничково. Проверките целят да се установи на място дали обектите, които кандидатстват за финансиране, работят по предназначение и дали съответстват на исканата от кандидата инвестиция по проекта. Резултатите от тези три проверки ще бъдат предадени с доклад на Държавен фонд „Земеделие“, след което ще бъдат разгледани и вероятно одобрени.  \r\nПървата проверка бе на кандидат, подал проектно предложение за преустройство и смяна на предназначение на съществуващ семеен хотел, в център за обучение за кадри в сферата на туризма. Обектът се намира в с. Минерални бани. Стойността на исканата субсидия е в размер на 142 666 лв. Собственичката на обекта изрази надежда, че сградата ще се превърне в център за професионално обучение по 20 професии за хора от региона. „Туризмът в с. Минерални бани се развива и има нужда от нови работници“, каза собственичката на обекта. В проекта са заложени инвестиции за изолация на къщата, смяна на покрива, обзавеждане на кабинетите и една голяма зала за обучение. \r\nВторият подаден и одобрен от Местната инициативна група проект е за интегрирано предоставяне на услуги в туризма и спорта - изграждане на басейн за възрастни хора и деца. Субсидията е на обща стойност от 193 894 лв. Двете къщи за гости са изградени по ПРСР 2007-2013г. и сградите се използват по предназначение. При проверката се установи, че двете къщи са посещавани от туристи. През последните три години има реализирани по около 2000 нощувки, за което по време на проверката бяха предоставени регистри и попълнени декларации. Проектът е в процес на мониторинг от ДФЗ. Проектното предложение за изграждане на басейн с прилежащи помещения е с цел подобряване на туристическите услуги, които се предоставят от двете къщи.  \r\nНа територията на МИГ „Минерални бани-Черноочене” беше проверен и още един проект. Той е за изграждане на къща за гости - център за настаняване на възрастни хора. Предвидени по проекта са строително-монтажни дейности, като стойността на исканата от бенефициента субсидия е в размер на около 100 000 лв. Представител на архитектурно бюро, изготвил проектната документация за инвестиционния проект заяви, че на терена ще бъдат простроени три къщи за гости, като от страна на бенефициента се иска субсидия само за една от къщите. \r\nПредстои да бъдат проверени още 7 от общо 14 проекта, кандидатствали за развитие на туристически дейности. Поредността им се определя от медиите. Проверените днес обекти бяха подадени от БНР. \r\nПроверките и резултатите от тях се излъчват на живо във фейсбук страницата на министър Танева и могат да бъдат гледани тук: https://www.facebook.com/desitanevagerb/.", "date": "2019.06.11", "title": "Продължават проверките на  МЗХГ и Държавен фонд „Земеделие“ на къщи за гости по ПРСР"}
{"url": "http://www.focus-news.net/news/2019/06/11/2668877/the-guardian-leybaristite-izlizat-s-dvupartiyna-initsiativa-za-blokirane-na-vazmozhnostta-brekzit-bez-sdelka-na-fona-na-izborite-za-nov-premier.html", "text": "Основната опозиционна Лейбъристка партия прави първата стъпка в смел двупартиен опит да се блокира възможността новият премиер на Великобритания да предизвика излизане на страната от Европейския съюз без сделка през октомври, пише британското левичарско издание  The Guardian . \r\nМинистърът за Брекзит в сянка Кейр Стармър хвърли ръкавиците на министрите от кабинета на Торите, включително Амбър Ръд и Филип Хамънд, казвайки, че те трябва да подкрепят опитите на лейбъристите, ако са сериозни за предотвратяване на излизането без сделка. \r\nАко бъде прието, предложението ще даде на депутатите контрол върху дневния ред на парламента на 25 юни. Същото предложение би могло потенциално да бъде използвано за иницииране на законодателство, с което да се попречи на Великобритания да напусне ЕС без сделка. \r\nПредложението, което лейбъристите ще представят по време на дебата в деня на опозицията в сряда, е подкрепено от бившия консервативен министър Оливър Лутвин и лидерите на шотландската национална партия, Плейд Чимру, либералдемократите и зелените. \r\nЗа разлика от обичайните дебати в деня на опозицията, ако бъде прието, предложението ще бъде задължително, но ще трябва да осигури подкрепата на повече консервативни депутати. \r\nПланът, който е строго пазена тайна, идва, докато няколко претенденти за лидерство в Консервативната партия, включително Борис Джонсън, който ще стартира кампанията си в сряда, подчертаха готовността си да приемат Брекзит без сделка. \r\nПодобен ход на лейбъристите през април мина с един глас разлика, след като 14 депутати на торите се разбунтуваха срещу партията.  \r\nПревод и редакция:", "date": "2019.06.11", "title": "The Guardian: Лейбъристите излизат с двупартийна инициатива за блокиране на възможността Брекзит без сделка  на фона на изборите за нов премиер"}
{"url": "http://www.focus-news.net/news/2019/06/11/2668864/vladimir-karolev-ikonomist-diferentsiraneto-na-danatsi-uvelichava-vazmozhnostta-za-zloupotreba-i-izmami.html", "text": "Диференцирането на данъци увеличава възможността за злоупотреба и измами. Това каза в интервю за предаването „Това е България“ на  Радио „Фокус“  икономистът Владимир Каролев във връзка с идеите за намаляване на ДДС за различни стоки. Той даде пример с производството на хляб и хлебни изделия, посочвайки, че ако данъкът върху хляба се намали от 20% на 5%, ще има много сериозно увеличение по документи на продажбите и търговията с хляб, но сериозно намаление по документи на продажбите на други изделия, за които се използва брашно, като банички или тулумбички. „Производители и търговци ще искат да скрият тази разлика между 20% ДДС и 5% ДДС. Такова поведение имат производители и търговци в цял свят“, каза още той. По думите на Владимир Каролев намаление на ДДС не води автоматично до намаляване на цена, нито въвеждането на такъм данък води до увеличаване на цената. „Единственото, което ще се случи, е, че ще се намалеят приходите от данъци в държавата“, обясни той. По отношение на коментираната от част от кандидатите за председател на ЕК тема за хармонизация на данъчните ставки в ЕС Владимир Каролев каза, че това не трябва да бъде допускано. „Става въпрос за хармонизация в т. нар. преки данъци - данък общ доход и корпоративния данък. По отношение на косвените данъци има хармонизиране на данъчната политика. Но преките данъци са обект на национален суверенитет и всяка държава има право да определя преки данъци. Ние не трябва да се съгласяваме на данъчна хармонизация, което означава повишавана на двата данъка. Ако нашето правителство се съгласи, това означава по-високи данъци и за работещите, и за инвестиращите. Това не трябва да бъде допуснато“, допълни Владимир Каролев. \r\nЦоня СЪБЧЕВА", "date": "2019.06.11", "title": "Владимир Каролев, икономист: Диференцирането на данъци увеличава възможността за злоупотреба и измами"}
{"url": "http://www.focus-news.net/news/2019/06/11/2668857/reuters-rusiya-dostavya-s-400-na-turtsiya-prez-yuli.html", "text": "Русия съобщи във вторник, че планира да достави зенитно-ракетни системи (ЗРС) С-400 на Турция през юли, предава  Reuters . \r\nБританската агенция припомня, че в последно време Турция и САЩ са в публичен конфликт относно намерението на Анкара да придобие С-400, които, според Вашингтон, не са съвместими с трансатлантическите военни системи. \r\nВашингтон заплаши да извади Турция от програмата за изтребителите F-35, ако не се откаже от сделката с Москва и постави краен срок до 31 юли за това. Ако Анкара приеме доставката на руските системи, това ще предизвика санкции от САЩ, които могат да удължат икономическата рецесия на страната и да предизвикат преразглеждане на продължаващото 67 години членство на Турция в НАТО. \r\nВ отговор на приетата в понеделник резолюция на Палатата на представителите на САЩ, в която се осъжда придобиването на С-400 и се призовава за санкции, Турция заяви, че тя е неприемливо заплашителна. \r\nПо-късно във вторник в Москва помощникът на руския президент Юрий Ушаков каза пред репортери: „Споразуменията, постигнати между Русия и Турция, се изпълняват навреме в дадения контекст. Няма двустранни проблеми“. \r\nЗапитан дали ракетите \"земя-въздух\" ще бъдат доставени през юли, той каза: „Да, планираме да стане така“. \r\nКоментарите дойдоха дни след като ръководителят на руския държавен конгломерат Ростех Сергей Чемезов заяви, че Москва ще започне доставката на С-400 в Турция след два месеца. Турските власти заявиха, че доставката може да се извърши още през юни. \r\nРезолюцията на САЩ, изготвена през май и озаглавена „Изразяване на загриженост за алианса Съединените щати — Турция“, бе одобрена в Конгреса в понеделник. \r\nВ отговор на това, външното министерство на Турция съобщи във вторник, че външната политика и съдебната система са подложени на \"несправедливи\" и \"неоснователни\" твърдения в резолюцията. \r\nПревод и редакция:", "date": "2019.06.11", "title": "Reuters: Русия доставя С-400 на Турция през юли"}
{"url": "http://www.focus-news.net/news/2019/06/11/2668853/sputnik-sarbiya-belgrad-razchita-na-pomoshtta-na-rusiya-i-kitay-v-sluchay-na-voyna-na-balkanite.html", "text": "Белград разчита на помощта на Русия и Китай за закупуване на оръжия за отбрана в случай на голям военен конфликт на Балканите, който Сърбия прави всичко възможно да избегне, заяви министърът на отбраната на страната Александър Вулин, цитиран от сръбската редакция на руското радио  „Спутник“ . \r\nПо думите на Вулин, Сърбия често получава критики за това, че купува много оръжия. \r\n„Ние сме военно неутрална страна. Ако се стигне до конфликт и инцидент, а както знаете никой не може да каже, че на Балканите няма да има конфликт, никой не ще може да ни помогне. Вярваме в помощта на Русия и разчитаме на помощта на Русия, Китай и другите наши приятели... Разбира се, винаги очакваме и разчитаме на помощта на нашия приятел - Русия. Но същевременно ние винаги правим всичко възможно да не влезем в конфликт. Знаете, около нас, всички страни са въоръжени“, каза Вулин в интервю за списание „Международен живот“. \r\n„Трябва да бъдем силни, поради което военно-техническата помощ на Русия е много важна. Нуждаем се от мир. Но за да може мирът да надделее, трябва да сме готови за всичко. Както казват сърбите: за да постигнем мир, за да сме свободни, ще направим абсолютно всичко“, добави той. \r\nСръбският министър заяви, че е разочарован от реакцията на КФОР на последната провокация в Косово. \r\n„Първо, те въобще не ни предупредиха, че ще бъде проведена тази операция. Когато най-накрая влязохме в конткат с КФОР, който не ни потърси, те ни казаха, че това е полицейска акция, която въобще не ги засяга“, обясни Вулин. \r\nПо неговите думи, особено разочароващи е било това, че КФОР е излъгал и след това е съобщил, че е известил Белград за операцията в Косово. \r\nПревод и редакция:", "date": "2019.06.11", "title": "„Спутник“ (Сърбия): Белград разчита на помощта на Русия и Китай в случай на война на Балканите"}
{"url": "http://www.focus-news.net/news/2019/06/11/2668876/veliko-tarnovo-tantsovo-sastezanie-make-it-dance-organizira-gradski-uchenicheski-parlament.html", "text": "За втора поредна година Градски ученически парламент във Велико Търново организира танцово състезание „Make it dance!”. Това съобщиха за  Радио „Фокус“ – Велико Търново  от младежката организация. Събитието ще се проведе на 15 юни, на сцената до Художествената галерия „Борис Денев“ в града. Поканени са всички, които обичат да танцуват. Могат да участват както напреднали танцьори, така и аматьори. Състезанието се организира съвместно с The Center, танцово студио „Динамик“ и Un Beso – Zumba. То ще е отборно. Отборите ще бъдат съставени от по 3 до 4 участника, като във всеки един ще има по един опитен танцьор. Надпреварата ще се проведе в три кръга, като първият кръг ще е под мотото “Just Dance”. Участниците ще  трябва да имитират танц от играта Just dance. Вторият кръг е под надслов „Rhythm in my blood!” като танцьорите ще трябва да повторят няколко стъпки, показани от гост хореограф. В третия кръг „Show off!” участниците ще представят хореография на кратък откъс от известна песен. Началото на събитието е 18.00 часа. Записването става на място. \r\nНадежда КРЪСТЕВА", "date": "2019.06.11", "title": "Велико Търново: Танцово състезание „Make it dance!” организира Градски ученически парламент"}
{"url": "http://www.focus-news.net/news/2019/06/11/2668875/balkanist-rusiya-sasht-natiskat-sarbiya-belgrad-tryabva-da-prinadlezhi-na-nato.html", "text": "В навечерието на срещата за Косово, която ще се състои на 1-2 юли в Париж с участието на президента на Сърбия Александър Вучич и неговия косовски колега Хашим Тачи, както и президента на Франция Еманюел Макрон и германския канцлер Ангела Меркел, В САЩ излязоха с пореден хитър план за разрешаване на кризата. Изглежда, американците са готови да открият картите си, пишат Пьотр Искендеров и Юрий Ковалчук в материал за новото специализирано руско интернет издание  „Балканист“ , предаден без редакторска намеса. \r\nВ края на май американският политически анализатор Дейвид Л. Филипс, ръководител на Програмата за мир и човешки права към Института за изследване на правата на човека в Колумбийския университет, в коментар за проекта BIRN обвини Хашим Тачи в заговор за бъдещо помирение и демаркация на територии със сръбския президент Александър Вучич. \r\nФилипс открито се противопостави на всякакви споразумения между Белград и Прищина (и в същото време Париж или Берлин) и, придържайки се към доста агресивна и категорична реторика, поиска всички преговори между Тачи и Вучич да се проведат в присъствието на представители на САЩ. Американският експерт също така поиска Белград безусловно да признае независимостта на Косово, заявявайки, че в противен случай политиката на Тачи би била „предателство и отстъпление пред натиска на Белград“. \r\nСлед страшните призиви на Дейвид Л. Филипс във Вашингтон, очевидно, решиха да подсладят малко хапчето. За да покаже на Белград как да действа, за да получи одобрение от Държавния департамент и каква ще бъде наградата, в публичното пространство беше хвърлен програмен документ - статия на професора от Университета Джон Хопкинс Едуард Джоузеф, който се занимава с теорията и практиката на разрешаването на конфликти в Балканите от много години. \r\nВ статията си за външната политика той подчерта необходимостта САЩ и ЕС, вместо да разделят Косово, да приложат модел за съвместно функциониране на политическите, икономическите, културните и религиозните институции и структури на Косово и Сърбия под егидата на Съвместния специален комитет, създаден за тази цел по модела на взаимодействие между Гърция и Северна Македония. \r\nВ допълнение, според американския експерт, Вашингтон и Брюксел трябва да дадат на Сръбската православна църква правото да контролира сръбските манастири в Косово по модела на гръцкия Атон. \r\nЕдуард Джоузеф също обяви възможността за създаване на финансова основа за сътрудничество под формата на мащабни проекти за икономическо обновяване в Косово и Сърбия, с акцент върху изпълнението на общи проекти и укрепване на техните отбранителни способности. По-специално, американският експерт предлага създаването на най-модерната американска военна база в Сърбия. \r\nВъзможното място за разполагане е селището Поникве, където военната инфраструктура вече съществува. \r\n„Пентагонът би могъл да повдигне въпроса за дългосрочното разполагане на американски войски на постоянен обект в Сърбия“, подчертава Едуард Джоузеф. Според него тази стъпка ще позволи да се държи под контрол развитието на ситуацията в съседната Република Сръбска, тъй като това би било „сигнал за американския ангажимент към териториалната цялост на Босна и Херцеговина“. \r\nВ допълнение, военната база в Поникве ще бъде разположена в географския център на Балканския полуостров и в същото време ще се превърне в неразделна част от военно-стратегическия пояс на САЩ и НАТО от Хърватия към американската база Кемп Бондстийл в Косово и потенциалните военни съоръжения в Северна Македония. \r\nКато цяло, според професор Джоузеф, Сърбия, в замяна на признаването на независимостта на Косово, трябва да получи по-значителни отстъпки под формата на укрепване на собствения си международен статут, финансова и военна помощ от Съединените щати, включително статута на привилегирован военен партньор на Вашингтон. В противен случай Косово ще получи такъв статут, а Сърбия ще бъде наказана. Включително чрез намаляване на помощта от Европейския съюз. \r\nСпоред наличната информация този план може скоро да се превърне във фокуса на вниманието на международните медиатори, които се занимават с косовския проблем. \r\nДнес не е съвсем ясно как САЩ планират да принудят Брюксел да намали помощта за Сърбия или напълно да изостави политическата си линия на Балканите, давайки лидерство на Вашингтон. Както и лостовете на натиск, чрез които Държавният департамент планира да принуди сръбското правителство да „се простреля в крака“ - да приеме условията, еквивалентни на принасянето на присяга на Вучич и неговите другари в Съединените щати. \r\nВероятно би било политическо самоубийство за официален Белград да се съгласи на подобни условия, като тук дори не говорим за това, че заробващите договрки със САЩ биха зачеркнали изцяло отношенията между Сърбия и Руската Федерация. Подобна активност може да провокира населението на страната на реални, а не изкуствено организирани протести. \r\nВ момента сръбското правителство демонстрира политика, насочена по-скоро към разрешаване на конфликта в Косово въз основа на компромис; опитвайки се възможно най-безболезнено за собствения си рейтинг да легитимира проекта за разделяне на Косово като част от „пакетно споразумение“, което включва присъединяването към провинцията на две населени с албанци общности от южната сръбска Прешевска долина. \r\nКакто подчерта сръбският лидер, в момента има два сценария за решаване на косовския проблем: запазване на статуквото и „замразен конфликт“ или нормализиране на отношенията между Белград и Прищина. Александър Вучич ясно заявява, че той лично е за втория начин: „Реших да не продължавам с лъжите и самоблудите, казах на всички, че Сърбия няма власт, няма наше правителство в Косово и Метохия“. \r\nВъпреки това досега опитите за нормализиране на отношенията на основата на разделението на Косово са подложени на нарастващ натиск от страна на САЩ. Нещо повече, Държавният департамент открито се опитва да окаже натиск не само върху Прищина, но и върху ЕС, на който се предлага не само да се откаже от влиянието си на Балканите, но и да подпише несъстоятелността на Съвета за сигурност на ООН. Не трябва да забравяме, че всички ескапади на Косово противоречат на Резолюция 1244 на Съвета за сигурност и е доста вероятно, че като позволи на Прищина напълно да неутрализира този документ, Европейският съюз ще обезцени по този начин самото значение на ООН. \r\nКонфликтът навлиза в нова фаза. Вашингтон даже не се опитва да крие своите намерения. САЩ открито отправят искания към правителството на Александър Вучич и опортюнистите в Прищина; не се колебайте да се опитате да наложите своята политика на Европейския съюз. Въпросът е как ще реагира на този натиск в Брюксел. Трябва да се има предвид, че подобни опити за „прокарване“ на решения, полезни за Вашингтон и изпълнени с неприятни последствия за ЕС, се предприемат на всички фронтове. Разбира се, това е предизвикателство за Европейския съюз, който трябва или да признае диктата на „световния жандарм“, или да докаже своята субектност. \r\nЩо се касае до Сърбия, то в Белград трябва да са наясно, че всякакви отстъпки на САЩ ще доведат до нови отстъпки и така до тогава, докато страната не премине изцяло под външно управление. От всички пътища за излизане от кризата, разграничението (което само по себе си е голяма загуба за Белград) изглежда най-приемливо. Уви, едва ли раздялата с Косово ще може да се случи мирно. Вероятно е време правителството на Александър Вучич да се подготви за всякакви сценарии, включително силови сценарии, като същевременно се опитва да намери противовес на натиска на американците. Агенция \"Фокус\" привежда превод на двата въпросни материала, за които става въпрос в публикацията Foreign Policy: Новият план на САЩ за разрешаване на косовския проблем  \r\n„Тук сме, за да изградим мостове и да разрушим стените“, заяви гръцкият премиер Алексис Ципрас пред своя македонски колега Зоран Заев, по време на посещението си в Северна Македония на 2 април, първото на гръцки премиер. \r\n„Дори улицата да ме свали, аз няма да призная Косово“, заяви сръбският президент Александър Вучич в телевизионно интервю пред сръбската обществена телевизия на 8 май. \r\nДвама балкански лидери, които се борят с два трудни спора, стигат до диаметрално противоположни перспективи. Острият контраст между оптимизма на Ципрас и упоритостта на Вучич е основният избор за региона, пише американското списание Foreign Policy в материал, представен без редакторска намеса. \r\nПреодолявайки десетилетия на ожесточение, гръцкият премиер договори пробивното споразумение за изключително чувствителни проблеми, свързани с националната идентичност, с което северната съседка на Гърция променя името си на Северна Македония. Триумф на миротворчеството, споразумението от Преспа премахва всички пречки за уважение, бъдеще на сътрудничество между тези бивши противници, които някога бяха заключени в ожесточена битка. \r\nМеждувременно Сърбия и Косово остават затънали във враждебност, неспособни да намерят начин Белград да признае бившата си отцепила провинция в сегашните й граници. Водените от ЕС и подкрепяни от САЩ усилия за посредничество за споразумение за разделяне между президентите на Сърбия и Косово току-що се разпаднаха, предизвиквайки националистически поучения и обвинения. Прибягвайки до свирепостта на 90-те години, етническите албански членове на парламента обвиниха сръбските сили в геноцид, обвинение, което Белград ядосано отхвърля, обявявайки противниците си в Прищина за „бандити“ и „престъпници“. \r\nЗапълването на празнината около Косово - най-старият, най-неприятният сблъсък в региона - е спешен въпрос. Тъй като Босна и Херцеговина се колебае, Русия продължава да подтиква към разделение, а Европа се колебае, тежката работа на Балканите отново пада на Съединените щати. За да се възстанови от неотдавнашните западни пречки, Вашингтон трябва да извлече същността на пробива с Македония и да го приложи в Косово. \r\nКлючът към споразумението от Преспа не беше само смелостта на лидерите в Атина и Скопие, но и техния цялостен подход към проблема. Вместо да се стремят към опростяване на проблема, фокусирайки се единствено върху новото име на Македония, което Гърция може да приеме - Ципрас и Заев се заеха с множеството различия, които превръщаха името „Македония“ в парализиращ въпрос. \r\nЧрез упоритите преговори, подпомогнати от опитен американски посредник и умела американска дипломация, Атина и Скопие измислиха формула за помиряване на несъвместимите разкази за миналото и гениален механизъм за разбиване на противоречащите си версии на историята. Резултатът е път към пълно и окончателно признаване. Историческото посещение на Ципрас в Скопие, както и посещението на Анвар Садат в Йерусалим, беше въплъщение на това признание. С натрупването на ползите от споразумението от Преспа отношенията ще продължат да се затоплят, а интензивното противопоставяне на сделката в двете страни ще намалее. \r\nСъщата перспектива е възможна и за Косово. За съжаление, нито Вучич, нито косовският президент Хашим Тачи имат визията на гръцките и македонските си колеги. Техният предпочитан подход е лошо замислен план - досега подкрепен и от Брюксел, и от Вашингтон - за разделяне на Косово на север, където твърдолинейните сърби живеят близо до сръбската граница и откъсване на части от Южна Сърбия, където се концентрират албанците в замяна на това. Освен масовото движение на малцинствата, останали от грешната страна на новата граница, разделението ще ускори центробежните сили, които заплашват да разкъсат Босна и да възобновят въпроса за границите в региона. \r\nПо тази причина германският канцлер Ангела Меркел мъдро торпедира плана за корекция на границите на регионална среща на върха в Берлин в края на миналия месец. Нито Меркел, нито който и да е друг лидер предложи алтернатива. През юли Франция ще бъде домакин на още една среща на високо равнище. Но основата за продължаване на диалога по въпроса за Косово остава неясна - с изключение на един нов въпрос: както Вучич, така и Тачи призоваха за ангажимент на високо равнище от САЩ. \r\nТова създава лост за влияние. Като първа стъпка Вашингтон трябва да поиска от страните незабавно да прекратят цикъла на провокации, докато преразглежда своя подход. Досега западната стратегия за Косово се основава на погрешна предпоставка: възприеманата необходимост да се компенсира сръбският президент за това, че е превел страната си през загубата на бившата й провинция. Компенсирането, което води до дестабилизиращата логика на разделянето, пропуска същината. \r\nКосово съществува в сръбското съзнание не като придатък, а като неизразимо сърце и душа на сръбския народ. Основоположният разказ на страната се основава на героично поражение в Косово преди 630 години. Ето защо загубата на Косово, дори и в голяма степен самопричинена, не може да бъде компенсирана; това е национално предателство. Поради тази причина Сръбската православна църква се противопоставя на размяната на територии, за което настоява Вучич, което официално ще отстъпи най-ценните сръбски наследствени обекти на противника. Това е повече от тактически проблем. Разделянето ще остави сърбите да се грижат за трайни проблеми, обременявайки отношенията им с Косово и други съседи. \r\nКакто и с Македония, решението на косовския проблем е в признаването - в пълния смисъл на думата. За да позволи на Сърбия да признае независимо Косово в рамките на сегашните й граници - единственият стабилизиращ резултат - Косово трябва да признае легитимността на сръбските твърдения. Това означава да се замени „сръбската компенсация“ с противоположната цел: сръбското утвърждаване. \r\nНовата западна стратегия ще има за цел да запази, да почете и да уважава трайната сръбска връзка с Косово в контекста на пълното взаимно признаване. Вместо да отреже северната част на страната в безсмислен опит да утеши сърбите, новата стратегия ще направи постоянното присъствие на сърбите в Косово във форма, съвместима със суверенитета и функционалността на държавата. \r\nНапример, международно наложената Конституция на Косово в момента изисква от Прищина да защитава сръбските православни обекти, ангажимент, който веднага ще бъде премахнат по схемата за разделяне. Според новата стратегия Прищина ще отстъпи на Сръбската православна църква пряк суверенитет над тези обекти. За да се гарантира, че обектите се използват по подходящ начин и не стават проблемни точки, страните ще се съгласят на задължителната власт на генералния секретар на Организацията за сигурност и сътрудничество в Европа (приета трета страна) за разрешаване на спорове. \r\nЗа да се преформулират обвинителните разкази за миналото, споразумението ще копира модела, създаден от Гърция и Северна Македония. Със силна международна подкрепа Сърбия и Косово ще създадат и „Съвместен комитет от експерти“, както е в споразумението между Атина и Скопие, натоварено да произведе „обективно тълкуване на събития“, основано на „автентични източници, основани на доказателства“. \r\nВ допълнение към обсъждането и изготвянето на проучвания, историците ще подготвят материали за достойни, ярки представяния на косовската история на всяка страна. Поместен в обществен мемориал, музей и институт, Съвместният Център за мир и история ще има официална позиция и ще има внушителни сгради в Прищина и Белград, където ще се веят флаговете на двете страни. Заобикаляйки Вучич, това начинание ще изисква активното участие на влиятелната сръбска Академия на науките и изкуствата, чиито експерти ще работят заедно с албанските си колеги, под внимателно гръцко, македонско и албанско ръководство. \r\nПаралелният подход ще управлява интензивната жажда и в двете общества за справедливост. Съединените щати и ЕС ще изготвят подробна рамка за Сърбия и Косово, като всяка от тях ще преследва добре известни (и по-малко известни) извършители на престъпления срещу общността на другата страна. Подпомогнати от международната помощ (особено за съдебната система на Косово) и успешните прецеденти в региона - и със значителни санкции за протакане, страните биха имали достатъчен стимул да реализират плана. \r\nСъединените щати, които водеха решаващата въздушна кампания на НАТО срещу Сърбия през 1999 г., имат своя собствена работа за миналото. Сърбия неотдавна отбеляза 20-та годишнина от кампанията, горчив спомен, който Русия използва в показната си роля на така наречения защитник на Сърбия. Бившият щаб на сръбското министерство на отбраната все още седи в купчина развалини в Белград, паметник на сръбско-американската вражда. \r\nПривързаността е скрита под сръбския гняв към САЩ. Миналата година сръбският премиер Ана Брнабич и твърдолинейният външен министър Ивица Дачич посетиха Конгреса на САЩ, за да почетат стогодишнината на забележително проявление на приятелство - денят по време на Първата световна война, когато сръбските и американските знамена се развяха над Белия дом. \r\nВашингтон може отново да впрегне силата на символите като допълнение към косовската дипломация. Пентагонът може да потърси дългосрочно базиране на американските войски на постоянен обект в Сърбия. Първоначалното разполагане ще бъде контингент от армейски инженери, чиято мисия ще бъде да работи със сръбски колеги за възстановяване на разрушената инфраструктура, започвайки с разрушената сграда на Министерството на отбраната. \r\nИдеалното място за база в САЩ ще бъде в Поникве, военна база в Западна Сърбия, която също бе ударена от НАТО. Разполагането на САЩ в близост до босненската граница място ще бъде широко и незабавно възприето в региона, особено в отцепилата се Република Сръбска, като сигнал за твърдата ангажираност на САЩ към териториалната цялост на Босна. \r\nОсвен символиката, Вашингтон ще предложи на Белград огромно подобрение във военните и гражданските отношения, потенциално до нивото на стратегическо партньорство. Като допълва инвестициите на САЩ в сферата на отбраната, ЕС ще предложи на Сърбия и Косово щедър пакет за развитие, съобразен с целта за съвместно съществуване на двете страни. Планът ще предостави на сърбите в отцепилия север нова перспектива, но ще избегне създаването на каквато и да е прото-държава като босненската Република Сръбска. Оставащите, скромни икономически интереси на Сърбия в Косово ще бъдат защитени. \r\nЦелият подход за трайно утвърждаване - привързаността на Сърбия към Косово и преотстъпването на суверенитета на Сръбската православна църква ще провокира опозицията сред албанския лагер. Косово обаче е в слаба позиция да откаже на все още любимия си американски покровител, ако Вашингтон предложи на Прищина да договори подобна сделка. \r\nОт друга страна, ако Вучич отхвърли или саботира новия подход, поради руското шикалкавене или собствената си безпомощност, Вашингтон трябва да има подготвена алтернатива. Изборът на Вучич ще бъде или да преговаря за почетно споразумение, което довежда Сърбия до ЕС до 2025 г., или да наблюдава как САЩ и ключовите европейски столици ще разкрият плана „Косово 2025 г.“, интензивно, трансатлантическо усилие за изграждане на държавата. \r\nВместо да видят сръбското министерство на отбраната да изгради специална, потенциално доходоносна връзка с Пентагона, тази привилегия ще отиде в Косово. Използвайки своя лост в НАТО, Вашингтон ще настоява пред съюзниците, за увеличаване на подкрепата за младата косовска армия и ще поиска от съюза да направи същото. Министерството на отбраната на САЩ ще назначи специален пратеник, който да ускори развитието на косовските сили. Държавният департамент ще назначи специален пратеник за признаване на Косово, който ще извлече ангажименти от европейските държави, които ще се присъединят към Съединените щати в глобални усилия за засилване на двустранното и многостранното признаване на Косово. Щедрата помощ за развитие на ЕС, която Сърбия и Косово ще споделят, ще отиде само в Косово. \r\nИ вместо като „фактор на стабилността“, Вучич ще се разглежда на Запад като просто още един заменим, проблематичен балкански политик. \r\nБи било разумно от страна на Вучич да преосмисли коренно своя подход към Косово. Наистина Косово, което сърбите някога са знаели - провинция, която отговаря на сръбските си господари - отдавна е изчезнало. Но сръбската история няма да гледа благосклонно на лидера, който се е отказал от претенциите на Сърбия за цялата митологическа косовска родина за няколко незначителни общини. \r\nПо-добре е да подражават на своите гръцки и македонски съседи и - с лидерство на САЩ и помощ от ЕС - да постигнат споразумение, което запазва сръбската връзка с Косово, без тежестта на управлението му. Споразумение по този въпрос ще защити Вучич от бастионите на сръбския реакционен национализъм и ще отговори на основната воля на мнозинството от гражданите в Косово - да продължат напред с достойнство. \r\nПревод и редакция: Иван Христов „Балканист“ (Русия): Съединените щати разтърсиха Хашим Тачи: без помирение и разграничение!  \r\nСъединените щати са готови да направят всичко, за да предотвратят помирението между Белград и Прищина. Дори идеята за демаркация, която сама по себе си е колосална отстъпка от страна на Сърбия и идея, която мнозина там, а и, грях е да се премълчи, в Русия, смятат за капитулация, изглежда недостатъчна за Вашингтон, пише Юрий Ковалчук в материал за руското електронно издание „Балканист“, представен без редакторска намеса. \r\nДори въпреки агресивната реторика и най-новите провокации и приключения на Прищина, по адрес на Хашим Тачи за всеки случай се разнесе гневен вик: никакво помирение - само война. \r\nВ коментар за проекта BIRN американският политически анализатор Дейвид Л. Филипс, ръководител на Програмата за мир и човешки права към Института за изследване на правата на човека в Колумбийския университет, обвини главата на косовските “държавни институции” Хашим Тачи в тайно споразумение със сръбския президент Александър Вучич за бъдещо помирение и разграничение на териториите. Американският експерт, работил в апарата на трима американски президенти – Бил Клинтън, Джордж Буш и Барак Обама, безкомпромисно определи преговорите между тях като предателство. \r\n„Ако президентите на Косово и Сърбия сключат сделка зад затворени врати за нормализиране на отношенията чрез обмен на територии, това допълнително ще поляризира политическите кръгове в Косово, ще изостри социалните различия, ще отчужди международните съюзници и ще предизвика междуетнически вълнения“, твърди Филипс. \r\nСпоред информацията на американския експерт, която по неговите думи е получена от високопоставен косовски политик, по време на последната среща в Берлин преговорите между Александър Вучич и Хашим Тачи в присъствието на Върховния представител на ЕС по въпросите на външните работи и политиката на сигурност Фредерика Могерини се увенчават със сключването на рамково споразумение, което ще бъде обявено на следващата среща на политиците в Париж на 1 юли. \r\nДейвид Филипс твърди, че същността на споразумението ще се заключва в признаването на независимостта на Косово от Сърбия в замяна на Косовска Митровица и четири северни общини. Косоварите ще получат няколко села в Прешевската долина, които понастоящем са част от Сърбия. Язовирът Газивода, който има решаващо значение за електроснабдяването и водоснабдяването на Косово, ще стане буферна зона, контролирана от КФОР. ра. Също и в други части на Косово, в местата на компактно пребиваване на сърбите, ще се създаде Общност на сръбските общини, която ще получи определени правомощия и „зачатъци“ на самоуправление. \r\nВсичко това, според Филипс, „е изключително вредно за Прищина и изобщо за цялото прогресивно човечество“. Американците смятат, че всички споразумения са безсмислени, защото Александър Вучич няма достатъчен брой гласове в парламента за необходимите промени в Конституцията за разграничението. Освен това признаването от страна на Сърбия на независимостта на Косово не гарантира на последната членството в Европейския съюз и ООН (сякаш репресиите срещу сръбското население, кръвопролитията и обидите срещу европейските политици го гарантират – бел. Ковалчук). \r\nИнтересното е, че Дейвид Л. Филипс без да се стеснява взима решение по въпроса, който е от изключителната компетентност на Европейския съюз. \r\n„Изпълнението на споразумението би довело до институционализиране на нестабилността, изолация на албанските села в Прешево и Северно Косово и по този начин ще създаде гето, подобно на Газа“, твърди Филипс. Също така, според него, създаването на Общност от сръбски общини за косовските сърби в южната част на страната „ще предизвика размирици и в крайна сметка ще стане плодородна почва за техните искания за отделяне от Косово“. \r\nСъщо така политологът е уверен, че демаркацията на териториите между Сърбия и Косово ще доведе до разпри в правителството в Прищина и междуетнически конфликти и подновяване на насилието в Босна и Херцеговина, тъй като Република Сръбска ще се опита да се обедини със Сърбия. \r\nНакрая „миролюбивият“ американски експерт безапелационно заявява, че всяко споразумение между Сърбия и Косово без съгласието на Германия и САЩ е обречено на провал, че в Косово трябва да се проведе референдум, а всички бъдещи срещи между Хашим Тачи и Александър Вучич трябва да се провеждат изключително в присъствието на представители на САЩ. И въобще, трябва да се настоява Белград да признае независимостта на Косово без каквито и да е условия, в противен случай политиката на Тачи ще бъде „предателство и снизхождение в натиска над Белград“. \r\nВъпреки факта, че Дейвид Л. Филипс не е член на апарата на настоящия американски президент, неговите тези могат да се считат за програмни. Концепцията е ясна: САЩ не се интересуват от мнението на ЕС (всъщност коя е тази Могерини? – бел. Ковалчук), САЩ ще се опитат да окажат натиск върху сръбския лидер и, ако е необходимо, ще горят миролюбието в Прищина с калено желязо, докато провинцията не може да бъде напълно откъсната от Сърбия. И тогава те вероятно ще преминат с удвоена енергия в Република Сръбска. \r\nИ ако за тази цел трябва да се потопи провинцията в анархия и хаос, директорът на Програмата за мир и човешки права и неговите сътрудници ще са много щастливи от това. \r\nЕдинственият проблем е, че уважаемият Дейвид Л. Филипс, който все още бълнува за изключителността и световното господство на Съединените щати, или е напекъл главата си на горещото слънце, или просто не може да си позволи да признае: Америка от времената на Клинтън е много различна от сегашната. Световният жандарм не е напълно изчерпан, но вече не е в състояние да диктува условията си на Русия или на Европейския съюз, които са непосредствените съседи на Балканския полуостров. \r\nТака че е дошло времето американците да оставят каубойските си навици в миналото. Още повече, че САЩ и така имат достатъчно проблеми – както вътрешни, така и външни (колко ли им струва само търговската война с Китай –бел. Ковалчук). \r\nВъзможно е след Сирия и Венецуела Косово да се превърне в нова точка на картата, където ястребите, отглеждани в духа на Франсис Фукуяма, ще трябва отново да се убедят в горчивата истина - ерата на еднополярния свят остана в миналото. \r\nПревод и редакция: Иван Христов \r\nПревод и редакция:", "date": "2019.06.11", "title": "„Балканист“ (Русия): САЩ натискат Сърбия: Белград трябва да принадлежи на НАТО"}
