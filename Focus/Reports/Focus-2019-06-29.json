{"url": "http://www.focus-news.net/news/2019/06/29/2675337/tass-iran-skoro-shte-nadvishi-limita-si-za-zapasi-ot-uran.html", "text": "Иран скоро ще надхвърли лимита за притежание на уран, определен от Съвместния всеобхватен план за действие (СВПД) за иранската ядрена програма, включително поради недоволство от срещата на съвместната комисия за изпълнение на ядрената сделка, проведена в петък във Виена, съобщи в събота иранската агенция Fars, цитирана от  TACC . \r\nСпоред агенцията Иран продължава да предприема мерки за отказ да изпълни задълженията си по СВПД. В информацията се отбелязва, че властите на близкоизточната държава са решени скоро да надвишат нивото на урановите резерви от 300 кг, установени от Плана. Според Fars, ако европейските страни се съобразят с изискванията на Техеран \"в банковия и петролния сектор\", ръководството на страната е готово да преразгледа решението си. \r\nВ петък Виена бе домакин на среща на съвместната комисия, която да направи преглед на прилагането на СВПД, за да запази това споразумение на фона на натиска и санкциите от страна на САЩ, както и намерението на Иран да изостави част от задълженията си. Страните по споразумението остават Иран и \"петте\" международни посредници (Русия, Великобритания, Германия, Китай, Франция).  Юлиян Марков", "date": "2019.06.29", "title": "ТАСС: Иран скоро ще надвиши лимита си за запаси от уран"}
{"url": "http://www.focus-news.net/news/2019/06/29/2675340/kyustendil-oblastta-se-narezhda-na-deseto-myasto-v-stranata-po-osigurenost-na-mesta-v-detskite-gradini.html", "text": "Областта се нарежда на десето място в страната по осигуреност на места в детските градини. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Осигуреността с места в детските ясли за областта е 17.8 на 100 деца до 3-годишна възраст при средно за страната 17.3%. По този показател област Кюстендил се нарежда на десето място в страната. В област Кюстендил функционират 14 самостоятелни детски ясли и яслени групи към детски градини с общо 452 места в тях. В сравнение с предходната година броят на местата в детските ясли в областта намалява с 21, или с 4.4%. В градовете детските ясли са 12 с 410 места, а в селата – 2 с 42 места. В областта самостоятелните детски ясли разполагат с 170 места и са обслужени 128 деца, а яслените групи към детските градини – с 282 места, като са посещавани от 245 деца. В рамките на миналата година в самостоятелни детски ясли и яслени групи в състава на детските градини са постъпили 312 деца, или с 61 деца повече в сравнение с предходната година. В края на годината за отглеждане и възпитаване в детски ясли в област Кюстендил остават 373 деца От тях момчета са 196, а момичета – 177.  В детските ясли работят 103 медицински и други специалисти, които отглеждат, възпитават и обучават децата. Медицинските специалисти по здравни грижи са 60, като 96.7% от тях са медицински сестри.  Немедицинският персонал, който се грижи за обслужването на децата в детските ясли, е 43 души. \r\nВенцеслав ИЛЧЕВ", "date": "2019.06.29", "title": "Кюстендил: Областта се нарежда на десето място в страната по осигуреност на места в детските градини"}
{"url": "http://www.focus-news.net/news/2019/06/29/2675339/sport-barselona-iska-da-privleche-sina-na-george-hadzhi.html", "text": "Футбол:  Барселона надделя над Севиля и по всичко личи, че ще привлече румънския плеймейкър Янис Хаджи, предава  Diario Sport . \r\n20-годишният син на Георге Хаджи игра за юношите на Румъния на Европейското първенство, където северните ни съседи отпаднаха на полуфинал. Отборът му Виторул Констанца е ръководен от баща му Георги Хаджи и ще реализира най-голямата сделка в историята си. Младият Хаджи отбеляза 14 гола за Виторул през сезона.", "date": "2019.06.29", "title": "Спорт: Барселона иска да привлече сина на Георге Хаджи"}
{"url": "http://www.focus-news.net/news/2019/06/29/2675334/rumyana-glavcheva-ekspert-seizmolog-dopisen-chlen-na-bani.html", "text": "След вчерашно земетресение с магнитуд 3.9 в района на Корча, Албания,  Европейският сеизмологичен център отбелязва 36 труса с магнитуд над 2 – последният с магнитуд 2.9 преди 15 минути, информира  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nВ сайта на Центъра се оповестява, че източник за земетръсните параметри са определения на Албанския национален център. Албанският център включва в каталога и по-слаби трусове, така че общият брой на инструментално регистрираните е по-голям. За някои от  относително по-силните трусове дълбочината на сеизмичния източник в Европейския център е коригирана с привличане на регистрация от съседна страна - Гърция или Македония. Сред земетресенията изпъква събитие с магнитуд 4.7 в 15:01 локално време, усетено както е посочено в по-ранна  информация на Агенция “Фокус” . Съществено е, че енергията, отделена при този трус не се различава много от енергията, излъчена от всеки от двойката трусове, с които започва активността в района на 1 юни. Дали това означава, че серията земетресения, реализираща се югозападно от Преспанските езера, навлиза във втория вариант на развитие, познат на специалистите-сеизмолози? В дописка от 1 юни е записано “На земетръсната наука са познати случаи с роеве (рой от трусове с магнитуди 3-3.5 се реализира в началото на земетръсната активизация в района на Корча), манифестиращи голяма продължителност във времето, както и случаи на поява на следващо земетресение с равна или по-голяма сила от първоначално проявената.”  Сеизмичната активност е в действие. Отговорът идва. Еднозначен ли е?", "date": "2019.06.29", "title": "Румяна Главчева, експерт-сеизмолог, дописен член на БАНИ: Развитие на земетръсния процес в Албания - въпроси и очаквани отговори"}
{"url": "http://www.focus-news.net/news/2019/06/29/2675338/shumen-630-fazana-shte-razselyat-lovnite-druzhini-ot-shumen-novi-pazar-i-palamara.html", "text": "630 фазана ще разселят на 2 и 3 юли ловните дружини от Шумен, Нови пазар и Паламара. Това съобщиха от  СЛРД „Сокол“-Шумен . 540 птици са закупени от шуменските ловци, а останалите са от сдруженията в двете други общини, съобщи ловният специалист на СЛРД „Сокол“-Шумен Стоян Стоянов.  Фазаните са на 75 дни и в момента се доотглеждат във волиерата край село Ивански. Цената на една птица е 8 лева, като дружинките ги закупуват със собствени средства. Над 15 000 фазана и яребици са разселили шуменските ловци на територията на областта за последните 10 години.", "date": "2019.06.29", "title": "Шумен: 630 фазана ще разселят ловните дружини от Шумен, Нови пазар и Паламара"}
{"url": "http://www.focus-news.net/news/2019/06/29/2675335/api-vremenno-dvizhenieto-pri-km-6-na-pat-i-3-v-uchastaka-peychinovo-pleven-se-osashtestvyava-v-edna-lenta-poradi-ptp.html", "text": "Временно движението при км 6 на път I-3 в участъка Пейчиново - Плевен се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.06.29", "title": "АПИ: Временно движението при км 6 на път I-3 в участъка Пейчиново - Плевен се осъществява в една лента поради ПТП"}
{"url": "http://www.focus-news.net/news/2019/06/29/2675336/inzh-nevena-stefanova-direktor-na-inspektsiyata-po-truda-mezhdu-18-i-25-e-temperaturata-koyato-rabotodatelite-tryabva-da-poddarzhat-v-zakritite-pomeshteniya-prez-lyatoto.html", "text": "Между 18° и 25° е температурата, която работодателите трябва да поддържат в закритите помещения през лятото. Това обобщи за  Радио „Фокус“ – Велико Търново  директорът на Инспекцията по труда в старата столица инж. Невена Стефанова. Тя припомни, че допустимата максимална температура е 28°, като по изключение тя може да достигне и 33°. „Следва да се напомни, че при работа на открито работодателят е длъжен да се съобразява с подадените червени и жълти кодове за опасни метеорологични условия -вятър, висока температура, дъжд. През летния сезон съществува опасност от неблагоприятни климатични условия, като в тази връзка следва да се предприемат мерки за защита живота и здравето на работещите лица“, каза инж. Невена Стефанова. Тя подчерта, че такива могат да бъдат промяна на работното време, подходящи лични предпазни средства, да осигурят помещения с условия за възстановяване на топлинния баланс на организма, да се осигуряват достатъчно разхладителни напитки.  \r\nПо думите й в предходния месец са издадени и специални правила за контрол по Закона за хората с увреждания. „Към тях са приложени и критериите, които дават възможност на работодатели да се освобождават от изпълнението на квотите поради наличието на специфични фактори на работната среда. Най-общо това са условия на труд, върху негативното въздействие на които не може да се повлияе съществено с технически и организационни мерки“, посочи директорът на Инспекцията по труда. „Това не означава, че всичко осигуряващи заетост лица са освободени от задължението да назначават хора с увреждания“, категорична бе инж. Стефанова и допълни, че предстоят проверки за неговото спазване. \r\nЛуиза ТРАНЧЕВА", "date": "2019.06.29", "title": "Инж. Невена Стефанова, директор на Инспекцията по труда: Между 18° и 25° е температурата, която работодателите трябва да поддържат в закритите помещения през лятото"}
{"url": "http://www.focus-news.net/news/2019/06/29/2675341/afp-v-skopie-se-provede-parviyat-gey-parad.html", "text": "Море от цветове на дъгата изпълни улиците на Скопие в събота, когато Северна Македония проведе първия си парад на гордостта, като демонстрантите призоваха за прекратяване на ЛГБТ дискриминацията в предимно консервативния балкански регион, предава  AFP . \r\nСтотици се присъединиха към марша със свирки, огромен флаг с цветовете на дъгата, докато вървяха из града сред засилено полицейско присъствие. \r\n\"Тук съм, за да подкрепям правата на човека, но също и да подкрепям приятели, които се борят да живеят пълноценно и свободно, такива, каквито са те\", каза Дафина, 29-годишен жител на Скопие. \r\nНяколко министри, депутати и посланици също се присъединиха към събитието, което завърши с концерт от местната поп звезда Тамара Тодевска, която изпя нейния хит Евровизия \"Гордa\". \r\nВ друга част на столицата консервативната група организира контра-марш за запазване на \"семейните\" ценности.  Юлиян Марков", "date": "2019.06.29", "title": "AFP: В Скопие се проведе първият гей-парад"}
{"url": "http://www.focus-news.net/news/2019/06/29/2675343/blagoevgrad-6-svobodni-rabotni-mesta-sa-obyaveni-v-uchebni-zavedeniya-v-oblastta.html", "text": "6 свободни работни места са обявени в учебни заведения в областта. Това съобщиха за  Радио „Фокус“-Пирин  от Регионалното управление по образование. Две позиции за хигиенисти са обявени в СУ „Никола Йонков Вапцаров“ в Хаджидимово, както и в Трето основно училище „Христо Ботев“ в Сандански. Учител в детска градина се търси в ДГ „Никола Вапцаров“ в село Дебрен, община Гърмен. Свободно място за пазач невъоръжена охрана е обявено в ПГ „Яне Сандански“ в Сандански. В Спортното училище в Сандански са обявени 2 работни места – за библиотекар и за учител по ХООС, ФА и ЧП. \r\nНатали СТЕФАНОВА", "date": "2019.06.29", "title": "Благоевград: 6 свободни работни места са обявени в учебни заведения в областта"}
{"url": "http://www.focus-news.net/news/2019/06/29/2675344/sport-torino-poluchi-myasto-v-liga-evropa.html", "text": "Футбол: След изваждането на Милан от европейските клубни турнири за нарушаване на финансовия феърплей, УЕФА потвърди участието на Рома (в груповата фаза) и Торино (от втория квалификационен кръг) на Лига Европа.   \r\nТорино беше подготвил всички необходими документи за участие в Европа и няма да има никакви проблеми с участието си. Отборът ще започне във втория квалификационен кръг срещу победителя от двойката Дебрецен (Унгария) - Кукеши (Албания).", "date": "2019.06.29", "title": "Спорт: Торино получи място в Лига Европа"}
{"url": "http://www.focus-news.net/news/2019/06/29/2675342/kardzhali-pod-zvutsite-na-kultovata-pesen-na-yuraya-hiyp-shte-bade-posreshtnat-dzhulay-morning-v-zaliva-enchets.html", "text": "Под звуците на култовата песен на „Юрая Хийп“, изпълнена от пет рок групи, гражданите ще посрещнат Джулай Морнинг в залива Енчец. Това съобщи за   Радио Фокус   Георги Стоилов, организатор на проявата и китарист в група „Кеф Бенд“. Вече четвърта година феновете на рока от района и гости от околните хотели ще посрещнат заедно 1 юли край на река Арда. Групите, които ще участват в рок-маратона  са Olden Beat, пловдивските The Fourtones, Rock’N’Roll Train,The Doctors и гостите от рок група IМЕX от Измир. Стартът на „Джулай Морнинг-2019“ е на 30 юни в 22.00 часа до кораб „Емона“. \r\nДарина ДЕЕНИЧИНА", "date": "2019.06.29", "title": "Кърджали: Под звуците на култовата песен на „Юрая Хийп“ ще бъде посрещнат Джулай Морнинг в залива Енчец"}
{"url": "http://www.focus-news.net/news/2019/06/29/2675345/nimh-utre-vremeto-shte-bade-slanchevo-maksimalnite-temperaturi-shte-sa-mezhdu-27-i-32.html", "text": "През нощта ще е предимно ясно и вятърът ще отслабне. Утре ще бъде слънчево, след обяд с временни увеличения на облачността над Източна България. Ще духа слаб до умерен север-североизточен вятър. Максималните температури ще са между 27° и 32°. Това съобщи за Агенция „Фокус“ дежурният синоптик  Георги Цеков от  Националния институт по метеорология и хидрология (НИМХ) . Атмосферното налягане е по-високо от средното за месеца и ще продължи да се повишава. \r\nНад Черноморието ще е предимно слънчево, с временни увеличения на облачността около и след обяд. Без валежи. Ще духа умерен север-североизточен вятър, който вечерта ще отслабне. Максимални температури 26-28°. Температурата на морската вода е 26-27°. Вълнението на морето ще е 2-3 бала. \r\nНад планините времето ще е предимно слънчево. След обяд над масивите от Централна и Източна България ще има временни увеличения на облачността, но валежи не се очакват. Ще духа умерен, по високите и открити части и временно силен североизточен вятър. Максималната температура на височина 1200 метра ще е около 21°, на 2000 метра – около 13°.   \r\nВ началото на следващата седмица ще се установи слънчево време. Бързо ще се затопли и във вторник максималните температури ще бъдат предимно между 33°-38°, по-ниски, до около 30° ще остават по Черноморието, където ще духа бриз. И в сряда ще се задържи горещо. Ще бъде предимно слънчево, но в следобедните часове ще се развие купеста облачност, по-значителна над северните и планинските райони. На отделни места ще превали и прегърми. Възможни са градушки. Вятърът ще се ориентира от север-североизток.", "date": "2019.06.29", "title": "НИМХ: Утре времето ще бъде слънчево, максималните температури ще са между 27° и 32°"}
{"url": "http://www.focus-news.net/news/2019/06/29/2675346/hristiyan-mitskovski-vlastta-deystva-destruktivno-po-vaprosa-za-spetsializiranata-prokuratura.html", "text": "Властта действа деструктивно по въпроса за Специализираната прокуратура, заяви лидерът на опозиционната ВМРО-ДПМНЕ, цитиран от македонското електронно издание  “Курир“ . \r\n„Що се отнася до закона за прокуратурата, мога да кажа, че всички тези обвинения са незрели и от хора, които видяхме накъде водят Македония и в каква посока се движи Македония в този момент, заяви в интервю за телевизия \"Канал 5\" днес лидерът на ВМРО-ДПМНЕ Христиан Мицковски. \r\n„Тези, които обвиняват опозицията, на практика искат да използват закона с една цел и това е да атакуват ВМРО-ДПМНЕ, защото виждате, че социологическите проучвания за следващите избори, на които ще преживеят провал и народът заедно с ВМРО-ДПМНЕ ще ги победи и единственият начин да се спасят е да се въведе такъв закон и да го използва за политическо противопоставяне с опозицията. ВМРО-ДПМНЕ е сформирала вътрешнопартийни екипи и те ще работят в рамките на правната комисия, за да създадат закон, който да обхваща сравнително приложимото европейско право и препоръките на Европейския съд по правата на човека, казва Мицковски. \r\nТой добавя, че ВМРО-ДПМНЕ е загрижена, че в страната няма реформи, а трябва да се възстанови върховенството на закона и да се върнат демократичните процеси. \r\n„Трябва да се прекрати злоупотребата както на прокуратурата, така и на съдебната власт. ВМРО-ДПМНЕ скоро ще предложи нов закон, прокуратурата и обществеността ще могат да го сравнят с предложенията на обществото“, каза Мицковски.  Юлиян Марков", "date": "2019.06.29", "title": "Християн Мицковски: Властта действа деструктивно по въпроса за Специализираната прокуратура"}
{"url": "http://www.focus-news.net/news/2019/06/29/2675347/anadolu-agency-amerikanskiyat-prezident-i-sauditskiyat-prestolonaslednik-obsadiha-narastvashtata-iranska-zaplaha.html", "text": "Американският президент Доналд Тръмп и саудитският принц Мохамед бин Салман обсъдиха \"нарастващата заплаха от Иран\", съобщи Белият дом в петък, цитиран от  Anadolu Agency . \r\nТяхната среща се проведе в кулоарите на срещата на върха на Г-20 в Осака, Япония, като говорителят на Белия дом Хоган Джидли я нарече \"продуктивна\" в изявление. \r\n\"Те обсъдиха решаващата роля на Саудитска Арабия за осигуряване на стабилност в Близкия изток и световните петролни пазари, нарастващата заплаха от Иран, увеличаване на търговията и инвестициите между двете страни и значението на въпросите, свързани с правата на човека\", каза Джидли. \r\nПреди двустранна среща с Бин Салман, Тръмп заяви, че е \"голяма чест\" да се срещне с престолонаследника, добавяйки, че Рияд \"е добър купувач на американски продукти\". \r\nВ замяна Бин Салман благодари на Тръмп и пожела \"безопасност за двете страни\". \r\nПопитан от репортери за убийството на саудитския журналист Джамал Хашоги, Тръмп отказа да отговори.  Юлиян Марков", "date": "2019.06.29", "title": "Anadolu Agency: Американският президент и саудитският престолонаследник обсъдиха „нарастващата иранска заплаха“"}
{"url": "http://www.focus-news.net/news/2019/06/29/2675128/hashim-tachi-shte-sbadna-mechtata-za-obedinenie-na-preshevskata-dolina-s-kosovo.html", "text": "Президентът на Косово Хашим Тачи потвърди ангажимента си за присъединяване на населената предимно с албанци Прешевска долина в Южна Сърбия към територията на най-младата държава на Балканите, предава скопската електронна медия  A1 On . \r\nСлед среща с бивши лидери на Освободителната армия на Прешево, Медведжа и Буяновац, Тачи увери, че ще продължи да работи за това тази \"мечта на всеки албанец, живеещ там\" да стане реалност. \r\n\"Приятелска среща с някои от бившите ръководители на освободителната армия. Обединяването на Прешево, Медведжа и Буяновац с Косово е мечтата на всеки албанец, живеещ там. Постоянно, с политическа воля, аз работя, за да превърна тази мечта в реалност\", написа Тачи на своята страница в социалната мрежа \"Фейсбук\". Тереза Герова", "date": "2019.06.29", "title": "Хашим Тачи: Ще сбъдна мечтата за обединение на Прешевската долина с Косово"}
{"url": "http://www.focus-news.net/news/2019/06/29/2675131/zapazva-se-reversivnoto-dvizhenie-prez-vladaya-obzor.html", "text": "В натоварените дни и часове се запазва реверсивното движение по път I-1 през Владая. Това стана ясно след инициираната от Агенция „Пътна инфраструктура“ работна среща, в която участваха представители на инициативните комитети от Драгичево и Мала Кория. В срещата, организирана от председателя на Управителния съвет на АПИ Георги Терзийски, участваха и кметовете на Драгичево Виктор Викторов и на район „Витоша“ Теодор Петков. Ежедневно по пътя през Владая преминават около 26 500 моторни превозни средства, а след ремонта на пътя и осигуряването на две ленти в посока в дните с интензивен трафик, има нарастване с около 2 500. Това всъщност притеснява жителите на село Драгичево, защото при катастрофа или бедствие трафикът от път E-79 се насочва през населеното място. По този повод е организиран и протест тази неделя край Владая.  \r\nИнж. Иван Досев, член на УС на АПИ, коментира пред журналисти, че са били обсъдени всички възможни варианти и се е взело решение временното реверсивно движение, което се регулира ръчно, да се запази през летните месеци в пиковите дни и часовете с най-интензивен трафик сутрин и вечер, когато много хора пътуват към и от столицата. „Тази организация ще бъде през летните месеци до изграждането на електронната система за регулиране на реверсивно движение. Очаква се тя да бъде готова най-късно до края на годината“, посочи той. Според кмета на село Драгичево Виктор Викторов реверсивното движение по пътя е добро за живущите в Югозападна България, но то няма да реши техните проблеми. „Нашият проблем си остава, за съжаление, нерешим до този момент. Ще търсим други решения. Ние не отговаряме на замерванията за светофар. Поели сме ангажимент да търсим друго решение с отваряне на кръстовището“, обясни той. Кметът на Драгичево настоява северният вход на селото да се отвори за преминаване. \r\nКметът на район „Витоша“ Теодор Петков уточни, че през август месец ще се направи обществено обсъждане относно въвеждането на реверсивно движение по път I-1 през Владая. Според него трафикът в участъка е изключително натоварен и това поражда недоволство от страна на живущите в района. Той обясни, че на базата на резултатите от обсъжданията ще се вземе решение дали да продължи реверсивното движение или да се търси друг вариант. \r\nПред журналисти Васил Николов, организатор на протестите, съобщи, че организираният за неделя протест ще се проведе. Тези за понеделник и вторник отпадат. По време на демонстрациите няма да се затваря движението. „Ангажиментът, който е много важен за нас, е че АПИ вече е взела решение, че ще има постоянна организация на движението, реверсивна, със светофари, която ще бъде изградена до октомври месец“ уточни Николов. Според него е добро предложението на АПИ да има въведена организация на движението по пътя в натоварените дни – понеделник, вторник, петък и неделя. Той посочи, че започват активни разговори за отваряне на северния вход на село Драгичево, с което се очаква трафикът да бъде нормализиран.  \r\nДаяна ДЮЛГЕРОВА", "date": "2019.06.29", "title": "Запазва се реверсивното движение през Владая (ОБЗОР)"}
{"url": "http://www.focus-news.net/news/2019/06/29/2675348/veliko-tarnovo-17-razreshitelni-za-rabota-na-nepalnoletni-e-izdala-inspektsiyata-po-truda-prez-yuni.html", "text": "17 разрешителни за работа на непълнолетни е издала Дирекция „Инспекция по труда“ в старата столица през юни. Те са предимно за бармани и сервитьори, като основната част от младежите ще полагат труд по Черноморието, съобщи за  Радио „Фокус“ – Велико Търново  инж. Невена Стефанова, директор на Инспекцията. Тя допълни, че за посочения период са извършени 37 проверки за наемането на сезонна селскостопанска работа. „В тази връзка напомняме отново, че е налице законодателна възможност да се сключи трудов договор за краткотрайна сезонна селскостопанска работа за период от 1 ден. Същият може да се използва от работодатели – регистрирани земеделски стопани за обработка на насаждения и ръчно прибиране на реколтата от плодове, зеленчуци, розов цвят, лавандула. За този Тип трудови договори е утвърден образец, който може да се получи от съответната Инспекция по труда по местонахождението на имота, за обработката на който ще се наемат работници“, допълни директорката. Само за юни издадените еднодневни трудови договори са 272, а за полугодието броят им е 778. \r\nЛуиза ТРАНЧЕВА", "date": "2019.06.29", "title": "Велико Търново: 17 разрешителни за работа на непълнолетни е издала Инспекцията по труда през юни"}
{"url": "http://www.focus-news.net/news/2019/06/29/2675129/dvama-mazhe-sa-zadarzhani-za-krazhba-na-26-kartini-ot-doma-na-vazrasten-mazh-v-sofiya-obzor.html", "text": "СДВР задържа двама мъже, откраднали 26 картини, 2 350 лева и ценни накити от дома на възрастен мъж в София. Третият извършител на престъплението все още се издирва. Директорът на СДВР старши комисар Георги Хаджиев съобщи, че на 23 юни тримата са влезли в дома на възрастен мъж в столицата, нанесли са му побой и са го заключили в банята, след което са извършили кражбата. Сигнал за инцидента е получен два дни по-късно, когато дъщерята на пострадалия успява да влезе в жилището с помощта на ключар и открива него и леля си в безпомощно състояние. Двамата са в добро здравословно състояние. \r\nПо-голямата част от откраднатите вещи са открити. В два антиквариата в центъра на София са намерени картините, които са дело на художничката Анна Хен Йосифова. 12 от тях са били продадени за около 400 лева, след като са били препродадени за около 7 000 лева.  \r\nСлед оперативно-издирвателни мероприятия е разкрита самоличността на тримата извършители и е открит автомобилът, с който са изнесени картините. Един от мъжете е задържан на адреса, на който живее. Вторият се явил в сградата на СДВР с адвокат на 27 юни. Последният е обявен за издирване. И тримата са с множество криминални регистрации.  \r\nАдминистративният ръководител на Районна прокуратура - София Радослав Димов посочи, че има достатъчно събрани доказателства и на двамата задържани е повдигнато обвинение за грабеж, извършен при условията на съучастие. Взета им е мярка \"задържане под стража\" за срок до 72 часа, но ще се поиска постоянното им оставане в ареста. \r\nЦветилена СИМЕОНОВА", "date": "2019.06.29", "title": "Двама мъже са задържани за кражба на 26 картини от дома на възрастен мъж в София (ОБЗОР)"}
{"url": "http://www.focus-news.net/news/2019/06/29/2675126/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Правителството в Пекин е изразходвало 130 млрд. долара, за да укрепи износа си, съобщава американското издание  The Washington Examiner , като се позовава на данни от Експортно-импортната банка на САЩ.  \r\nЦифрата е десетократно по-голяма от тази на други страни, които предлагат кредитиране, свързано с търговията – като например Германия и Южна Корея. Съответното става ясно от представен доклад пред Конгреса на САЩ, озаглавен „Глобална конкуренция за експортни кредити\". \r\nЕкспортно-вносната банка предоставя заеми, гаранции и друго финансиране за насърчаване на чуждестранните покупки на стоки в САЩ, а докладът се стреми да подчертае ролята му като противовес на подобни програми в други страни. Документът се появява на бял свят малко повече от месец, след като Конгресът възстанови пълното функциониране на банката след четири години на ефективно закриване. \r\nКритиците в Конгреса, водени от консервативните кръгове на Републиканската партия, блокираха процеса. Преди възстановяването й миналия месец банката беше ограничена до финансиране на проекти на стойност не повече от 10 милиона долара. \r\nДокладът твърди, че този период на бездействие е настъпил, тъй като други страни разширяват собствените си програми за износ, виждайки го като надежден инструмент поради своята ефективност и рентабилност. \r\n„Всяко правителство все повече се фокусира върху националните цели и изгражда дългосрочни бизнес партньорства, за да максимизира експортния отпечатък на страната си. Техните износители активно да се стремят да създават сделки и да развиват стратегическите си интереси в дългосрочен план”, поясняват от банката. \r\nКимбърли Рийд, председателка на банката, предупреди, че Китай е особено агресивен в това отношение, а други страни следват примера му, за да останат конкурентоспособни. \r\n***  Напрежението отново нараства във водите на Източното Средиземноморие. Международните сили искат да сдържат Турция извън потенциално богатия на природен газ район и Анкара с право реагира на опитите да я изолират, пише турското проправителствено издание  Sabah  в материал, представен без редакторска намеса. \r\nТурция изпрати втори сондажен кораб като отговор на изолацията в газовото съперничество в региона, докато същевременно прави дипломатически опити да се сдобие със съюзници. \r\nВторият сондажен кораб се нарича „Явуз“. Той бе купен от турската държавна петролна компания за 262 милиона евро през октомври и бе спуснат на вода с голяма церемония на 20 юни. \r\nСега той плава през Егейско море и трябва да достигне залива на Фамагуста след три седмици, когато ще започне проучвателни дейности на 3000 метра дълбочина край полуостров Карпаз. Експедицията е планирана още от преди четири месеца и се очаква „Явуз“ да се срещне с другия турски сондажен кораб „Барбарос Хайреддин“ през август. \r\nКъде са областите, които предизвикват напрежение? Има ли припокриващи се точки? Нека ви припомня предишните проблеми. \r\n Сондажният кораб „Фатих“ се движи на запад от Кипър, придружаван от две турски военни фрегати и три канонерки. Той ще сондира и на юг; обаче тук гърците киприоти твърдят, че са дали права за проучване на италианската компания Ени, чийто кораб също е ескортиран от турска военна фрегата. \r\nМиналата година имаше проблеми с Eni. Турските военни кораби спряха сондажен кораб на италианската компания, защото той оперираше в зона, която се припокрива тази на турската основна изследователска компания TPAO, която получи достъп от турците киприоти. \r\nСега, след като „Явуз“ също се насочва към района, напрежението може да се задълбочи още повече. Напомняме, че през последните шест месеца Гърция и Република Кипър се опитват да изолират Турция в региона по много начини. Преди няколко седмици гърците киприоти подготвиха заповеди за арест за чуждестранния екипаж на Фатих, твърдейки, че те са сътрудничили на турските власти в сондажните дейности в техни води. Те дори се стремят да наложат тези заповеди чрез Интерпол. \r\nЯсно е, че гръцкият Кипър се опитва да инкриминира турските сондажни операции, като същевременно се опитва да убеди ЕС да направи същото. Миналата седмица лидерите на ЕС заплашиха Турция със санкции, ако тя продължи да сондира във водите на Кипър. \r\nОт друга страна, в Сената на САЩ в началото на април бе внесен законопроект за вдигане на оръжейното ембарго срещу Република Кипър и иницииране на енергийно сътрудничество между Израел, Кипър и Гърция. Гърците киприоти полагат големи дипломатически усилия, за да получат предимство пред Турция. В тази връзка те постигнаха съгласие за изграждане на френска военна база на острова. \r\nСлед това излезе изявлението на френския президент Еманюел Макрон, предупреждаващо Турция да \"спре незаконните си дейности\". \r\nНакратко, Западните сили се опитват да изтласкат Турция от региона, което е тотален абсурд и е несправедливо. Турция е най-голямата страна, която граничи с тези морета и външните актьори искат да се настанят в района, дори от толкова далеч като САЩ и Франция, да получат достъп до газта и да оставят Турция извън уравнението. \r\nТова е опасна игра. Анкара се опитва решително да провежда сондажи, за да пробие изолацията. Тук многовекторната политика на Турция играе най-важната роля. Тя показва на международните сили, че Анкара има сили да действа в полза на собствените си интереси. \r\n***  Министърът на външните работи на Иран Мохамад Джавад Зариф твърди, че САЩ погрешно смятат, че евентуална война със страната ще бъде кратка, като отхвърли подобен развой като „илюзия“ и „погрешно схващане“, и добави, че не е задължително започналият такъв конфликт да бъде този, който ще го приключи, пише англоезичното издание  Tehran Times . \r\nЗариф направи коментар в отговор на твърдението на американския президент Доналд Тръмп, че всеки конфликт между двете страни няма да продължи много дълго. „Погрешните схващания застрашават мира. Кратката война с Иран е илюзия“, увери първият дипломат на Техеран. \r\n„Който и да започне тази война, няма да може да я прекрати\", каза още той, оспорвайки доверието в способността на САЩ да контролира подобна конфронтация. \r\nГоворейки в сряда за Fox Business за хипотетична американска война срещу Иран, Тръмп заяви: „Не говоря за наземна операция. Просто казвам, че ако нещо се случи, няма да продължи много дълго\". \r\nЗариф също така посочи, че във вторник Тръмп е публикувал туит, в който казва, че ислямската република ще бъде „заличена“, ако някога атакува „нещо американско“. \r\nВисшият ирански дипломат посочи последиците от подобна заплаха, заявявайки, че в същината си подобно изказване на американския президент е закана за геноцид.  \r\nПо-рано Зариф увери, че САЩ са „неспособни\" да изпълнят такива заплахи и че Вашингтон не е в състояние да „унищожи\" Иран, ако не прибегне до използване на „забранени\" за Иран оръжия.  \r\nВ друга част на своя туит, висшият дипломат на Иран отбеляза, че въпреки твърденията на САЩ, че налага санкции на Иран като алтернатива на войната, те всъщност представляват пълна икономическа война срещу ислямската република. „Санкциите не са алтернатива на войната; те са война”, каза Зариф. \r\nВ заключение Зариф повтори, че Вашингтон не може да очаква резултат, ако се придържа към натиска и заплахите си срещу страната. „Преговорите и заплахите са взаимно изключващи се\", подчерта иранският външен министър. \r\nАдминистрацията на Тръмп води политика на „максимален натиск\" по отношение на Иран. Вижда се, Вашингтон връща санкциите си срещу страната, засилвайки военната си реторика и увеличавайки струпването на военни сили в региона. \r\n*** Русия и Китай сключиха междуправителствено споразумение за преминаване към разплащания в национални валути – рубли и юани. Съответстващият документ е подписан от първия вицепремиер и министър на финансите на Руската Федерация Антон Силуанов и председателя на Народната банка на Китай И Ган, пише руското издание  „Известия“ . \r\nСъгласно приетия договор, плащанията ще се извършват от „Внешторгбанк“ (ВТБ) и Търговската банка на Китай. В момента страните са започнали работа за стиковане на електронните системи за разплащане (аналозите на SWIFT) на двете стани. \r\nКакто отбелязва „Известия“, това споразумение дава зелена светлина на китайските банки, които по-рано не сътрудничиха много охотно с руския бизнес заради разликата в данъчното облагане. \r\nСега договореностите ще позволят обемите на търговията в юани и рубли да се увеличи в пъти. \r\nСпоред публикацията, съответната информация се намира в писмо до заместник-ръководителя на Министерството на финансите Сергей Сторчак до председателя на Комитета на Държавната дума по финансовия пазар Анатолий Аксаков. Разяснява се, че това следва от отговора на Сторчак в писмо до въпроса на Аксаков за това, какво е направено за „засилване на работата по изграждане на взаимни споразумения с руските икономически партньори в национални валути с цел укрепване на икономическата сигурност на страната“. \r\n„За да се увеличи обемът на разплащанията в национални валути, е необходимо да се формира пазар за рублеви юанови финансови инструменти ”, каза Аксаков. „Това ще да се застраховаме от рисковете от колебания в курса на основните стоки на руско-китайската взаимна търговия“. \r\nСпоред оценките на Аксаков, през следващите години делът на разплащанията с Китай в рубли може да се увеличи от сегашните 10% до 50%. \r\nМосква и Пекин възнамеряват активно да насърчават използването на националните валути в двустранното търговско и инвестиционно финансиране, да улеснят търговията и да създадат благоприятни условия за инвестиции от страна на икономическите субекти на двете страни. \r\n***", "date": "2019.06.29", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/06/29/2675130/faz-hotel-v-shchechin-anulira-rezervatsiite-na-nay-malko-160-chlenove-na-alternativa-za-germaniya.html", "text": "Закрита среща на парламентарната група на „Алтернатива за Германия“ бе на ръба на провал, след като хотелът, в който трябваше да се проведе събитието, анулира 160 резервации на членове на партията, включително на депутати, съобщава националният ежедневник  Die Frankfurter Allgemeine Zeitung . \r\nХотелът в Шчечин е обявил решението си буквално в последния момент. „Три часа преди началото всичко беше отменено“, поясниха от партията. Щетите възлизат на около 70 000 евро. От друга страна, решението на хотела е в рамките на закона. \r\nСега закритата среща на членовете на АфД ще се проведе в сградата на Райхстага в Берлин. Тереза Герова", "date": "2019.06.29", "title": "FAZ: Хотел в Шчечин анулира резервациите на най-малко 160 членове на „Алтернатива за Германия“"}
{"url": "http://www.focus-news.net/news/2019/06/29/2675127/predstoyashti-sabitiya-v-stranata-za-29-yuni-agentsiya-fokus.html", "text": "*** \r\nОт 10.00 часа държавният глава Румен Радев ще присъства на открития летателен ден в авиобаза „Граф Игнатиево“ по случай навършването на три кръгли годишнини от приемането на въоръжение на бойна авиационна техника във Военновъздушните сили. В 11.00 часа президентът и върховен главнокомандващ на Въоръжените сили ще приеме почетния строй, след което ще наблюдава авиационни демонстрации в небето от всички типове вертолети от авиобаза „Крумово“. \r\n*** \r\nОт 10.00 часа в зала „Средец“ на „София Хотел Балкан“ ще бъде открита международна кръгла маса „Ефективни модели и инструменти за повишаване на безопасността на транспортната система“. В откриването ще участват министърът на регионалното развитие и благоустройството Петя Аврамова, министърът на вътрешните работи Младен Маринов, председателят на Държавна агенция „Безопасност на движението по пътищата“ Малина Крумова и заместник-министърът на транспорта, информационните технологии и съобщенията Ангел Попов. \r\n*** \r\nОт 11.00 часа БСП ще даде пресконференция в централата на партията. \r\n*** \r\nОт 11.00 часа пред сградата на РИМ-София започва Националният празник на занаятчиите. \r\n*** \r\nОт 11.00 часа с постановката на „Маша и Мечока“ на Кукления театър в парка на Висшето транспортно училище „Тодор Каблешков“ ще се даде старт на  събитието „Класика в парка“. \r\nОт 19.30 часа атракционен влак „Травиата“ ще потегли от Централна гара-София до сцената на ВТУ, където в 20.00 часа ще бъде отслужен водосвет от представители на Българската епархия. \r\n*** \r\nОт 11.00 часа на Национален ОББ тенис център (Борисова градина) ще започне провеждането на традиционния тенис турнир за лекари. \r\n*** \r\nОт 12.00 часа в Градската градина ще се проведе честване на Деня на независимостта на Република Сейшели и 15 г. от основаването на Консулството на Сейшелите в България. \r\n*** \r\nОт 12.00 часа в Англо-американското училище ще бъде открита Олимпиада на бизнес лидерите, организирана от Българския форум на бизнес лидерите (БФБЛ). Събитието ще открият зам.-кметът на София Дончо Барбалов и председателят на Форума Левон Хампарцумян. \r\n*** \r\nОт 13.00 часа на брифинг в сградата на „Черковна“ 90 ще бъде предоставена информация за разследването на действаща на територията на София организирана престъпна група осигурявала ТЕЛК-решения на здрави лица срещу подкупи в столицата. \r\n*** \r\nОт 21.00 часа започва прожекцията на първия филм от започващото  Лятно кино в парк „Ротонда“. \r\n*** \r\nОт 10.00 до 13.00 часа ще се провеждат консултации на тема „Трудова заетост и възможни работни места“. \r\n*** \r\nОт 12.00 часа в зала 5 на бившия Младежки дом ще се проведе международна конференция в рамките на фестивала „Талантино“. \r\n*** \r\nПо повод втория рожден ден на Авиомузей Бургас входът ще е свободен. \r\n*** \r\nОт 10.00 часа в градината на Карин дом ще се проведе празник по повод 23-тия рожден ден на организацията под надслов \"Фолклорни ритми и занаяти\". \r\n*** \r\nОт 07.00 часа ще започне почистване на мястото на Варненския некропол в Западна промишлена зона в града. \r\n*** \r\nОт 17.00 часа на Централния площад „Николай Гяуров” ще се проведе концерт. \r\n*** \r\nОт 8.30 часа в Парк „Света гора“ се открива Международна киноложка изложба. \r\n*** \r\nОт 09.00 часа в с. Церова кория ще се проведе Фолклорен фестивал „Шарено пиле Петровско“. \r\n*** \r\nОт 10.00 часа е официално откриване на фестивала „Вкусът на Средновековието“ на площад „Цар Асен I“ \r\n*** \r\nОт 11.00 часа на сцена „Арт лято“ се открива  Международен фестивал „Лято, кукли и приятели“ с постановката „Трите прасенца“ \r\n*** \r\nОт  17.00 часа  в МДТ „Константин Кисимов“ ще започне  Оперно-симфоничен концерт по повод Ежегодната ротация на „Ротари клуб“. \r\n*** \r\nОт 20.30 часа в Археологическия музей концерт ще изнесе групата Tango Cats в рамките на Fusion Fest 2019 Veliko Tarnovo. \r\n*** \r\nОт 10.00 часа на откритата сцена в Боровата гора ще бъде открит фолклорният събор „Петровска китка“. \r\n*** \r\nОт 9.00 часа в пресклуба на БТА депутатите от БСП от областта ще дадат пресконференция във връзка с намеренията на здравното министерство за закриване на отделения във видинската болница \"Св.Петка\". \r\n*** \r\nОт 9.30 часа заместник-кметът Венци Пасков ще открие спортна проява, посветена на Международния ден на река Дунав. Събитието ще се проведе в Крайдунавския парк, до Художествена галерия “Никола Петров“. От 11.00 ч., на плажа при  крепостта „Баба Вида“ заместник-кметът инж. Цветан Асенов ще присъства на Парад на лодки и моторници. \r\n*** \r\nОт 10.00 часа в Парк „Пети октомври“ се организират арт ателиета и работилници за деца \r\n*** \r\nОт 10.00 часа в Международния младежки център започва Международният фестивал на анимационни филми „Златен кукер.“ \r\n*** \r\nОт 11.00 часа в с. Преславен се открива Шестото издание на „Празник на житото – пътя на хляба“. \r\n*** \r\nОт 10.00 часа в НЧ „Пробуда – 1922 г.“ в с. Янтра ще се проведе XIII Общински празник на групите за изворен фолклор „От извора 2019 г. \r\n*** \r\nОт 10.30 часа в Историческия музей започва инициативата „Семейна събота“. \r\n*** \r\nОт 9.30 часа в местността „Славна канара“ край с. Дебрене започва 51-то издание на Фолклорния събор „Песни и танци от слънчева Добруджа“ с участието на състави от Украйна. \r\n*** \r\nОт 10.00 часа на площада ще започне празнична програма по повод Деня на река Дунав. \r\n*** \r\nОт 10.00 часа на площад „Свобода” ще бъде открит парад на ретро автомобили. \r\n*** \r\nВ 10.00 часа в парк „Простор“ ще бъде открит ежегодният Национален тракийски събор. \r\n*** \r\nОт 9.30 часа в залата на Обединен детски комплекс започва летният детски турнир по шахмат. \r\n*** \r\nОт 11.00 часа ще се състои честване на св.св. Петър и Павел и Деня на занаятите. \r\n*** \r\nОт 21.30 часа в парк „Езерата“ ще се проведе мултимедиен и танцов спектакъл „Живите картини на Майстора“. \r\n*** \r\nОт 9.00 часа на откритата сцена пред НЧ „Пробуда – 1937 г.“ в с. Кладница ще се проведе XII Регионален фолклорен фестивал „Витошки напеви“ \r\n*** \r\nОт 9.00 часа в манастир „Св.Св. Петър и Павел“ в с. Дивотиново ще се извърши Курбан за здраве. \r\n*** \r\nОт 10.00 часа в църквата „Св.Св. Петър и Павел“ в с. Мещица ще се извърши Курбан за здраве \r\n*** \r\nОт 12.00 часа в църквата „Св. Йеремей“ в с. Рударци ще се извърши Курбан за здраве \r\n*** \r\nОт 12.00 часа в църквата „Св.Св. Петър и Павел“ в с. Кралев дол по повод храмовия празник ще се извърши Курбан за здраве. \r\n*** \r\nОт 17.00 часа на площада в кв. „Църква“ ще се проведе празнична програма. \r\n*** \r\nОт 10.00 часа в Драматично-куклен театър ,,Иван Радоев\" ще се играе постановката „Грозното патенце“ от Х.К. Андресен. \r\n*** \r\nОт 11.30 часа в Драматично-куклен театър „Иван Радоев“ ще се играе постановката „Аладин и вълшебната лампа\". \r\n*** \r\nВ 10.30 часа пред храма „Свето Преображение Господне” в район „Тракия” ще бъде осветена и раздадена над 300 порции риба на миряните, дошли да почетат празника, посветен на Светите първовърховни апостоли Петър и Павел.  \r\n*** \r\nВ 12.00 часа в пространството СКЛАД ще се състои творческа среща с екипа на спектакъла „Медея“. \r\n*** \r\nВ 13.00 часа в Цар Симеоновата градина ще се състои официалното откриване на изложба от наградени фотографии и връчване на наградите на VI Международен фото салон Пловдив 2019.  \r\n*** \r\nВ 17.00 часа на Гребната база до стадион „Пловдив“ ще започне втория фестивален ден на Hills of  Rock – отразява Тони с новина след края на втория фестивален ден \r\n*** \r\nОт 16.30 часа в Чепеларе ще се открие Националният фестивал на стари градски песни „Полъх от минали мечти“. \r\n*** \r\nОт 8.30 часа ще се проведе традиционен общоградски поход. \r\n*** \r\nОт 10.00 часа в парк „Пети октомври“ и в Регионалния исторически музей  започва провеждането на Детски панаир с безплатни работилници. \r\n*** \r\nОт 11.00 часа в подножието на парк „Митрополит Методий Кусев“, в пространството над фонтан „Жабките“, ще се проведе Десетият юбилеен BookCrossing. \r\n*** \r\nОт 16.30 часа на площада пред Общината/или парк „Артилерийски“ ще се открие на Четвъртия национален фолклорен танцов фестивал „В сърцето на Тракия“. \r\nОт 20.00 часа в ресторант „Тифани“ започва празничното фолклорно веселие за всички групи. \r\n*** \r\nЗапочва Международният фестивал на анимационното кино „Златен Кукер“. \r\n*** \r\nОт 10.30 часа ще се отслужи на панахида и поднасяне на венци и цветя пред паметника на Петко Милев – Страшника във връзка с 200 г. от рождението му. \r\nОт  11.30 часа ще се проведе Дискусия, посветена на Петко Милев – Страшника, с участието на проф. Митев, проф. Павлов и проф. Петков. От 12.00 часа в залата на Общинския съвет на община Тетевен ще започне представянето на отличените есета и презентации за живота и делото на Петко Милев и връчване на наградите \r\nОт 15.00 часа в хотел „Здравец“  ще се проведе научна конференция „Борбите български“ във връзка с честванията. \r\n*** \r\nОт 9.30 часа в откритите площи около сградата на музея в града, ще бъдат показани анимации и атракции, развивани в музейна среда в рамките на второто издание на Прегледа на музейните анимации.", "date": "2019.06.29", "title": "Предстоящи събития в страната за 29 юни (Агенция „Фокус“)"}
{"url": "http://www.focus-news.net/news/2019/06/29/2675133/tass-uchastnitsite-v-yadrenata-sdelka-shte-razrabotyat-merki-za-iznos-na-niskoobogaten-uran-ot-iran.html", "text": "Страните, участващи в споразумението за ядрената програма на Иран, ще разработят мерки за възобновяване на износа на нискообогатен уран и тежка вода от Иран. Това се посочва в съобщение, публикувано от Министерството на външните работи на Руската федерация, изготвено след участието на заместник-министърът на външните работи Сергей Рябков в заседание на Съвместната комисия на членовете на Съвместния всеобхватен план за действие - Русия, Великобритания, Германия, Иран, Китай и Франция, предава  TACC . \r\n\"В контекста на\" ядрените аспекти на СВПД, на експертите от страните участнички е поверено да изработят практически мерки, които ще позволят на Иран да изнася нискообогатен уран и тежка вода, въпреки американските санкции\", се казва в доклада. \r\nПо-рано износът на нискообогатен уран и тежка вода от Иран на практика беше преустановен поради санкции, наложени от САЩ на компании, ангажирани с икономически дейности с Техеран. \r\nВ петък Виена бе домакин на среща на Съвместната комисия за прилагане на СВПД по иранската ядрена програма. Тя се проведе в навечерието на изтичането на 60-дневния срок, определен от Техеран за връщане на другите страни към изпълнение на техните задължения по споразумението.  Тереза Герова", "date": "2019.06.29", "title": "ТАСС: Участниците в ядрената сделка ще разработят мерки за износ на нискообогатен уран от Иран"}
{"url": "http://www.focus-news.net/news/2019/06/29/2675132/sreshtata-dimitrov-zaharieva-saglasie-s-balgariya-za-uchebnitsite-po-istoriya-do-kraya-na-godinata.html", "text": "Министърът на външните работи на Северна Македония Никола Димитров и българският му колега Екатерина Захариева потвърдиха необходимостта историците от двете страни да ускорят работата си в съвместната мултидисциплинарна комисия по исторически и образователни въпроси, предава скопската електронна медия  Expresso . \r\nНа срещата им в рамките на форума за Черноморското икономическо сътрудничество двамата събеседници се споразумяха, че до края на годината следва да се вземат решения по важни теми от \"общата история\", включително съдържанието на учебниците. \r\nВ качеството си на домакин на срещата Захариева потвърди подкрепата си за присъединяването на Северна Македония към Европейския съюз, но увери, че София ще следи стриктно изпълнението на Договора за приятелство, добросъседство и сътрудничество през целия процес на преговори. Тереза Герова", "date": "2019.06.29", "title": "Срещата Димитров-Захариева: Съгласие с България за учебниците по история до края на годината"}
{"url": "http://www.focus-news.net/news/2019/06/29/2675134/balgariya-zakri-predsedatelstvoto-si-na-organizatsiyata-za-chernomorsko-ikonomichesko-satrudnichestvo-obzor.html", "text": "В София се състоя 40-ата среща на Съвета на министрите на външните работи на държавите-членки на Организацията за Черноморско икономическо сътрудничество (ЧИС) - най-представителната и институционално най-добре развитата организация в широкия Черноморски регион. Тази среща отбеляза и края на българското председателство на организацията и началото на председателството на Гърция. На 1 януари 2019 г. България пое ротационното председателство на ЧИС за периода до 30 юни 2019 г. Приоритетите за нашата страна като председател включваха насърчаването на пълноценното взаимодействие на организацията с ЕС, продължаване на процесите за реформиране и адаптиране на ЧИС към съвременните предизвикателства, както и задълбочаването на бизнес контактите между страните от региона. Българското председателство премина под мотото „Море от възможности“. \r\nПо време на заключителната среща вицепремиерът и министър на външните работи Екатерина Захариева отчете, че по време на председателство ни са се случили събития за първи път от 27-годишната история на организацията. Такова събитие е проведената среща на високо ниво между ЕС и ЧИС. Тя се състоя миналата седмица в Брюксел и в нея участваха министри, зам.-министри и други представители. За първи път също така са организира срещи и работни групи по теми, върху които ЧИС до сега не е била толкова фокусирана- жените в ИТ сектора и дигитализация на малките и средни предприятия. В рамките на председателството ни се взе и решение за изпращане на покана на Северна Македония за присъединяване към организацията. Очаква се македонската държава да стане пълноправен член на ЧИС по време на гръцкото председателство – до края на тази година. \r\nМакедонският външен министър Никола Димитров благодари на вицепремиера Захариева и на България за оказаната подкрепа. Той обясни, че за Северна Македония предстоят важни процеси за европейската перспектива и за региона. Според него страната му показва изключителен демократически подход от последните две години. „Говорим за правата на човека, медиите ни са по-свободни. Мислим да започнем процеса за членство и да станем една истинска европейска демокрация. Имаме битка трябва да си задържим младите у дома“ посочи външният министър и уточни, че затова е много важно регионът да не допуска грешки по тази политика. „Нашият път е към Европа, държавите в региона трябва да си помагаме. Ние не можем да бъдем успешна държава, ако нашите съседи не са добре\", коментира Димитров. \r\nОсновните теми на срещата на външните министри бяха културата, транспорта и опазването на околната среда. Министър Захариева оповести, че е създадена експертна група, която ще следи за опазване на културното наследство. Относно замърсяването на Черно море и Дунавския регион ЧИС успешно е привлякла индустрията, която основно замърсява и произвежда пластмасовите опаковки да финансира организацията с цел опазване на околната среда. Според министър Захариева в сферата на третия приоритет - транспортът, има още какво да се направи. \"Струва ми се, че все още не използваме достатъчно добре потенциала за връзка между регионите - Централна Азия, Близкия изток и Европа и локациите на държавите в достатъчно силна степен. Имаме много по-голям потенциал за развитие на транспортната свързаност\", поясни тя. Вицепремиерът припомни, че този месец е имало среща в к.к „Слънчев бряг“, затова как регионът може да привлече повече китайски туристи. „Всички държави и членове на ЧИС заедно ще работим за привличане на повече китайски туристи“, добави тя.", "date": "2019.06.29", "title": "България закри председателството си на Организацията за Черноморско икономическо сътрудничество (ОБЗОР)"}
{"url": "http://www.focus-news.net/news/2019/06/29/2675138/politsay-ot-sofiya-e-obvinen-za-razprostranenie-na-narkotitsi-obzor.html", "text": "Полицай от столичното 4 РПУ е задържан за разпространение на наркотици след специализирана операция на дирекция „Вътрешна сигурност” и СДВР, проведена под ръководството на Софийска градска прокуратура. Мъжът е бил разследван в продължение на три месеца. Той е задържан по време на извършването на сделка, като от него са иззети 50 таблетки на стойност 500 лева. Още таблетки са намерени в дома му. Наркотичните вещества са амфетамин и екстази. Част от тях вече са изследвани. Купувачът, който е хванат на място, засега не е казал нищо. \r\nЗадържаният полицай е назначен като стажант в МВР през 2016 г., а в 4 РПУ е постъпил през 2017 г. Досега не е имал наказания и уличаващи го действия. Според събраните до момента доказателства няма данни за други полицаи, които да са били съучастници. Заедно с него е арестуван и друг служител на районното управление, но поради липса на данни за извършено престъпление той е освободен.  \r\nРъководителят на Софийска градска прокуратура Емилия Русинова заяви, че има доказателства и за още две предишни продажби на дрога от същия полицай. „Вчера е продал 50 таблетки, предишните пъти още 40, така че 100 таблетки сме документирали за продажба, а в дома му вчера са открити още 200 таблетки и тефтер, в който е записвал кога колко на кой е продавал“, обясни тя и добави, че наркотикът е намерен в абсорбатор. По думите ѝ в дома на служителя е открита и сумата, която той еполучил при предишната продажба.  \r\nНа задържания е повдигнато обвинение за разпространение на наркотични вещества. На 29 юни в съда ще бъде внесено искане за налагане на постоянна мярка за неотклонение „задържане под стража“. \r\nОт своя страна, министърът на вътрешните работи Младен Маринов обясни, че и към момента продължават процесуално-следствените действия и не е изключено да се разшири кръгът на лицата, които ще бъдат задържани. Той заяви, че това не е първият и няма да бъде последният такъв случай. „В последните години системата се обновява, което е хубаво. Но на работа идват момчета 92-ри набор. За съжаление, те не преминават през казармата, където се получават базисни навици и дисциплини“, заяви Маринов.", "date": "2019.06.29", "title": "Полицай от София е обвинен за разпространение на наркотици (ОБЗОР)"}
{"url": "http://www.focus-news.net/news/2019/06/29/2675136/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "В рамките на двудневната среща на върха на НАТО, страните от военната организация на Запада бяха подложени на нов дразнещ натиск от страна на САЩ, които напразно се опитаха да убедят съюзниците си да се присъединят към водената от тях глобална анти-иранска коалиция, коментират в редакцията на британския национален ежедневник  The Times . \r\nМарк Еспер, действащ министър на отбраната на САЩ, призова европейските сили да не се поддават на „ядрения шантаж\" на Техеран, но той се оттегли от първата си среща в НАТО в Брюксел с празни ръце, отбелязва изданието.  \r\nМиналата седмица САЩ бяха на прага на започването на военни удари срещу Иран, но в последния момент държавният глава Доналд Тръмп ги отмени, като заяви, че те ще бъдат непропорционален отговор на свалянето на американски безпилотен самолет. САЩ обвиняват Иран и за нападенията срещу петролни танкери в региона. \r\nЕспер се надяваше да убеди съюзниците на Америка, че конфронтацията с Иран е глобално предизвикателство, което изисква международен отговор, но не постигна успех, обобщават от редакцията. \r\n***  Британският вестник  The Guardian  публикува статия на Питър Тачъл за трансформацията на ЛГБТ движението под заглавие „Гордостта продаде душата си на брандирания с дъга капитализъм“. Агенция „Фокус“ представя превод на материала с уточнението, че той отразява единствено оценката на автора. \r\nЛГБТ-общността и хората по целия свят се подготвят да отпразнуват 50-годишнината от бунтовете през юни 1969 г., които доведоха до формирането на модерното ЛГБТ движение. По-значими от самите бунтове бе това, което те създадоха: формирането на фронт за освобождение на гейовете в Ню Йорк. (Gay Liberation Front, GLF). \r\nGLF вдъхнови хиляди да излязат и да се присъединят към протестите за правата на ЛГБТ. Той организира първия Парад на гордостта, който се проведе в Ню Йорк през 1970 г., и неговите революционни идеи и активизъм скоро се разпространиха по целия свят, включително и във Великобритания. \r\nНа 17-годишна възраст бях част от движението от епохата на Стонуол. По-късно се присъединих към новосформирания London Gay Liberation Front. \r\nЗа разлика от по-ранните предпазливи действия за правна реформа, GLF имаше много по-радикална програма за социална трансформация, а не асимилация и равенство в рамките на статуквото. Скептични и проницателни, ние поставихме под въпрос това, което беше, и бяхме развълнувани от това, което може да бъде. Нашата цел беше утопия. Стремежът ни беше да преобърнем прякото превъзходство, сексуалната вина и традиционните роли на половете. \r\nGLF също така търсеше политически съюзи с други маргинализирани общности, за да работи за нашата обща еманципация. Тя се застъпва за единство и солидарност между всички жертви на несправедливост. \r\nЗа разлика от това, голяма част от днешното движение ЛГБТ се оттегли от идеалите и визията на пионерите на GLF. Почти изцяло насочен към ЛГБТ, то рядко се свързва с други социални движения. \r\nНашите обществени организации стават все по-корпоратизирани и експлоатирани, с паради във Великобритания, където често са доминирани от спонсори и големи компании, политици, търсещи трибуна и държавни агенти като полицията, които се хвалят със своите действия за приобщаване на ЛГБТ-общността, но не са ни извинили или компенсирали за десетилетията на потисничество. \r\nГордостта сега е капитализъм с розов оттенък. Тя се превръща в пари: ние плащаме за парад, градските власти налагат огромни такси на организаторите, а ние се насърчаваме да купуваме стоки с марка Rainbow, за да изразим нашата сексуална и полова идентичност. Голяма част от ЛГБТ-общността  е част от неолибералната организация. \r\nЛГБТ е загубал своята критична граница. Ние сме интегрирани. Много от нас изглежда се стремят към нищо повече от една ЛГБТ версия на семейния живот. \r\nТенденцията е да се превръщаме в копия на хетеросексуалността. Ние интернализирахме правилното мислене и се превърнахме в „хетерохомоси“. Нашата ЛГБТ психика е колонизирана от хетеронормативния манталитет. \r\nКолко неща са се променили. GLF беше толкова различен. Той никога не се е стремял към равенство. Нашето искане беше освобождението на ЛГБТ. Искахме да променим обществото, да не се съобразяваме с него. Нашият боен вик беше „нововъведение, не се асимилиране“. \r\nGLF изложи далновидна програма за ненасилствена революция в културните ценности и нагласи. Тя постави под въпрос не само анти-ЛГБТ  предразсъдъците и дискриминацията, но и брака, семейството като ядро, моногамията и патриархата. Осъществявайки обща кауза с женските, работническите движения и тези на чернокожите, хомосексуалистите искаха фундаментална социална промяна и преследваха междусекторна стратегия да застанат заедно с всички потиснати хора. \r\nНашата визия включваше създаването на нова сексуална демокрация, без хомофобия, мизогиния, расизъм или класови привилегии. Еротичен срам и репресии ще бъдат прогонени заедно с привилегията на моногамията, традиционните семейни и строги мъжки и женски ролеви роли. Ще има сексуална свобода и човешки права за всички - лесбийки, гейове, бисексуални и транссексуални.  \r\nОсвен че се противопоставяха на нещата, GLF очерта алтернативна представа за това как биха могли да изглеждат обществото и личните взаимоотношения. Това включваше половоподривен радикален натиск и неприсъщи мултипартньорски отворени отношения. Това бяха революционни идеи и те все още са. \r\n*** В началото на годината Владимир Путин говореше за нуждата да се подобрят отношенията между неговата Русия и Великобритания, след като те се спуснаха до най-ниските си нива от Студената война заради аферата Скрипал, пише британското ляво-либерално издание  Independent  в коментар, представен без редакторска намеса. \r\n\"Според мен отношенията между Великобритания и Русия са в задънена улица и в интерес на двете страни е да се измъкнат от тази задънена улица\", заяви той на пресконференция, подчертавайки, че дипломатическото размразяване е в полза и на двете държави. \r\nРуският президент посочи, че страната му е начело на списъка на преките инвеститори в Обединеното кралство през годината и макар да не е имало диалог в политическата сфера, е имало много продуктивни преговори на бизнес ниво. \r\nВъпреки това, попитан за Сергей Скрипал и неговата дъщеря Юлия, отговорът на Путин беше да се оттегли, за да говори за британската и западна пропаганда и да настоява, че Кремъл няма нищо общо с отравянето в Солсбъри. \r\nЗаявеното от Тереза Мей намерение да повдигне темата за атаката с химически агенти и да поиска екстрадирането на двамата обвиняеми във Великобритания - Александър Петров и Руслан Боширов, членове на военното разузнаване ГРУ - няма да доведат до това Путин да отстъпи по въпроса. \r\nНе само, че Русия не екстрадира гражданите си, за да се изправят в съда пред други страни, но президентът, чиято популярност у дома пада от своите обичайни нива, не би отчуждил своята силова база сред апарата на бившите и настоящите служители на службите за сигурност. \r\nНа същата пресконференция в Москва, Путин посъветва Великобритания да се занимае с Брекзит, като искаше да отбележи, че „в противен случай това не беше истински референдум“. \r\nКритиците на Путиновата Русия смятат, че една от нейните основни цели е да отслаби западните съюзи, НАТО и Европейския съюз, както се оказа чрез намеса в изборите на континента и инвестиране в популистки партии. \r\nВ този контекст Брекзит Великобритания е добра цел да се култивира. Но Москва ще се съсредоточи върху Борис Джонсън и Джереми Корбин, вероятните бъдещи обитатели на Даунинг стрийт номер 10, да направят това - не Тереза Мей. \r\nБруталният факт е, че сега тя е фигура от миналото и каквото и да поиска или не от Владимир Путин, ще има малко влияние върху бъдещите отношения между двете страни. \r\n***", "date": "2019.06.29", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/06/29/2675137/tass-liderite-na-es-sa-se-dogovorili-manfred-veber-da-ne-bade-izbiran-za-predsedatel-na-ek.html", "text": "Лидерите на страните от Европейския съюз, участващи в срещата на върха на Г-20 в японския град Осака, са се договорили Манфред Вебер да не бъде избиран за наследник на Жан-Клод Юнкер на поста председател на Европейската комисия, предава  TACC , като се позовава на медийни доклади. \r\nСпоред германския вестник  Die Welt  решението е взето на среща на лидерите на ЕС, проведеna в Осака под ръководството на Доналд Туск, председател на Европейския съвет. Съответното е договорено с ръководителите на водещи европейски партийни съюзи. \r\nВебер е единственият кандидат за поста на ръководител на Европейската комисия от консервативната Европейска народна партия (ЕНП). По-рано политикът заяви, че ако бъде избран за председател на ЕК, той ще използва \"всички норми и закони, за да блокира газопровода \"Северния поток-2\". Според него проектът е в противоречие с европейските интереси, тъй като ще увеличи зависимостта на Европа от руския природен газ. Тереза Герова", "date": "2019.06.29", "title": "ТАСС: Лидерите на ЕС са се договорили Манфред Вебер да не бъде избиран за председател на ЕК"}
{"url": "http://www.focus-news.net/news/2019/06/29/2675135/sitel-makedoniya-edinadeset-bivshi-i-nastoyashti-chlenove-na-vmro-dpmne-sa-zadarzhani-vklyuchitelno-mila-yanakieski-za-zloupotreba-sas-sluzhebno-polozhenie.html", "text": "Единадесет бивши и настоящи членове на ВМРО-ДПМНЕ са арестувани, предава скопската телевизия  \"Сител\" . \r\nВ проведената акция прокуратурата за организирана престъпност и Министерството на вътрешните работи арестуваха десет души, включително Миле Янакиески, бивш министър на транспорта и съобщенията, Димитър Димовски, член на Изпълнителния комитет на ВМРО ДПМНЕ и Деян Митревски - председател на Генералния комитет на Аеродрум. От свобода са лишени нотариуси, държавни служители в транспорта и кадастъра, както и собственик на частно дружество. \r\nКакто съобщава прокуратурата, общо 11 души са обвинени в злоупотреба със служебно положение, а именно незаконна продажба на държавна земя, която е ощетила бюджета с 2,5 милиона евро. Става въпрос за два парцела за хотелски комплекс близо до река Вардар в Скопие, както и за парцели за хотел в Център и място, на което е трябвало да бъде построена т. нар. Испанска стълба на площад \"Македония\". \r\nВМРО-ДПМНЕ обвини правителството в отмъщение. Това е 751-то разследване срещу членове на партията, припомниха от редиците й.  Тереза Герова", "date": "2019.06.29", "title": "\"Сител\" (Македония): Единадесет бивши и настоящи членове на ВМРО-ДПМНЕ са задържани, включително Мила Янакиески, за злоупотреба със служебно положение"}
{"url": "http://www.focus-news.net/news/2019/06/29/2675363/", "text": "Албанският премиер Еди Рама заяви, че опозицията ще получи \"последния удар\" в неделя на местните избори в страната, цитира думите му македонското електронно издание  “МКД“ . \r\nРама заяви, че това ще отбележи края на политиката, която държи албанската държава като заложник в продължение на 30 години. \r\nИзбирателната коалиция \"Алианс за европейска Албания\", водена от Социалистическата партия на Еди Рама в петък в албанския град Вльора, проведе заключителния митинг преди местните избори в неделя на 30 юни. \r\nРама предупреди кметовете от опозиционната Демократическа партия да не слушат заповедите на техния партиен шеф Лулзим Баша. \r\n\"Въпреки усилията им да блокират избирателните органи на общините, те няма да успеят,\" каза Рама. \r\nТой каза, че опозиционната Демократическа партия и Социалистическото движение за интеграция стават \"насилствени организации\" и не пощади от критика и ирония и президента Илир Мета. \r\n„Ние видяхме, че президентската резиденция се превърна в епицентър на въображаема революция и че президентът се появи като „възкръснал Хаджи Камил”. Никога преди Албания не е била обект на координирана атака, която иска да сее ужас във всяко семейство, да унищожи имиджа на страната, достойнството в очите на света”, каза Рама. \r\nОпозицията няма да участва в утрешните местни избори, защото те искат оставката на Рама и формирането на служебно правителство, което да насрочи общи избори.  Юлиян Марков", "date": "2019.06.29", "title": "Еди Рама: В неделя опозицията ще получи финалния удар"}
{"url": "http://www.focus-news.net/news/2019/06/29/2675141/afp-es-i-merkosur-sklyuchiha-targovsko-sporazumenie.html", "text": "Европейският съюз и страните от южноамериканския търговски блок Меркосур са постигнали съгласие за подписването на споразумение за търговия, което бе в процес на договаряне две десетилетия, предава  AFP ,  като се позовава на запознати с преговорите източници.  \r\n„Имаме сделка\", заяви един от източниците в Брюксел, където европейските и южноамериканските преговарящи финализират сделката от сряда насам.  \r\nМеркосур е най-голямото междудържавно обединение в Южна Америка. То обединява 250 милиона население и повече от 75% от общия БВП на континента. В него влизат Аржентина, Бразилия, Парагвай, Уругвай и Венецуела, а асоциирани членове са Чили, Боливия, Колумбия, Еквадор и Перу. Тереза Герова", "date": "2019.06.29", "title": "AFP: ЕС и Меркосур сключиха търговско споразумение"}
{"url": "http://www.focus-news.net/news/2019/06/29/2675139/ria-novosti-slovakiya-obvini-ruskite-spetssluzhbi-v-opit-da-proniknat-v-darzhavnite-strukturi.html", "text": "Разузнавателните агенции на Русия и Китай показват голяма активност в опитите за проникване в държавните структури на Словакия. Това е заключението в доклад на Словашката информационна служба (СИС, контраразузнаване) за състоянието на сигурността в страната през 2018 г., чиято отворена част беше публикувана по-рано през деня, предава  РИА Новости . \r\n„Руските разузнавачи, действащи на територията на Словакия, главно под прикритието на дипломати, се опитваха да набират агенти от централната власт, агенциите за сигурност, както и в областта на отбраната и енергетиката\", се казва в доклада. \r\nГолямата активност се осъществява на територията на републиката и от разузнавателните служби на Китай, пише СИС. „В този случай става дума предимно за събиране на материали в областта на информационните и телекомуникационните технологии\", поясняват от контраразузнаването. \r\nЗначителна част от дейностите на СИС през 2018 г. бяха насочени към ситуацията с нелегалната миграция. „Опитите на граждани от проблемни страни да получат право да останат в републиката чрез злоупотреба с правни средства продължават. Значителна част от тях правят това с цел да се установят в Шенгенското пространство, за да се движат свободно в Европа\", се казва в доклада. \r\nПо този начин, отбелязва СИС, право да пребивават в страната се стремят да получат главно граждани на Иран, Украйна, Русия, други страни от бившия СССР, както и Египет, Сирия и Турция.  \r\nЩо се отнася до потенциалната терористична заплаха за гражданите на Словакия, ситуацията остава стабилна, се казва в доклада. „През този период няма никакви данни за риска от терористично нападение върху обекти или граждани на Словакия, или директно в републиката\", пише СИС. \r\nГоворителят на президента Дмитрий Песков заяви по-рано, че Русия няма и никога няма да участва в престъпленията в кибернетичното пространство, докато участието на САЩ в кибератаки е официално потвърдено. В допълнение, Руската федерация многократно отхвърля обвинения в намеса в изборите в други страни, включително по време на президентската кампания в САЩ в тези за Европейски парламент, припомня агенцията. Тереза Герова", "date": "2019.06.29", "title": "РИА Новости: Словакия обвини руските спецслужби в опит да проникнат в държавните структури"}
{"url": "http://www.focus-news.net/news/2019/06/29/2675144/pregled-na-mezhdunarodnite-novini-do-600-chasa-agentsiya-fokus.html", "text": "Президентът на Косово Хашим Тачи потвърди ангажимента си за присъединяване на населената предимно с албанци Прешевска долина в Южна Сърбия към територията на най-младата държава на Балканите, предава скопската електронна медия  A1 On . \r\nСлед среща с бивши лидери на Освободителната армия на Прешево, Медведжа и Буяновац, Тачи увери, че ще продължи да работи за това тази \"мечта на всеки албанец, живеещ там\" да стане реалност. \r\n\"Приятелска среща с някои от бившите ръководители на освободителната армия. Обединяването на Прешево, Медведжа и Буяновац с Косово е мечтата на всеки албанец, живеещ там. Постоянно, с политическа воля, аз работя, за да превърна тази мечта в реалност\", написа Тачи на своята страница в социалната мрежа \"Фейсбук\". \r\n***  Закрита среща на парламентарната група на „Алтернатива за Германия“ бе на ръба на провал, след като хотелът, в който трябваше да се проведе събитието, анулира 160 резервации на членове на партията, включително на депутати, съобщава националният ежедневник  Die Frankfurter Allgemeine Zeitung . \r\nХотелът в Шчечин е обявил решението си буквално в последния момент. „Три часа преди началото всичко беше отменено“, поясниха от партията. Щетите възлизат на около 70 000 евро. От друга страна, решението на хотела е в рамките на закона. \r\nСега закритата среща на членовете на АфД ще се проведе в сградата на Райхстага в Берлин. \r\n*** \r\nСрещата Димитров-Захариева: Съгласие с България за учебниците по история до края на годината Министърът на външните работи на Северна Македония  Никола Димитров и българският му колега Екатерина Захариева потвърдиха необходимостта историците от двете страни да ускорят работата си в съвместната мултидисциплинарна комисия по исторически и образователни въпроси, предава скопската електронна медия  Expresso . \r\nНа срещата им в рамките на форума за Черноморското икономическо сътрудничество двамата събеседници се споразумяха, че до края на годината следва да се вземат решения по важни теми от \"общата история\", включително съдържанието на учебниците. \r\nВ качеството си на домакин на срещата Захариева потвърди подкрепата си за присъединяването на Северна Македония към Европейския съюз, но увери, че София ще следи стриктно изпълнението на Договора за приятелство, добросъседство и сътрудничество през целия процес на преговори. \r\n*** Страните, участващи в споразумението за ядрената програма на Иран, ще разработят мерки за възобновяване на износа на нискообогатен уран и тежка вода от Иран. Това се посочва в съобщение, публикувано от Министерството на външните работи на Руската федерация, изготвено след участието на заместник-министърът на външните работи Сергей Рябков в заседание на Съвместната комисия на членовете на Съвместния всеобхватен план за действие - Русия, Великобритания, Германия, Иран, Китай и Франция, предава  TACC . \r\n\"В контекста на\" ядрените аспекти на СВПД, на експертите от страните участнички е поверено да изработят практически мерки, които ще позволят на Иран да изнася нискообогатен уран и тежка вода, въпреки американските санкции\", се казва в доклада. \r\nПо-рано износът на нискообогатен уран и тежка вода от Иран на практика беше преустановен поради санкции, наложени от САЩ на компании, ангажирани с икономически дейности с Техеран. \r\nВ петък Виена бе домакин на среща на Съвместната комисия за прилагане на СВПД по иранската ядрена програма. Тя се проведе в навечерието на изтичането на 60-дневния срок, определен от Техеран за връщане на другите страни към изпълнение на техните задължения по споразумението.  \r\n***  Единадесет бивши и настоящи членове на ВМРО-ДПМНЕ са арестувани, предава скопската телевизия  \"Сител\" . \r\nВ проведената акция прокуратурата за организирана престъпност и Министерството на вътрешните работи арестуваха десет души, включително Миле Янакиески, бивш министър на транспорта и съобщенията, Димитър Димовски, член на Изпълнителния комитет на ВМРО ДПМНЕ и Деян Митревски - председател на Генералния комитет на Аеродрум. От свобода са лишени нотариуси, държавни служители в транспорта и кадастъра, както и собственик на частно дружество. \r\nКакто съобщава прокуратурата, общо 11 души са обвинени в злоупотреба със служебно положение, а именно незаконна продажба на държавна земя, която е ощетила бюджета с 2,5 милиона евро. Става въпрос за два парцела за хотелски комплекс близо до река Вардар в Скопие, както и за парцели за хотел в Център и място, на което е трябвало да бъде построена т. нар. Испанска стълба на площад \"Македония\". \r\nВМРО-ДПМНЕ обвини правителството в отмъщение. Това е 751-то разследване срещу членове на партията, припомниха от редиците й.  \r\n***  Лидерите на страните от Европейския съюз, участващи в срещата на върха на Г-20 в японския град Осака, са се договорили Манфред Вебер да не бъде избиран за наследник на Жан-Клод Юнкер на поста председател на Европейската комисия, предава  TACC , като се позовава на медийни доклади. \r\nСпоред германския вестник  Die Welt  решението е взето на среща на лидерите на ЕС, проведеna в Осака под ръководството на Доналд Туск, председател на Европейския съвет. Съответното е договорено с ръководителите на водещи европейски партийни съюзи. \r\nВебер е единственият кандидат за поста на ръководител на Европейската комисия от консервативната Европейска народна партия (ЕНП). По-рано политикът заяви, че ако бъде избран за председател на ЕК, той ще използва \"всички норми и закони, за да блокира газопровода \"Северния поток-2\". Според него проектът е в противоречие с европейските интереси, тъй като ще увеличи зависимостта на Европа от руския природен газ. \r\n***  Разузнавателните агенции на Русия и Китай показват голяма активност в опитите за проникване в държавните структури на Словакия. Това е заключението в доклад на Словашката информационна служба (СИС, контраразузнаване) за състоянието на сигурността в страната през 2018 г., чиято отворена част беше публикувана по-рано през деня, предава  РИА Новости . \r\n„Руските разузнавачи, действащи на територията на Словакия, главно под прикритието на дипломати, се опитваха да набират агенти от централната власт, агенциите за сигурност, както и в областта на отбраната и енергетиката\", се казва в доклада. \r\nГолямата активност се осъществява на територията на републиката и от разузнавателните служби на Китай, пише СИС. „В този случай става дума предимно за събиране на материали в областта на информационните и телекомуникационните технологии\", поясняват от контраразузнаването. \r\nЗначителна част от дейностите на СИС през 2018 г. бяха насочени към ситуацията с нелегалната миграция. „Опитите на граждани от проблемни страни да получат право да останат в републиката чрез злоупотреба с правни средства продължават. Значителна част от тях правят това с цел да се установят в Шенгенското пространство, за да се движат свободно в Европа\", се казва в доклада. \r\nПо този начин, отбелязва СИС, право да пребивават в страната се стремят да получат главно граждани на Иран, Украйна, Русия, други страни от бившия СССР, както и Египет, Сирия и Турция.  \r\nЩо се отнася до потенциалната терористична заплаха за гражданите на Словакия, ситуацията остава стабилна, се казва в доклада. „През този период няма никакви данни за риска от терористично нападение върху обекти или граждани на Словакия, или директно в републиката\", пише СИС. \r\nГоворителят на президента Дмитрий Песков заяви по-рано, че Русия няма и никога няма да участва в престъпленията в кибернетичното пространство, докато участието на САЩ в кибератаки е официално потвърдено. В допълнение, Руската федерация многократно отхвърля обвинения в намеса в изборите в други страни, включително по време на президентската кампания в САЩ в тези за Европейски парламент, припомня агенцията. \r\n***  Страните, участващи в споразумението за ядрената програма на Иран, ще разработят мерки за възобновяване на износа на нискообогатен уран и тежка вода от Иран. Това се посочва в съобщение, публикувано от Министерството на външните работи на Руската федерация, изготвено след участието на заместник-министърът на външните работи Сергей Рябков в заседание на Съвместната комисия на членовете на Съвместния всеобхватен план за действие - Русия, Великобритания, Германия, Иран, Китай и Франция, предава  TACC . \r\n\"В контекста на\" ядрените аспекти на СВПД, на експертите от страните участнички е поверено да изработят практически мерки, които ще позволят на Иран да изнася нискообогатен уран и тежка вода, въпреки американските санкции\", се казва в доклада. \r\nПо-рано износът на нискообогатен уран и тежка вода от Иран на практика беше преустановен поради санкции, наложени от САЩ на компании, ангажирани с икономически дейности с Техеран. \r\nВ петък Виена бе домакин на среща на Съвместната комисия за прилагане на СВПД по иранската ядрена програма. Тя се проведе в навечерието на изтичането на 60-дневния срок, определен от Техеран за връщане на другите страни към изпълнение на техните задължения по споразумението.  \r\n***  Европейският съюз и страните от южноамериканския търговски блок Меркосур са постигнали съгласие за подписването на споразумение за търговия, което бе в процес на договаряне две десетилетия, предава  AFP ,  като се позовава на запознати с преговорите източници.  \r\n„Имаме сделка\", заяви един от източниците в Брюксел, където европейските и южноамериканските преговарящи финализират сделката от сряда насам.  \r\nМеркосур е най-голямото междудържавно обединение в Южна Америка. То обединява 250 милиона население и повече от 75% от общия БВП на континента. В него влизат Аржентина, Бразилия, Парагвай, Уругвай и Венецуела, а асоциирани членове са Чили, Боливия, Колумбия, Еквадор и Перу. \r\n***  Албанският президент Илир Мета призова гражданите на страната да запазят спокойствие и да не се поддават на провокации „по време на изборите на социалистите\", предава македонската телевизия  1tv . \r\n„Ситуацията е ясна и от гледна точка на Изборния кодекс, така и от тази на Конституцията. От вчера конституционната дата на местните избори е 13 октомври 2019 година. Що се отнася до 30 юни, трябва да уважаваме и да не се сблъскваме с всички тези съграждани, които ще отидат на тези избори на социалистите“, цитира медията думите на Мета. \r\nСпоред държавния глава на Албания гражданите трябва да останат спокойни и разумни и да не се поддават на никакви провокации, защото по този начин ще легитимират „заложничеството“, в което управляващите държат страната и се опитват да й наложат еднопартиен режим. \r\n„Конфронтацията и насилието не са в интерес на Албания и нейното европейско бъдеще, и особено на нашето гражданско съжителство във всяко семейство, във всяко селище, във всяко село, във всяка общност и в цялото ни общество\", изтъкна Мета. \r\nТой подчерта, че при незаконните избори социалистите ще гласуват сами и сами ще се броят, добавяйки, че „всички албанци заедно, по демократичен начин, ще гласуват тайно, свободно и справедливо на 13 октомври\". \r\nС указ отложи на 8 юни Мета отложи местните избори, които преди това бяха насрочени за 30 юни. В четвъртък той подписа нов указ, с който отложи гласуването за 13 октомври. \r\nПремиерът Еди Рама му отговори, че изборите ще бъдат на 30 юни, а кампанията за тях приключва по-късно през деня с митинг във Вльора. \r\nАмериканският заместник помощник държавен секретар за Европа и Евразия Матю Палмър заяви, че САЩ признават 30 юни като ден за местни избори в Албания и призова политическите партии да гарантират мирно и редовно гласуване. ЕС също признава датата.   \r\n***", "date": "2019.06.29", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/06/29/2675143/hevi-metal-magiyata-disturbed-zavladya-plovdiv-v-poroen-dazhd-i-gramotevitsi-na-parviya-den-ot-festivala-hills-of-rock.html", "text": "Пловдив  Хеви метъл магията Disturbed завладя Пловдив в пороен дъжд и гръмотевици по време на първия ден от фестивала “Hills of Rock”, предаде репортер на  Радио „Фокус“ – Пловдив . Още в 16.30 часа заработиха пропускателните пунктове на събитието, като най-нетърпеливите да чуят хедлайнерите – виртуозите от Чикаго, заеха предни позиции на Главната сцена. А програмата там бе така подредена, че майсторски конструира градацията на фенските емоции. Стартът на тридневната фестивална рок програма имаха честта да поставят Crazy Lixx, следвани от Gloryhammer и Avatar. В 20.30 часа хилядите фенове на твърдото звучене се присъединиха към „призоваването на Дявола“, което организираха португалците от Moonspell. След края на ритуална на Главната сцена, публиката вече беше готова за своята заслужена награда, а именно Disturbed. Нито поройният дъжд, нито лошата слава на гръмотевиците през последните дни, нито студения вятър успяха да помрачат настроението и еуфорията, които благодарение на хедлайнерите преминаха в друго измерение.  Дейвид Дрейман, Джон Мойър, Дан Донеган и Майк Уенгрен превзеха сцената за близо два часа, като изпълниха много от хитовете на групата, сред които “Stupify”, Ten thousand fists”, “Are you ready”, “Prayer”, “Liberate”, “Indestructible”, “Stricken”. Баладите „A reason to fight” и “The sound of silence” също попаднаха в сетлиста. Финалът, разбира се, постави взривяващото “Down with the sickness”. Disturbed са за първи път в България и точно в Европейската столица на културата, за да се срещнат с българските си, а и не само, почитатели.  \r\nДругите две сцени на фестивала “Hills of Rock” също предложиха музикални изкушения за посетителите, На сцена „На тъмно“ се изявиха Shadows out of time, Life Light, Affection и White Mahala. След края на хеви метъл магията Disturbed, около полунощ, на сцената тук се качиха Maika. На новата трета сцена – “Music Jam” рок феновете имаха възможност да чуят изпълненията на 40 days later, Sevi, Enemy inside и Visions of Atlantis.  \r\nПървият фестивален ден, въпреки влошените метеорологични условия и в резултат трудна проходимост на терена, оправда очакванията и записа още едно постижение в музикалната история на българските сцени.  \r\nВторият фестивален ден, обаче, ще предложи не по-малко изненади. Главната сцена ще взривят легендите Whitesnake. Преди 21.30 часа, когато по план групата трябва да започне шоуто си, ще свирят Admiron, Lord of the lost, Bonfire , Ronnie Romero & Eridan. На сцена „На тъмно“ ще се изявят Ivory Twilight, A-Moral, Krekhausm Обратен ефект и Brkovi, а на „Music Jam” ще забият Zuum, G Point, Конкурент и Dreamshade.  \r\nОтново се очакват краткотрайни превалявания, но синоптицитеобещават хубаво време – време за рок.  \r\nТони МИХАЙЛОВ", "date": "2019.06.29", "title": "Хеви метъл магията Disturbed завладя Пловдив в пороен дъжд и гръмотевици на първия ден от фестивала “Hills of Rock”"}
{"url": "http://www.focus-news.net/news/2019/06/29/2675140/tass-uchastnitsite-v-yadrenata-sdelka-shte-razrabotyat-merki-za-iznos-na-niskoobogaten-uran-ot-iran.html", "text": "Страните, участващи в споразумението за ядрената програма на Иран, ще разработят мерки за възобновяване на износа на нискообогатен уран и тежка вода от Иран. Това се посочва в съобщение, публикувано от Министерството на външните работи на Руската федерация, изготвено след участието на заместник-министърът на външните работи Сергей Рябков в заседание на Съвместната комисия на членовете на Съвместния всеобхватен план за действие - Русия, Великобритания, Германия, Иран, Китай и Франция, предава  TACC . \r\n\"В контекста на\" ядрените аспекти на СВПД, на експертите от страните участнички е поверено да изработят практически мерки, които ще позволят на Иран да изнася нискообогатен уран и тежка вода, въпреки американските санкции\", се казва в доклада. \r\nПо-рано износът на нискообогатен уран и тежка вода от Иран на практика беше преустановен поради санкции, наложени от САЩ на компании, ангажирани с икономически дейности с Техеран. \r\nВ петък Виена бе домакин на среща на Съвместната комисия за прилагане на СВПД по иранската ядрена програма. Тя се проведе в навечерието на изтичането на 60-дневния срок, определен от Техеран за връщане на другите страни към изпълнение на техните задължения по споразумението.  Тереза Герова", "date": "2019.06.29", "title": "ТАСС: Участниците в ядрената сделка ще разработят мерки за износ на нискообогатен уран от Иран"}
{"url": "http://www.focus-news.net/news/2019/06/29/2675146/predstoyashti-mezhdunarodni-sabitiya-za-29-yuli-agentsiya-fokus.html", "text": "Среща между президентите на САЩ и Турция Доналд Тръмп и Реджеп Тайип Ердоган в кулоарите на форума на Г-20 в Осака. \r\n***  Държавният глава на САЩ Доналд Тръмп пристига на посещение в Южна Корея. \r\n***  Първи Парад на гордостта в Скопие. \r\n***  Конгрес на управляващата в Румъния Социалистическа партия. \r\n***  Нов кръг от преговори между САЩ и талибаните. \r\n***", "date": "2019.06.29", "title": "Предстоящи международни събития за 29 юли (Агенция „Фокус“)"}
{"url": "http://www.focus-news.net/news/2019/06/29/2675142/1tv-makedoniya-ilir-meta-otpravi-priziv-kam-grazhdanite-predi-nedelnite-izbori.html", "text": "Албанският президент Илир Мета призова гражданите на страната да запазят спокойствие и да не се поддават на провокации „по време на изборите на социалистите\", предава македонската телевизия  1tv . \r\n„Ситуацията е ясна и от гледна точка на Изборния кодекс, така и от тази на Конституцията. От вчера конституционната дата на местните избори е 13 октомври 2019 година. Що се отнася до 30 юни, трябва да уважаваме и да не се сблъскваме с всички тези съграждани, които ще отидат на тези избори на социалистите“, цитира медията думите на Мета. \r\nСпоред държавния глава на Албания гражданите трябва да останат спокойни и разумни и да не се поддават на никакви провокации, защото по този начин ще легитимират „заложничеството“, в което управляващите държат страната и се опитват да й наложат еднопартиен режим. \r\n„Конфронтацията и насилието не са в интерес на Албания и нейното европейско бъдеще, и особено на нашето гражданско съжителство във всяко семейство, във всяко селище, във всяко село, във всяка общност и в цялото ни общество\", изтъкна Мета. \r\nТой подчерта, че при незаконните избори социалистите ще гласуват сами и сами ще се броят, добавяйки, че „всички албанци заедно, по демократичен начин, ще гласуват тайно, свободно и справедливо на 13 октомври\". \r\nС указ отложи на 8 юни Мета отложи местните избори, които преди това бяха насрочени за 30 юни. В четвъртък той подписа нов указ, с който отложи гласуването за 13 октомври. \r\nПремиерът Еди Рама му отговори, че изборите ще бъдат на 30 юни, а кампанията за тях приключва по-късно през деня с митинг във Вльора. \r\nАмериканският заместник помощник държавен секретар за Европа и Евразия Матю Палмър заяви, че САЩ признават 30 юни като ден за местни избори в Албания и призова политическите партии да гарантират мирно и редовно гласуване. ЕС също признава датата.   Тереза Герова", "date": "2019.06.29", "title": "1tv (Македония): Илир Мета отправи призив към гражданите преди неделните избори"}
{"url": "http://www.focus-news.net/news/2019/06/29/2675145/predstoyashti-sabitiya-v-stranata-za-29-yuni-agentsiya-fokus.html", "text": "*** \r\nОт 10.00 часа държавният глава Румен Радев ще присъства на открития летателен ден в авиобаза „Граф Игнатиево“ по случай навършването на три кръгли годишнини от приемането на въоръжение на бойна авиационна техника във Военновъздушните сили. В 11.00 часа президентът и върховен главнокомандващ на Въоръжените сили ще приеме почетния строй, след което ще наблюдава авиационни демонстрации в небето от всички типове вертолети от авиобаза „Крумово“. \r\n*** \r\nОт 10.00 часа в зала „Средец“ на „София Хотел Балкан“ ще бъде открита международна кръгла маса „Ефективни модели и инструменти за повишаване на безопасността на транспортната система“. В откриването ще участват министърът на регионалното развитие и благоустройството Петя Аврамова, министърът на вътрешните работи Младен Маринов, председателят на Държавна агенция „Безопасност на движението по пътищата“ Малина Крумова и заместник-министърът на транспорта, информационните технологии и съобщенията Ангел Попов. \r\n*** \r\nОт 11.00 часа БСП ще даде пресконференция в централата на партията. \r\n*** \r\nОт 11.00 часа пред сградата на РИМ-София започва Националният празник на занаятчиите. \r\n*** \r\nОт 11.00 часа с постановката на „Маша и Мечока“ на Кукления театър в парка на Висшето транспортно училище „Тодор Каблешков“ ще се даде старт на  събитието „Класика в парка“. \r\nОт 19.30 часа атракционен влак „Травиата“ ще потегли от Централна гара-София до сцената на ВТУ, където в 20.00 часа ще бъде отслужен водосвет от представители на Българската епархия. \r\n*** \r\nОт 11.00 часа на Национален ОББ тенис център (Борисова градина) ще започне провеждането на традиционния тенис турнир за лекари. \r\n*** \r\nОт 12.00 часа в Градската градина ще се проведе честване на Деня на независимостта на Република Сейшели и 15 г. от основаването на Консулството на Сейшелите в България. \r\n*** \r\nОт 12.00 часа в Англо-американското училище ще бъде открита Олимпиада на бизнес лидерите, организирана от Българския форум на бизнес лидерите (БФБЛ). Събитието ще открият зам.-кметът на София Дончо Барбалов и председателят на Форума Левон Хампарцумян.  \r\n*** \r\nОт 13.00 часа на брифинг в сградата на „Черковна“ 90 ще бъде предоставена информация за разследването на действаща на територията на София организирана престъпна група осигурявала ТЕЛК-решения на здрави лица срещу подкупи в столицата. \r\n*** \r\nОт 21.00 часа започва прожекцията на първия филм от започващото  Лятно кино в парк „Ротонда“. \r\n*** \r\nОт 10.00 до 13.00 часа ще се провеждат консултации на тема „Трудова заетост и възможни работни места“. \r\n*** \r\nОт 12.00 часа в зала 5 на бившия Младежки дом ще се проведе международна конференция в рамките на фестивала „Талантино“. \r\n*** \r\nПо повод втория рожден ден на Авиомузей Бургас входът ще е свободен. \r\n*** \r\nОт 10.00 часа в градината на Карин дом ще се проведе празник по повод 23-тия рожден ден на организацията под надслов \"Фолклорни ритми и занаяти\".  \r\n*** \r\nОт 07.00 часа ще започне почистване на мястото на Варненския некропол в Западна промишлена зона в града. \r\n*** \r\nОт 17.00 часа на Централния площад „Николай Гяуров” ще се проведе концерт. \r\n*** \r\nОт 8.30 часа в Парк „Света гора“ се открива Международна киноложка изложба. \r\n*** \r\nОт 09.00 часа в с. Церова кория ще се проведе Фолклорен фестивал „Шарено пиле Петровско“.  \r\n*** \r\nОт 10.00 часа е официално откриване на фестивала „Вкусът на Средновековието“ на площад „Цар Асен I“ \r\n*** \r\nОт 11.00 часа на сцена „Арт лято“ се открива  Международен фестивал „Лято, кукли и приятели“ с постановката „Трите прасенца“ \r\n*** \r\nОт  17.00 часа  в МДТ „Константин Кисимов“ ще започне  Оперно-симфоничен концерт по повод Ежегодната ротация на „Ротари клуб“. \r\n*** \r\nОт 20.30 часа в Археологическия музей концерт ще изнесе групата Tango Cats в рамките на Fusion Fest 2019 Veliko Tarnovo. \r\n*** \r\nОт 10.00 часа на откритата сцена в Боровата гора ще бъде открит фолклорният събор „Петровска китка“. \r\n*** \r\nОт 9.00 часа в пресклуба на БТА депутатите от БСП от областта ще дадат пресконференция във връзка с намеренията на здравното министерство за закриване на отделения във видинската болница \"Св.Петка\". \r\n*** \r\nОт 9.30 часа заместник-кметът Венци Пасков ще открие спортна проява, посветена на Международния ден на река Дунав. Събитието ще се проведе в Крайдунавския парк, до Художествена галерия “Никола Петров“. От 11.00 ч., на плажа при  крепостта „Баба Вида“ заместник-кметът инж. Цветан Асенов ще присъства на Парад на лодки и моторници. \r\n*** \r\nОт 10.00 часа в Парк „Пети октомври“ се организират арт ателиета и работилници за деца \r\n*** \r\nОт 10.00 часа в Международния младежки център започва Международният фестивал на анимационни филми „Златен кукер.“ \r\n*** \r\nОт 11.00 часа в с. Преславен се открива Шестото издание на „Празник на житото – пътя на хляба“. \r\n*** \r\nОт 10.00 часа в НЧ „Пробуда – 1922 г.“ в с. Янтра ще се проведе XIII Общински празник на групите за изворен фолклор „От извора 2019 г. \r\n*** \r\nОт 10.30 часа в Историческия музей започва инициативата „Семейна събота“. \r\n*** \r\nОт 9.30 часа в местността „Славна канара“ край с. Дебрене започва 51-то издание на Фолклорния събор „Песни и танци от слънчева Добруджа“ с участието на състави от Украйна. \r\n*** \r\nОт 10.00 часа на площада ще започне празнична програма по повод Деня на река Дунав. \r\n*** \r\nВ 10.00 часа в парк „Простор“ ще бъде открит ежегодният Национален тракийски събор. \r\n*** \r\nОт 9.30 часа в залата на Обединен детски комплекс започва летният детски турнир по шахмат. \r\n*** \r\nОт 21.30 часа в парк „Езерата“ ще се проведе мултимедиен и танцов спектакъл „Живите картини на Майстора“. \r\n*** \r\nОт 9.00 часа на откритата сцена пред НЧ „Пробуда – 1937 г.“ в с. Кладница ще се проведе XII Регионален фолклорен фестивал „Витошки напеви“ \r\n*** \r\nОт 9.00 часа в манастир „Св.Св. Петър и Павел“ в с. Дивотиново ще се извърши Курбан за здраве. \r\n*** \r\nОт 10.00 часа в църквата „Св.Св. Петър и Павел“ в с. Мещица ще се извърши Курбан за здраве \r\n*** \r\nОт 12.00 часа в църквата „Св. Йеремей“ в с. Рударци ще се извърши Курбан за здраве \r\n*** \r\nОт 12.00 часа в църквата „Св.Св. Петър и Павел“ в с. Кралев дол по повод храмовия празник ще се извърши Курбан за здраве. \r\n*** \r\nОт 17.00 часа на площада в кв. „Църква“ ще се проведе празнична програма. \r\n*** \r\nОт 10.00 часа в Драматично-куклен театър ,,Иван Радоев\" ще се играе постановката „Грозното патенце“ от Х.К. Андресен. \r\n*** \r\nОт 11.30 часа в Драматично-куклен театър „Иван Радоев“ ще се играе постановката „Аладин и вълшебната лампа\". \r\n*** \r\nВ 10.30 часа пред храма „Свето Преображение Господне” в район „Тракия” ще бъде осветена и раздадена над 300 порции риба на миряните, дошли да почетат празника, посветен на Светите първовърховни апостоли Петър и Павел.  \r\n*** \r\nВ 12.00 часа в пространството СКЛАД ще се състои творческа среща с екипа на спектакъла „Медея“. \r\n*** \r\nВ 13.00 часа в Цар Симеоновата градина ще се състои официалното откриване на изложба от наградени фотографии и връчване на наградите на VI Международен фото салон Пловдив 2019.  \r\n*** \r\nВ 17.00 часа на Гребната база до стадион „Пловдив“ ще започне втория фестивален ден на Hills of  Rock – отразява Тони с новина след края на втория фестивален ден \r\n*** \r\nОт 16.30 часа в Чепеларе ще се открие Националният фестивал на стари градски песни „Полъх от минали мечти“. \r\n*** \r\nОт 8.30 часа ще се проведе традиционен общоградски поход. \r\n*** \r\nОт 10.00 часа в парк „Пети октомври“ и в Регионалния исторически музей  започва провеждането на Детски панаир с безплатни работилници. \r\n*** \r\nОт 11.00 часа в подножието на парк „Митрополит Методий Кусев“, в пространството над фонтан „Жабките“, ще се проведе Десетият юбилеен BookCrossing. \r\n*** \r\nОт 16.30 часа на площада пред Общината/или парк „Артилерийски“ ще се открие на Четвъртия национален фолклорен танцов фестивал „В сърцето на Тракия“. От 20.00 часа в ресторант „Тифани“ започва празничното фолклорно веселие за всички групи. \r\n*** \r\nЗапочва Международният фестивал на анимационното кино „Златен Кукер“. \r\n*** \r\nОт 10.30 часа ще се отслужи на панахида и поднасяне на венци и цветя пред паметника на Петко Милев – Страшника във връзка с 200 г. от рождението му. От  11.30 часа ще се проведе Дискусия, посветена на Петко Милев – Страшника, с участието на проф. Митев, проф. Павлов и проф. Петков. От 12.00 часа в залата на Общинския съвет на община Тетевен ще започне представянето на отличените есета и презентации за живота и делото на Петко Милев и връчване на наградите. От 15.00 часа в хотел „Здравец“  ще се проведе научна конференция „Борбите български“ във връзка с честванията.", "date": "2019.06.29", "title": "Предстоящи събития в страната за 29 юни (Агенция „Фокус“)"}
{"url": "http://www.focus-news.net/news/2019/06/29/2675148/nimh-dnes-shte-bade-predimno-slanchevo-predi-obyad-se-ochakvat-prevalyavaniya-nad-tsentralnite-rayoni-ot-stranata.html", "text": "Днес ще бъде предимно слънчево. По-значителна облачност и превалявания ще има все още преди обяд над централните райони от страната. Ще духа до умерен север-северозападен вятър. Максималните температури ще бъдат, предимно между 25° и 30°, в София около 25°. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология . Атмосферното налягане ще бъде малко по-високо от средното за месеца. През деня слабо ще се повиши. \r\nПредимно слънчево ще бъде и над Черноморието. Ще духа до умерен северен вятър. Максималните температури ще бъдат 26° - 27°, колкото е и температурата на морската вода. Вълнението на морето ще бъде 2 - 3 бала, по южното крайбрежие временно до 4 бала. \r\nНад планините ще преобладава слънчево време. По-значителна облачност и превалявания ще има, главно в масивите от Централна България. Ще духа умерен до силен северен вятър. Максимална температура на 1200 метра около 18°, на 2000 метра - около 11°.", "date": "2019.06.29", "title": "НИМХ: Днес ще бъде предимно слънчево, преди обяд се очакват превалявания над централните райони от страната"}
{"url": "http://www.focus-news.net/news/2019/06/29/2675147/aktualna-patna-obstanovka.html", "text": "Метеорологична обстановка:  \r\nПрез нощта на места в страната ще има валежи, по-значителни в Централна България. Ще духа слаб северозападен вятър. На 29.06.2019 г. над страната ще бъде предимно слънчево. По-значителна облачност и превалявания ще има все още преди обяд над централните райони от страната. Ще духа до умерен север-северозападен вятър. Максималните температури ще бъдат, предимно между 25° и 30°, в София около 25°. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n∙ път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n∙ път I-1 Благоевград – ГКПП „Кулата“; \r\n∙ път I-5 Русе – Велико Търново; \r\n∙ път I-9 Варна – Бургас; \r\n∙ път II-99 Бургас – Царево. \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n∙ Всички автомагистрали;  \r\n∙ път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n∙ път I-1 Благоевград-ГКПП „Кулата“; \r\n∙ път I-4 п. в. „Коритна“-Велико Търново-Шумен; \r\n∙ път I-5 Русе-Велико Търново; \r\n∙ път I-8 ГКПП „Калотина“-София; \r\n∙ път I-9 Варна-Бургас; \r\n∙ път II-18 Околовръстен път на София; \r\n∙ път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Сливен: \r\nДвижението в участъка от с. Събрано – с. Загорци от км 233+000 до км 231+000 посока София се осъществява с повишено внимание поради извършване на косене. Участъкът е сигнализиран с пътни знаци. Срок до 01.07.2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка от км 356+614 до км 359+180 във връзка с ремонтни дейности на пътна връзка Ветрен – Бургас е ограничено до 60 км/ч. Движението в участъка от км 358+614 до км 358+907 се извършва в изпреварващата лента. Участъкът е сигнализиран с пътни знаци и светлинни източници, подаващи жълта мигаща светлина през тъмната част на денонощието. Водачите да се движат с повишено внимание и съобразена скорост. Срок до 04.07.2019 г.; \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г. \r\nОбласт Шумен: \r\nДвижението в участъка от км 362+000 до км 375+800 посока Варна се осъществява с повишено внимание поради ръчно и машинно косене на тревни площи, както и ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи, тротоари и подмяна на ограничителни системи. Участъкът е сигнализиран с пътни знаци. Срок до 05.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления:  \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа:  \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 05.07.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 05.07.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nОбласт Шумен: \r\nДвижението в участъка Каспичан – Зайчино ореше от км 134+013 до км 146+770 се осъществява с повишено внимание поради маркировка и ремонт на ограничителни системи. Движението се регулира с пътни знаци. Срок до 05.07.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: е  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижение с повишено внимание по път Търговище – о.п. Белокопитово от км 232+000 до км 248+000, поради полагане на хоризонтална маркировка. Срок 05.07.2019 г.; \r\nДвижението в участъка с. Моравица – гр. Антоново при км 175+760 се осъществява с повишено внимание поради монтаж на стационарна контролна единица. Движението се регулира с пътни знаци. Срок до 02.07.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nОграничава се движението в участъка хижа „Приста“ – до КПП изход София от км 4+758 до км 6+799 посока Велико Търново поради провеждането на мотосъстезание. Участъкът е сигнализиран с пътни знаци. Движението се осъществява двупосочно в платното Русе с ограничение на скоростта до 40 км/ч. Движението се регулира от служители на пътна полиция. Срок до 18:30 часа на 29.06.2019 г. \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nОбласт Бургас:  \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението при пътна връзка „Ветрен – Бургас“ при пътен възел „Бургас – Запад“ на АМ „Тракия“ в участъка от път I-6 „София – Бургас“ от км 487+579 до км 488+226, включващ ВОД на АМ „Тракия“ от км 356+614 до км 358+907 и от км 358+982 до км 359+180 се осъществява с повишено внимание поради ремонти дейности. Участъкът е сигнализиран с пътни знаци. Срок до 04.07.2019 г. \r\nДвижението в участъка от км 428+200 до км 456+200 в участъка „Венец – Черноград” се извършва с повишено внимание поради косене на тревни площи. Участъка е сигнализиран с пътни знаци. Водачите да се движат с повишено внимание и съобразена скорост. Срок до 07.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Калотина – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по стария път Калотина – София. Срок до 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението по път I-9 Златни пясъци – Варна от км 98+ 800 до км 100 + 100 се осъществява с повишено внимание поради почистване на реголи. Участъкът е сигнализиран с пътни знаци. Срок до 29.06.2019 г.; \r\nДвижението в участъка от км 90+800 Златни пясъци до км 100+100 начало Варна се осъществява с повишено внимание,поради почистване на реголи,тротоари и подмяна на ограничителни системи.Участъкът е сигнализиран с пътни знаци. Срок до 05.07.2019г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 01.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г.; Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 05.07.2019 г.; \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок: до 05.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 01.07.2019 г.; \r\nПът III-906: Движението по път III-906 Гюльовци – местност Черно море от км 33+000 до км 61+731 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 07.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-902: Движението по път III-902 Кантарджиево – Виница от км 5+300 до км 23+000 се осъществява с повишено внимание поради ръчно и машинно косене. Участъкът е сигнализиран с пътни знаци. Срок до 29.06.2019 г.; \r\nПът III-2008: Движението по път III-2008 Варна – Белослав от км 23+300 до км 9+000се осъществява с повишено внимание поради рязане на храсти. Участъкът е сигнализиран с пътни знаци. Срок до 29.06.2019 г.; \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Ограничено е движението по път III-514 Горна Оряховица – Велико Търново от км 49+252 до км 49+930 поради ремонт на пропадане.  \r\nОбходен маршрут:  \r\n- посока Велико Търново: път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел  \r\n- посока Горна Оряховица: ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 04.07.2018 г.            ; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 29.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти.Движението е само в едната лентата за движение двупосочно в участъка на землището “Рилски манастир”. Срок до31.07.2019 г. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-6001: Движението по път III-6001 с. Гърляно – с. Бобешино от км 0+000 до км 13+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.07.2019 г.  \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nПът II-59: Движението по път II-59 Момчилград – Ново Соколино от км 7+090 до км 7+430 се осъществява с повишено внимание поради извършване на отводнителни мероприятия на пътно кръстовище с път III-5901 Момчилград – Равен – Нановица. Срок до 02.07.2019г. \r\nПът III-5901: Движението по път III-5901 Момчилград – Равен от км 0+000 до км 0+370 се осъществява в една лента поради извършване на отводнителни мероприятия на пътно кръстовище с път II-59 Момчилград – Ново Соколино. Срок до 02.07.2019г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 05.07.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 05.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.07.2019 г.; \r\nПът III-301: Движението по път III-301 Летница – Ловеч от км 14+743 до км 47+500 се осъществява с повишено внимание поради косене и подравняване на банкети. Срок до 05.07.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Срок до 15.08.2019 г. \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности:  \r\nПът II-81: Движението по път II-81 Бързия – Благово от км 72+000 до км 89+000 се осъществява в една лента поради ремонтни дейности, косене /ръчно-машинно/ и почистване на пътната настилка. Движението се регулира от сигналисти на място. Срок до 1.07.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г.; \r\nПът ІІІ-1621: Движението по път ІІІ-1621 Стояново – Сумер от км 0+000 до км 9+866 се осъществява в една лента поради извършване на ремонтни дейности на асфалтовата настилка. Движението е регулирано с пътни знаци и от сигналисти на място. Срок до 01.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради дълготрайни ремонтни на СМР. Срок до 31.07.2019 г. \r\nДвижението се осъществява както следва: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии –Златица от км 59+500 до км 67+200 се извършва в една лента. Поради частично полагане на асфалт, ще бъдат ограничавани за движение поетапно лява или дясна лента. Движението се регулира с пътни знаци. Срок до 30.06.2019 г.; \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-801: Движението по път III-801 Оборище – Панагюрище от км 43+000 до км 84+000 се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок 30.06.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът II-63: Движението по път ІІ-63 Перник – Трън в чертите на гр. Брезник от км 20+500 до км 21+500 е ограничено за всички МПС поради провеждане на „Граовски събор ВИДОВДЕН“.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 30.06.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок до 01.07.2019 г.; \r\nПът ІІ-13: Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 есе осъществява с повишено внимание поради машинно косене на трева. Срок до 01.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-2001: Движението по път III-2001 Писанец – Ветово от км 10+830 до км 10+950 движението се осъществява в една лента поради ремонтни дейности на стоманобетонов жп надлез на гара Ветово. Участъка е сигнализиран временно с пътни знаци. Ограничение на скоростта 30 км/ч. Срок до 29.06.2019 г. ; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-218: Движението по път ІІІ-218 Иширково – Дулово от км 0+000 до км 31+000 се осъществява в една лента поради полагане на хоризонтална маркировка. Движението се регулира с пътни знаци и конуси. Срок до 01.07.2019 г. \r\nПът ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента поради полагане на хоризонтална маркировка. Движението се регулира с конуси. Срок до 03.07.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г.; \r\nПът ІІІ-2307: Движението по път ІІІ-2307 Руйно – Правда – Главиница от км 6+200 до км 28+000 се осъществява в една лента поради полагане на хоризонтална маркировка. Движението се регулира с конуси. Срок до 03.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II-53 с. Стара река – гр. Сливен от км 78+000 до км 112+000 се осъществява с повишено внимание поради изрязване на храсти. Срок на изпълнение: 30.06.2019 г. \r\nПът II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІ-86: Движението по път ІІ-86 Средногорци – Рудозем от край с. Средногорци (км 125+727,46) до кв. „Койнарци“, гр. Рудозем (км 129+660) до 16:30 часа на 04.07.2019 г. е ограничено поради извършване на взривни работи.  \r\nВ периодите от 06:00 часа до 08:00 часа и от 18:00 часа до 20:00 часа за дните от 01.07.2019 г. до 04.07.2019 г. преминаването на всички видове МПС през участъка на взривните работи се регулира със светофарна уредба. За движение на пътни превозни средства по направлението Средногорци – Рудозем по време на забраната да се използва обходен маршрут Средногорци – Смолян (кв. Устово – кв. Райково) – Рудозем и обратно. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-18: Движението по път II-18 /Софийски околовръстен път/ при Кривина /км 28+980/ се осъществява поетапно в една лента поради ремонтни дейности по надлез \"Кривина\". Движението се извършва двупосочно в съседната лента. Срок 05.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 30.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът ІІІ-2073: Движението по път III-2073 Векилски – Никола Козлево от км 0+000 до км 9+841 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г.; \r\nПът ІІІ-2075: Движението по път III-2075 Цани Гинчево – Никола Козлево от км 8+932 до км 13+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът II-53: Движението по път II-53 Елхово – Ямбол от км 144+080 до км 144+244 се осъществява в една лента поради ремонт на асфалтовата настилка. Участъкът се регулира с пътни знаци. Срок до 30.06.2019 г.; \r\nПът II-53: Движението по път II-53 Елхово – Ямбол от км 148+752 до км 148+775 \r\nпоради ремонт на асфалтовата настилка. Участъка се регулира с пътни знаци. Срок до 30.06.2019 г.; \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента, поради ремонт на пътната настилка. Движението се регулира чрез пътни знаци. Срок до 15.07.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.06.29", "title": "Актуална пътна обстановка"}
{"url": "http://www.focus-news.net/news/2019/06/29/2675152/bsp-shte-dade-preskonferentsiya-v-tsentralata-na-partiyata.html", "text": "От 11.00 часа ще се проведе пресконференция в централата на БСП на ул. „Позитано“ 20 в София. Това съобщиха от пресцентъра на  БСП .", "date": "2019.06.29", "title": "БСП ще даде пресконференция в централата на партията"}
{"url": "http://www.focus-news.net/news/2019/06/29/2675153/prezidentat-rumen-radev-shte-prisastva-na-otkritiya-letatelen-den-v-aviobaza-graf-ignatievo.html", "text": "Държавният глава Румен Радев ще присъства на открития летателен ден в авиобаза „Граф Игнатиево“ по случай навършването на три кръгли годишнини от приемането на въоръжение на бойна авиационна техника във Военновъздушните сили - 20 години вертолет Bell-206, 30 години самолет МиГ-29 и 40 години вертолет Ми-24, съобщиха от  прессекретариата на държавния глава . \r\nСъбитието ще започне от 10.00 часа. В 11.00 часа президентът и върховен главнокомандващ на Въоръжените сили ще приеме почетния строй, след което ще наблюдава авиационни демонстрации в небето от всички типове вертолети от авиобаза „Крумово“ – Бел-206, „Кугър“, Ми-24 и Ми-17, щурмовите самолети Су-25 от авиобаза „Безмер“, изтребителите МиГ-29 и самолет C-27J „Спартан“ от авиобаза „Враждебна“.  \r\nВ полетите ще участват и Pilatus PC-9M и L-39ZA от Военновъздушна учебна база „Георги Бенковски“  - Долна Митрополия, които ще се включат и част от най-младите летци  в българските Военновъздушни сили.", "date": "2019.06.29", "title": "Президентът Румен Радев ще присъства на открития летателен ден в авиобаза „Граф Игнатиево“"}
{"url": "http://www.focus-news.net/news/2019/06/29/2675151/spetsializiranata-prokuratura-i-gdbop-shte-dadat-informatsiya-za-razsledvaneto-na-prestapnata-grupa-za-telk-resheniya.html", "text": "От 13.00 часа на брифинг в сградата на „Черковна“ 90 ще бъде предоставена информация за разследването на действаща на територията на София организирана престъпна група осигурявала ТЕЛК-решения на здрави лица срещу подкупи. Това съобщиха от пресцентъра на  прокуратурата . В брифинга ще участват представители на Специализираната прокуратура и ГДБОП.", "date": "2019.06.29", "title": "Специализираната прокуратура и ГДБОП ще дадат информация за разследването на престъпната група за ТЕЛК- решения"}
{"url": "http://www.focus-news.net/news/2019/06/29/2675149/gd-granichna-politsiya-intenziven-e-trafikat-za-leki-avtomobili-na-izhod-na-gkpp-kulata.html", "text": "Интензивен е трафикът за леки автомобили и автобуси на изход на ГКПП „Кулата“ Това съобщиха от  ГД „Гранична полиция“ . Интензивно е движението за товарни автомобили на изход ГКПП-Капитан Андреево и ГКПП Дунав мост-Видин. Трафикът на останалите гранични пунктове е нормален.", "date": "2019.06.29", "title": "ГД „Гранична полиция“: Интензивен е трафикът за леки автомобили на изход на ГКПП „Кулата“"}
{"url": "http://www.focus-news.net/news/2019/06/29/2675158/sofiya-sazdava-se-nova-organizatsiya-na-dvizhenieto-vav-vrazka-s-izgrazhdane-na-vodoprovod-po-ul-suhodolska.html", "text": "Създава се нова организация на движението във връзка с изграждане на водопровод по ул. „Суходолска\". Това съобщиха от пресцентъра на   Столична община . \r\nНа 29 юни 2019 г.  се забранява влизането на пътни превозни средства , както следва: \r\n- по южната половина от пътното платно на ул. „Суходолска” в участъка при кръстовището с ул. “Кубан\". Движението на ППС ще се извършва по северната половина от пътното платно на ул. „Суходолска” в същия участък, като се регулира с преносима светофарна уредба; \r\n- по ул. „Кубан“ в участъка от ул. „Суходолска“ до ул. „Чемерика“; \r\n- поетапно: в единия етап по южната половина от пътното платно на ул. „Суходолска“ в участъка между ж.п. прелеза и ул. „Банско“. Движението ще се извършва по северната половина от пътното платно, в другия етап по северната половина от пътното платно на ул. „Суходолска“ в участъка между ж.п. прелеза и ул. „Банско“, като движението се извършва по южното платно на посочения участък, като се регулира с преносима светофарна уредба. \r\nОт 10.00 до 18.00 часа на 29 юни 2019 г. маршрутите на автобусни линии №№ 72 и 77  в посока към ж.к. Западен парк се скъсяват до ж.к. Красна поляна (кръстовището бул. Възкресение-ул. Рижки проход). За маршрутите се закрива спирка с код 0620 „Ж.к. Западен парк“.", "date": "2019.06.29", "title": "София: Създава се нова организация на движението във връзка с изграждане на водопровод по ул. „Суходолска\""}
{"url": "http://www.focus-news.net/news/2019/06/29/2675155/spetsialen-vlak-shte-prevozi-uchastnitsite-v-initsiativata-klasika-v-parka.html", "text": "На 29 юни (събота) в 19.30 часа от Централна гара София ще потегли специален влак, който ще превози участниците в културната инициатива „Класика в парка”, съобщиха от  БДЖ . Събитието ще се проведе на 29 и 30 юни на сцена в двора на Висшето транспортно училище „Тодор Каблешков”, които са организатори, заедно със Синдикален дом на културата на транспортните работници в България и Опера „Нова”. \r\nМинистерството на транспорта, информационните технологии и съобщенията, БДЖ и НКЖИ подкрепят инициативата, като в първия ден допълнителна атракция на мероприятието ще бъде специалният влак, който ще пропътува разстоянието от Централна гара София до самата сцена в двора на Висшето транспортно училище „Тодор Каблешков” заедно с участниците в операта „Травиата”.  \r\nСпектакълът ще бъде представен от диригента със завидна дългогодишна международна кариера Иван Ангелов, който е съставил оркестър от някои от най-уважаваните столични музиканти, а като солисти в операта „Травиата” от Верди на 29 юни от 21.00 часа публиката ще види младият сопран от Гърция Зеня Ардженти, тенора Валерий Георгиев и баритона Иван Кабамитов. \r\nЧаст от средствата от продадените билети ще бъдат използвани за изграждането на храм в двора на Висшето транспортно училище.", "date": "2019.06.29", "title": "Специален влак ще превози участниците в инициативата „Класика в парка”"}
{"url": "http://www.focus-news.net/news/2019/06/29/2675150/tsarkvata-pochita-svetite-apostoli-petar-i-pavel.html", "text": "Православната църква почита паметта на Светите равноапостоли Петър и Павел, ученици на Христос. Празникът е един от най-почитаните през летния период и е наричан от народа Петровден. Той съвпада с времето на жътвата и в първата част на деня се работи. През целия ден се изпълняват различни ритуали, за които се смята, че предпазват от пожари, гръмотевици и градушки. В някои райони на страната на 30 юни отделно се празнува Павловден.  \r\nДвамата апостоли са били ревностни разпространители на християнството. Петър е бил беден рибар от град Витсаида край Галилейското езеро. Той е един от първите ученици на Христос и един от най-преданите му последователи. Павел е роден в Тарс, Киликия, първоначално е изповядвал юдейската религия и е сред гонителите на християните. На път за Дамаск той е ослепен от видение на Господа. Завеждат го обратно в града, където след три дни е изцерен по чудо. От яростен противник става най-ревностен разпространител на Христовото учение. През 67 г. заедно с Петър са разпънати на кръст от император Нерон в Рим. \r\nДнес имен ден празнуват: Петър (от гръцки \"камък\"), Павел, Павла, Петрана, Полина, Павлина, Петя, Камен.", "date": "2019.06.29", "title": "Църквата почита Светите апостоли Петър и Павел"}
{"url": "http://www.focus-news.net/news/2019/06/29/2675159/denyat-29-yuni-v-balgarskata-istoriya.html", "text": "На 29 юни  през 1931 г. начело на правителството на коалиция Народен блок застава Александър Малинов от Демократическата партия.  \r\nНа същата дата през 1947 г. открива се първата вътрешна въздушна линия. Тя е по направлението София – Бургас. \r\nПрез 1965 г. на 29 юни е създаден Съюзът на артистите в България. \r\n2006 г. \r\nПрезидентът на Република България присъжда орден „Св. Св. Кирил и Методий“ огърлие на Виолета Гиндева „за особено значимите ѝ заслуги към Република България в областта на културата и по повод 60 години от рождението ѝ“. \r\n2004 г. \r\nПо инициатива на Международната комисия за опазване на р. Дунав, на денят 29 юни започва да се чества Ден на река Дунав. \r\n2001 г. \r\nНДСВ провежда преговори за коалиция с ДПС и ОДС, но ОДС отказват да се включат в управлението като партньор на НДСВ. \r\n1994 г. \r\nМинистърът на финансите Стоян Александров подписва споразумение с банките кредиторки от Лондонския клуб за уреждане на българския външен дълг, който възлиза на осем милиарда долара. \r\nЛондонският клуб е обединение на търговски банки, управляващо съкращаването и изпълняването на задълженията на страните с голям външен дълг. \r\nСтоян Александров е роден през 1949 г. в с. Илия, Кюстендилско. \r\nЗавършва Висшия финансово-стопански институт в Свищов; кандидат е на икономическите науки. \r\nВ периода 1995 г. – 1999 г. е председател е на Съвета на директорите и главен изпълнителен директор на Централната кооперативна банка и председател на Управителния съвет на Асоциацията на търговските банки. \r\nВ периода 1981-1982 г. работи в БНБ в Кюстендил. От 1993 г. до 1995 г. е служител в управление \"Финанси\" в Окръжния народен съвет в Кюстендил. От 1975 г. до 1993 г. е преподавател в Университета за национално и световно стопанство в София. В периода 1991 г. – 1992 г. е началник на Главно управление \"Данъци\" в Министерство на финансите и експерт в комисията по бюджет и финанси в ХХХVІ Народно събрание. \r\nОт 2 януари 1993 г. до 18 ноември 1994 г. е министър на финансите. \r\n1977 г. \r\nДържавният съвет на НРБ утвърждава \"Основни насоки за опазване и възпроизводство на околната среда в НР България\". \r\n1968 г. \r\nВ периода 29 юни – 2 юли се състои посещение в България на генералния секретар на ООН У Тан. \r\nУ Тан (1909 г. – 1974 г.) е бирмански общественик, политик, дипломат. Генерален секретар е на ООН (1962 г. – 1971 г.) след гибелта на Дак Хамаршелд (1962 г.). Автор е на много книги по история на Бирма, история на международните отношения, за Обществото на народите и др. \r\n1965 г. \r\nСъздава се Съюзът на артистите в България. \r\nСъюзът на артистите в България е професионална творческа организация на артисти от драматичните и куклените театри, цирка, Българската национална телевизия, Българското национално радио, театроведи и педагози. \r\nОснован е през 1919 г. като Съюз на артистите, музикалните и театралните служители към общия Работнически синдикален съюз. През 1937 г. колективен член на съюза става Българската циркова артистична организация. \r\nСъюзът на артистите в България е създаден през 1965 г. Първи председател е М. Миндов. По-късно негови председатели са били Ружа Делчева, Любомир Кабакчиев и др. Издава театрален бюлетин. Член е на много международни съюзи и организации. \r\n1960 г. \r\nВ периода 29 юни – 5 юли френският театър \"Вийо коломбие\" изнася шест представления в София по творби на Жан Жироду (на снимката) и Жан Ануи. \r\n1947 г. \r\nОткрива се първата вътрешна въздушна линия. Тя е по направлението София – Бургас. \r\n1945 г. \r\nОт 27 до 29 юни се провежда Учредителният конгрес на Общия студентски народен съюз (ОСНС). \r\nОСНС е създаден по инициатива на Работническия младежки съюз (РМС) и Българския общонароден студентски съюз (БОНСС). В ОСНС влизат студентите от БОНСС, Българския академичен земеделски съюз (БАЗС), Социалистическата студентска организация (ССО) \"Ж. Жорес\" и групите на студентите при Народния младежки съюз \"Звено\". Включилите се към ОСНС студентски организации прекратяват своето самостоятелно съществуване и се запазват само като секции на младежките съюзи. ОСНС си поставя за цел да съдейства за изграждането на единна младежка организация, която да защитава интересите на академичната младеж и да работи за демократизиране на висшето образование. С провеждането на конгреса на ОСНС на 2 юни 1946 на връх Вола (Стара планина) се полага началото на традицията ежегодно студентската младеж да се събира на това място и да полага своята студентска клетва под девиза: \"Където народът – там и ние.\" През 1947 г. ОСНС влиза в състава на Съюза на народната младеж. Печатен орган на ОСНС е вестник \"Студентска трибуна\". \r\n1931 г. \r\nНачело на правителството на коалиция Народен блок застава Александър Малинов от Демократическата партия. \r\nНароден блок е политическа групировка, образувана на 30 май 1931 г. в навечерието на изборите за ХXIII Обикновено народно събрание от Демократическата партия, Радикалната (до 1922 г. – Радикалдемократическа), Националлибералната партия (крило Г. Петров), Българския земеделски народен съюз \"Врабча 1\" и БЗНС \"Стара Загора\". В проведените избори Народния блок спечелва мнозинството и поема управлението на страната. Кабинетът е съставен от Александър Малинов, лидер на Демократическата партия, която има доминиращо положение в коалицията. \r\n1903 г. \r\nВ местността Петрова нива в Странджа в продължение на четири дни (28 юни - 1 юли) се провежда конгресът на Одрински революционен окръг, взел решение за въстание на Преображение. Ръководството на ВМОРО решава вдигането на въстанието с гласовете на 47 делегати от Малкотърновски, Лозенградски, Бунархисарски, Мустафапашански, Дедеагачки, Чокенски и Ахъчелебийски революционен окръг. Конгресът е открит от инспектора на четите Михаил Герджиков. За ръководство са определени Васил Пасков, Велко Друмев и Атанас Разбойников. \r\n1884 г. \r\nПравителство на крайните либерали, начело с Петко Каравелов поема управлението на страната. \r\nПетко Стойчев Каравелов (на снимката) е политически и държавен деец, редовен член на Българското книжовно дружество (днешна Българска академия на науките). Роден е в Копривщица на 24 март 1843 г. Брат е на Любен Каравелов. Завършва гимназия в Москва. Постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Взема участие в работата на Учредителното събрание от 1879 г., където застава на либерални позиции. Избран е за председател на Първото Обикновено Народно събрание. Дълги години участва активно в политическия живот на страната и заема отговорни държавни постове: министър на финансите (24 март – 28 ноември 1880 г.), министър-председател и министър на финансите и управляващ Министерството на правосъдието (28 ноември 1880 г. – 27 април 1881 г.). След извършването на държавния преврат през 1881 г. от княз Александър I Батенберг, Каравелов емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Като министър-председател и министър на финансите (29 юни 1884 г. – 9 август 1886 г.), министър на обществените строежи, пътищата и съобщенията (29 юни 1884 г. – 1 януари 1885 г.) и управляващ Министерството на вътрешните работи (21 март 1885 г. – 9 август 1886 г.) полага много усилия за международното признаване на Съединението на Източна Румелия с Княжество България от 1885 г. След детронацията на княз Александър I Батенберг Петко Каравелов е председател на временното правителство (12 – 16 август 1886 г.) и член на Регентството. По време на управлението на Стефан Стамболов (1887 г. – 1894 г.) е в опозиция и отстоява своите русофилски убеждения. След убийството на министър Хр. Белчев (март 1891 г.) е осъден на дългогодишен затвор. Освободен е след амнистия през 1894 г. Един от ръководителите е на Либералната партия от нейното създаване. През 1896 г. той става основател и председател до края на живота си на Демократическата партия. Министър-председател и министър на финансите е (19 февруари – 21 декември 1901 г.) и е управляващ Министерството на народното просвещение (25 април – 21 декември 1901 г.). Под влияние на международната финансова криза и поради направените външни държавни заеми си подава оставката. Една година по-късно – на 24 януари 1903 г., умира. По време на своето управление Петко Каравелов се стреми към създаване на условия за замогване на селското население, прокарване на умерен протекционизъм, строги икономии и максимално използване на националните ресурси. Заедно с М. Дринов и К. Иречек следи за развитието и субсидирането на Българското книжовно дружество и издаването на \"Сборник за народни умотворения, наука и книжнина\". Поставя начало на инициативата за създаване на Дружество за разпространение на полезни знания сред народа и на сп. \"Библиотека \"Свети Климент\". \r\n1881 г. \r\nВ София е създадено Българо-македонско благотворително дружество за подпомагане на ученици – българи от Европейска Турция. Председател на дружеството е Васил Диамандиев. \r\nБългаро-македонското благотворително дружество е основано в края на декември 1884 г. в Русе с председател Христо Иванов. Освен благотворителна дейност то си поставя за цел още да подпомага работата на Н. Живков в издаването на в. \"Македонец\". Поради разногласия със своите съмишленици в София избира ново ръководство начело с Васил Диамандиев. Изключените от дружеството Константин (Коста) Паница и Н. Живков основават ново дружество, наречено \"Искра\", което също си поставя за цел подпомагане борбата на македонските българи за освобождение. То се обявява за централно и полага усилия да изгради свои клонове в различните краища на Княжеството. Както първото, така и второто дружество не оставят някаква особена трайна диря и скоро прекратяват своята дейност. \r\nВасил Диамандиев е учител, общественик, деец на македоно-одринското революционно движение. Роден на 30 януари 1839 г. или 1840 г. в Охрид. Следва във Физико-математическия факултет на Московския университет, а по-късно продължава обучението си в Киевския университет. Работи като учител в Кукуш, Велес и Охрид. Преследван от гръцките фанариоти заради просветната си дейност, Диамандиев емигрира в Русия. Учителства в българското училище в Комрат, Бесарабия. По негова инициатива по време на Сръбско-турската война от 1876 г. се създава Комитет за подпомагане на българските доброволци. Този комитет продължава да функционира и по време на Руско-турската освободителна война от 1877 г. – 1878 г. След Освобождението се преселва в България и взема активно участие в държавния живот. Народен представител е в Учредителното и в Първото Велико Народно събрание. Един от инициаторите е за откриването на Софийската публична библиотека (днешна Народна Библиотека \"Св. св. Кирил и Методий\"). Изпълнява редица административни служби: председател на Кюстендилския окръжен съд, член на Русенския апелативен съд, член на Върховния касационен съд и др. Диамандиев не губи връзка с българите, останали извън пределите на България. Основава и става председател на \"Македонска лига\" в Русе, Македонско благотворително дружество в София и дружество \"Македонски глас\". През март 1895 г. се включва в учредяването на Върховния македоно-одрински комитет и е избран в неговото ръководство. Умира на 1 май 1912 г. На тази дата са родени: \r\n1920 г. \r\nВ Казанлък е роден Стоил Пеев Попов - български драматичен артист. Завършва Държавната театрална школа в София (1946 г.) като ученик на Н. О. Масалитинов и Вл. Трандафилов. Един от основателите е на Народния театър за младежта, участва в първата му постановка - пиесата \"Котаракът в чизми\" по Шарл Перо, изнесена на 25 януари 1945 г. Постига значителни успехи в роли от репертоара на детско-юношеския отдел. По-значителни образи: Вълкът (\"Червената шапчица\" от Е. Шварц), Карабас Барабас (\"Златното ключе\" по А. Н. Толстой). Участва във филмите: \"Тайната вечеря на седмаците\" (1957 г.), \"Последният рунд\" (1961 г.), \"Ивайло\" (1964 г.), \"На всеки километър\" (тв, 1969 г.), \"Неочаквана среща\" (телевизионна новела, 1973 г.), \"Капитан Петко войвода\" (тв, 1980 г.) и др. Попов дублира роли в популярните детски филми \"Ум, белият делфин\" и \"Патето Яки\". Участва в предавания на радиото и телевизията. \r\n1879 г. \r\nВ Берковица е роден Петко Йорданов Наумов – български музикален педагог и композитор. Завършва гимназия в София, учи в Пражката консерватория (1896-1899 г.), а след това в Парижката консерватория (1899-1903 г.). Основател (със съдействието на Визнер, Николаев, Д. Х. Георгиев) на Българското музикално училище (1904 г.) (днес Българска държавна консерватория), където работи 27 години. Творби: 12 романса, 6 български поеми, 3 рапсодии, 2 симфонически танца, 3 увертюри, операта \"Страхил войвода\" (либрето от Тих. Павлов) и др. Автор е на критически статии за концерти, драматически представления и др. Умира на 5 март 1933 г. в София. \r\n1879 г. \r\nВ Оряхово е роден Александър Цолов Цанков - български общественик, политик, държавник, публицист, академик (1935 г.). Министър-председател на България в периода 9 юни 1923 г. – 3 януари 1926 г. и председател на XXI и XXII Народно събрание (1926-1931 г.). Завършва Юридическия факултет на Софийския университет “Св. Климент Охридски” през 1905 г., специализира Държавни науки и политическа икономия в Мюнхен, Бреслау (Вроцлав) и Берлин. Професор е по политическа икономия в Софийския университет “Св. Климент Охридски”; член е на Българската академия на науките. Започва политическата си дейност като социалдемократ, известен като публицист с псевдонима Александър Аджера. Ръководител е на Народния сговор (1921-1923 г.) и на Демократически сговор (от август 1923 г.). Министър на народното просвещение е (1923-1926 г.; 1930-1931 г.). Създател е на партията “Народно социално движение” (1932 г.), разтурена след Деветнадесетомайския преврат 1934 г. Автор е на “Икономическа история на България” (заедно с проф. Д. Мишайков), “Политическа икономия” (1931 г.) и др. След Деветосептемврийския преврат (1944 г.) емигрира в Германия. Оглавява създаденото от него Задгранично правителство на България. В края на 40-те години заминава за Буенос Айрес. Осъден е задочно на смърт от Народния съд през 1945 г. и е лишен от политически и граждански права. Общото събрание на Българската академия на науките възстановява посмъртно членството му през 1993 г. Автор е на “България в бурно време. Спомени” (1998 г.). Умира в Буенос Айрес на 27 юли 1959 г. \r\n1865 г. \r\nВ Казанлък е роден Петко Димитров Клисуров - български художник приложник. През 1888 г. завършва живопис във Флоренция при проф. Джузепе Чарамфи. След завръщането си в България известно време е учител в София, Пловдив, Варна, Сливен и Казанлък. Хоноруван (в периода 1899-1908 г.) и редовен (1911-1920 г.) преподавател по рисуване в Рисувалното училище. Творби: стъклопис с български църковни дейци в Синодалната палата в София (пострадала при бомбардировките, 1943 г.), копие от негова икона и мозайката “Иисус Христос” в храм-паметника “Св. Александър Невски”. Картини: “Дръндар” (1906 г.), “Портрет на д-р Русев”, “Портрет на Русева”, “Люляци”, “Натюрморт” (1921 г.) и др. Негов проект за килим, показан на Световното изложение в Париж през 1901 г. е награден; получава 4 сребърни медала от Кралската академия във Флоренция, сребърен медал от Пловдивското изложение (1892 г.). Петко Клисуров умира в София на 13 май 1933 г. \r\n1828 г. \r\nВ Ямбол е роден Желю Войвода, Дядо Желю - български революционер (1828 - 1893). \r\nСподвижник на Димитър Калъчлията. От 1860 г. до 1863 г. е заедно с Панайот Хитов, а през 1866 г. води малка чета, в която участват Хаджи Димитър и Стефан Караджа. През 1867 г. е отново с Панайот Хитов, а през 1868 г. готви голяма чета (писар е Христо Ботев), която не се създава по финансови причини. Той е воевода на чети по време на Сръбско-турската (1876 г.), Руско-турската освободителна (1877-1878 г.) и Сръбско-българската война (1885 - 1886 г.). \r\nУмира на 24 юни 1893 г. в Карапча. На тази дата умират: \r\n1969 г. \r\nВ София умира Веселин Анастасов Стоянов - български композитор, пианист и музикален педагог. Роден е на 17 април 1902 г. в Шумен. Син е на А. А. Стоянов. Завършва пиано в Държавната музикална академия в София и пиано и композиция в Академията за музика и драматично изкуство във Виена (1930 г.). Творчеството му се отличава с оригинални стилови черти и заема важно място в съвременната българска музика. Сред произведенията на композитора се открояват трите му опери “Женско царство” (1934 г.), “Саламбо” (1940 г.) и “Хитър Петър” (1952 г.), балетът “Папеса Йоана” (1969 г.), гротескната симфонична сюита “Бай Ганьо” (1941 г.), три концерта за пиано и оркестър, рапсодия за оркестър и др. \r\n1965 г. \r\nВ София умира Стефан Стефанов Славчев – български офицер, генерал-майор (от 15 август 1917 г.). Той е роден на 7 декември 1869 г. в Търново. Завършва Военното училище в София (1889 г.) и Артилерийска инженерна апликационна школа в Торино, Италия (1896 г.). Служи в артилерията и в Софийския артилерийски арсенал (1897 г.). Командва батарея в Шести артилерийски полк (1900 г.) и служи в Артилерийската инспекция (1903 г.); служи като помощник-началник по техническите част в Артилерийската инспекция (1909 г.) и помощник-командир на Софийския крепостен батальон (1910-1911 г.). По време на Балканската война (1912-1913 г.) е командир на тежката крепостна артилерия и началник на артилерията в Трета армия, която се проявява при атаката на Одринската крепост (1913 г.). След войните е началник на Техническия отдел в Артилерийската инспекция (1914 г.). През Първата Световна война (1915-1918 г.) командва тежка артилерийска бригада в Първа армия (1915 г.), след което е началник на артилерията в Щаба на действащата армия (1916-1918 г.). Уволнен е от армията през 1919 г.; преподава артилерия във Военното училище, професор е по артилерия в Генералщабната академия. Автор е на книги и учебници. \r\n1876 г. \r\nВ Ямбол умира Георги Дражев (Г. Д. Хаджигеоргиев) - деец на българското национално-освободително движение. Роден е на 26 април 1848 г. в Ямбол. Учи в родния си град и в Одрин, работи при баща си. Избран е за председател на Ямболския революционен комитет. След обявяването на Априлското въстание (1876 г.) се присъединява с малък отряд към четата на Ил. Драгостинов и Стоил войвода в Сливенския балкан. След разбиването на четата е заловен и обесен в Ямбол. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.06.29", "title": "Денят 29 юни в българската история"}
{"url": "http://www.focus-news.net/news/2019/06/29/2675160/stara-zagora-shte-se-provede-traditsionen-obshtogradski-pohod.html", "text": "От 8.30 часа на 29 юни любителите на пешеходния туризъм си дават среща на паркинга до езеро „Загорка“ в Стара Загора, съобщиха от пресцентъра на  общината . Инициативата е традиционна и има за цел да насърчи ходенето пеша. За трета поредна година Туристическо дружество \"Сърнена гора\", съвместно с Община Стара Загора организира ежемесечни походи от март до ноември с различни маршрути. Преходите се реализират под ръководството на водач от дружеството. Участниците  трябва да бъдат с нужната екипировка и подходящо облекло - удобни спортни дрехи и обувки, малка раница с храна и вода, връхна дреха. При дъждовно време походът няма да се състои. Повече информация може да откриете във  фейсбук страницата на Туристическо дружество \"Сърнена гора\".", "date": "2019.06.29", "title": "Стара Загора: Ще се проведе традиционен общоградски поход"}
{"url": "http://www.focus-news.net/news/2019/06/29/2675154/s-mezhdunarodna-kragla-masa-v-sofiya-shte-bade-otbelyazan-denyat-na-bezopasnostta-na-dvizhenieto-po-patishtata.html", "text": "Министърът на регионалното развитие и благоустройството Петя Аврамова, заедно с министъра на вътрешните работи Младен Маринов, председателя на Държавна агенция „Безопасност на движението по пътищата“ Малина Крумова и заместник-министъра на транспорта, информационните технологии и съобщенията Ангел Попов ще открият международна кръгла маса „Ефективни модели и инструменти за повишаване на безопасността на транспортната система“. Събитието се организира от държавната агенция в Деня на безопасността на движение по пътищата – 29 юни и ще започне в 10.00 часа, в зала „Средец“ на „София Хотел Балкан“. Това съобщиха от  МРРБ  . За участие във форума в страната ни пристигат експерти от водещи международни организации в областта на пътната безопасност, сред които на Конфедерация на пътните администрации в Европа (CEDR), Европейския съвет за безопасност на транспорта (ETSC), Белгийския съвет за пътна безопасност (VIAS Institute) и др. По време на събитието ще бъде обсъдена практиката на европейските пътни администрации за прилагане на инструменти за превенция и повишаване на безопасността на инфраструктурата; механизмите за подобряване на взаимодействието на човека с инфраструктурата; българският и чуждият опит при провеждането на инспекции по пътна безопасност. Ще бъдат представени и новите изисквания на Директива 2008/96 за повишаване на пътната безопасност, както и иновативни начини за финансиране на пътната инфраструктура.  \r\nПравителството прие решение, с което 29 юни се обявява за Ден на безопасността на движението по пътищата. Този акт е насочен към популяризирането на темата чрез провеждане на различни мероприятия, информационни и образователни кампании.", "date": "2019.06.29", "title": "С международна кръгла маса в София ще бъде отбелязан Денят на безопасността на движението по пътищата"}
{"url": "http://www.focus-news.net/news/2019/06/29/2675162/denyat-29-yuni-v-svetovnata-istoriya.html", "text": "На тази дата през 1917 г. Украйна обявява отделянето си от Русия и превръщането си в независима държава.  \r\nНа 29 юни 200 000 души са евакуирани заради наводнения, причинени от проливни дъждове в Парагвай в близост до реката Парана и притока ѝ Парагвай. \r\n2015 г. \r\nПрезидентът на САЩ Барак Обама подписва два закона увеличаващи президентските правомощия при договаряне на международни търговски споразумения. \r\n2014 г. \r\n200 000 души са евакуирани заради наводнения, причинени от проливни дъждове в Парагвай в близост до реката Парана и притока ѝ Парагвай. \r\n2012 г. \r\nЛидерите на страните от еврозоната взимат решение да помогнат на Испания и Италия да се справят с кризата. \r\n2011 г. \r\nФиджи и Ботсвана установяват дипломатически отношения. \r\n2006 г. \r\nЛюксембургския парламент ратифицира единодушно Договора за присъединяване на България и Румъния към Европейския съюз. \r\n2004 г. \r\nНа срещите си с висши либийски служители делегация на Държавния департамент на САЩ отправя предложение Вашингтон да окаже медицинска помощ на заразените деца в Бенгази. Американските пратеници, ръководени от заместник-държавния секретар по близкоизточните въпроси Уилям Бърнс, присъстват на церемонията по възобновяването на официалните дипломатически отношения между двете страни. \r\n2001 г. \r\nКофи Анан е преизбран на поста генерален секретар на ООН. \r\nКофи Ата Анан (Annan) е генерален секретар на ООН от 1 януари 1997 г. Роден е на 8 април 1938 г. в Кумаси, Гана. От 60-те години на ХХ в. заема различни длъжности в ООН; през 1990 г. води хуманитарната мисия на ООН Ирак по време на иракско-кувейтската война; представител е на генералния секретар на ООН в бивша Югославия; от 1995 г. е заместник на генералния секретар на ООН по миротворческите операции. През 2001 г. получава заедно с ООН Нобелова награда за работата в областта на човешките права и разрешаването на някои световни конфликти и за борбата с международния тероризъм. \r\n1999 г. \r\nТурски съд осъжда кюрдския лидер Абдулах Йоджалан на смърт по обвинение в държавна измяна. \r\nАбдулах Йоджалан (\"Апо\") - кюрдски политик, водач на кюрдската радикална съпротива в Турция. Роден е на 4 април 1949 г. в Диарбекир. Следва политология в университета в Анкара, където е арестуван заради политически демонстрации. През 1974 г. създава група, която прераства в Кюрдска работническа партия (ПКК), стояща на кюрдски националистически и марксически позиции. Главен идеолог и организатор е на партизанската война в Кюрдистан и десетки терористични актове в Турция и Западна Европа. Арестуван е през 1999 г. от турските тайни служби при опит за укриване в Кения. На 29 май 1999 г. е осъден на смърт от турски военен съд за сепаратизъм, държавна измяна и тероризъм. \r\nПрез 2002 година смъртното му наказание е заменено с доживотна присъда. В момента Йоджелан е единственият обитател на създадения специално за него затвор на остров Имрали, който се намира на северозападното крайбрежие на Турция. \r\n1985 г. \r\nНа финала на Световното първенство по футбол в Мексико, Аржентина побеждава ФРГ с 3:2 и печели световната купа. \r\n1982 г. \r\nИзраел нахлува в Ливан и започва поредна война срещу арабските държави. \r\nДържавата Израел е провъзгласена на 14 май 1948 г., съгласно решението на Общото събрание на ООН от 29 ноември 1947 г. Намиращата се под мандата на Великобритания Палестина е обявена за независима; нейната територия е разделена на 2 самостоятелни държави – арабска и еврейска. На 14 май 1948 г. е провъзгласена независимата държава Израел с първи министър-председател Бен Гурион. В 1956 г. Израел участва във войната по време на Суецката криза. Суецката криза, известна още като Суецка война и операция „Кадеш“, се води през 1956 г. на територията на Египет и е предизвикана от национализирането на Суецкия канал от страна Египет през 1956 г. В този конфликт Египет се сблъсква със съюзените сили на Франция, Великобритания и Израел. Съюзът на двете европейски държави и Израел е породен от националните интереси – европейските държави имат икономически и търговски интереси към Суецкия канал, а Израел има належаща нужда каналът да бъде отворен за израелските кораби. Великобритания и Франция са принудени от САЩ да се оттеглят от конфликта, но Израел постига своите цели. В резултат на кризата, британският министър-председател Антъни Идън си подава оставката. \r\n1972 г. \r\nВърховният съд на САЩ постановява, че смъртното наказание противоречи на конституцията. \r\n1960 г. \r\nВ периода 29 юни – 5 юли френският театър \"Вийо коломбие\" изнася шест представления в София по творби на Жан Жироду (на снимката) и Жан Ануи. \r\n1955 г. \r\nСъветски танкове са изпратени в полския град Познан, за да потушат започналите там антикомунистически демонстрации. \r\n1951 г. \r\nСАЩ и СССР започват преговори за сключване на мир в Корея. \r\nКъм средата на ХIХ в. Корея представлява изостанала феодална страна. От 1905 г. е протекторат, а по-късно – колония на Япония. След II световна война и поражението на Япония в нея (1945 г.) територията на Корея временно е разделена на 2 окупационни зони: на север от 38 градуса под наблюдението на СССР, на юг - на САЩ. През 1948 г. и в двете части се провеждат избори, които довеждат до създаването на 2 правителства и провъзгласяването на Южна Корея и Корейска народнодемократична република. През 1950 г. Южна Корея предприема военни действия срещу Северна Корея, които продължават 3 години. На 27 март 1953 г. е подписано примирие, но разделението се запазва. \r\n1922 г. \r\nРуският певец Фьодор Шаляпин завинаги напуска Русия. \r\n1917 г. \r\nУкрайна обявява отделянето си от Русия и превръщането си в независима държава. \r\nРепублика Украйна е държава в Източна Европа. Площта й е 603 700 кв. км., а населението 51 301 000 жители (към 1996 г.): украинци, руснаци, евреи, белоруси, молдованци, българи (около 350 000, основно в Одеска, Запорожка, Кировоградска област и автономна република Крим) и др. Официален език е украинският. Паричната единица е гривна. Столицата на Украйна е Киев. По-големите градове са Харков, Днепропетровск, Одеса, Донецк, Запорожие, Лвов, Кривой рог, Мариупол. Административно Украйна е разделена на 24 области. Законодателният орган е еднокамарен парламент. \r\n1916 г. \r\nВъв въздуха над Сиатъл излита първият самолет \"Боинг\". \r\n1905 г. \r\nПетдесет любители на автомобила основават английската автомобилна асоциация, за да се противопоставят на полицейската враждебност към колите. \r\n1888 г. \r\nАнглийският хирург Фредерик Тревс прави първата успешна операция на апендицит. \r\n1855 г. \r\nИзлиза първият брой на английския вестник “Дейли телеграф”. Вестникът излиза в Лондон и Манчестър. \r\n1613 г. \r\nПо време на представление на шекспировата пиеса „Хенрих VІІІ”, изгаря лондонският театър „Глобус”. На тази дата са родени: \r\n1905 г. \r\nВ Йонкьопинг е роден Даг Ялмар Хамаршелд - шведски държавник, икономист, член на Шведската академия на науките от 1954 г. Завършва Упсалския университет през 1928 г. Държавен секретар е в Министерство на финансите в периода 1936-1945 г., председател е на Управлението на националната банка (1941-1948 г.), генерален секретар е на Министерство на външните работи (1949-1951 г.), министър без портфейл е в периода 1951-1953 г. Вицепрезидент е на организацията за европейско икономическо сътрудничество (1948-1949 г.). Генерален секретар е на ООН (от април 1953 г.). Загива при самолетна катастрофа на 18 септември 1961 г. в Ндола, Замбия. Получава Нобелова награда за мир през 1961 г., по изключение посмъртно. \r\n1900 г. \r\nРоден е авторът на \"Малкият принц\" - Антоан дьо Сент Екзюпери (1900 - 1944). Екзюпери е френски летец и писател, изчезнал по време на мисия през Втората световна война през 1944 г. \r\n1866 г. \r\nВ Люксембург е роден Робер Шуман - френски политик и общественик. Член е на партията Народно републиканско движение. Министър е на финансите (1946-1947 г.), министър-председател е (1947-1948 г.), министър на външните работи е (1948-1953 г.), министър на правосъдието е (1955-1956 г.). Близък е на финансовата групировка на дьо Вандел. С неговото активно участие през 1951 г. е създадено Европейското обединение за въглищата и стоманата, което полага началото на процеса на западноевропейската интеграция. Умира на 4 септември 1963 г. в Си-Шазел, близо до Мец. \r\n1858 г. \r\nРоден е Джордж Гуталс, американски военен инженер (1858 - 1928). Ръководи строителството на Суецкия канал. \r\n1849 г. \r\nВ Тбилиси е роден Сергей Юлиевич Вите - руски държавник. Получава широка известност със своята книга \"Принципи на железопътните тарифи при превозване на товари\" (1883 г.). Министър на финансите е от август 1892 г. По инициатива на Вите са осъществени големи реформи в Русия: въведен е винен монопол (1894 г.); построена е Транссибирската жп линия; извършена е парична реформа (1897 г.), при която е въведена златна рубла и е осъществена свободна размяна на книжните пари за златни. От август 1903 г. до 1906 г. е председател на Министерски съвет на Русия. Ръководи делегацията, подписала Портсмутския мирен договор с Япония през 1905 г. Умира на 13 март 1915 г. в Петербург. \r\n1847 г. \r\nВ Изес е роден Шарл Жид (Gide) – френски икономист, историк, теоретик на френското кооперативно движение. Завършва Юридическия факултет на Парижкия университет (1874 г.). Професор е по политикономия в Парижкия университет (1898-1920 г.). От 1886 г. е член на Дружеството за народна икономия в гр. Ним, което се превръща в основа на т. нар. Нимска кооперативна школа. Привърженик е на субективната школа в политикономията. Проповядва \"кооперативен социализъм\", чрез който смята да измени икономическата база на обществото. Идеите на Жид са популярни в кооперативното движение до наши дни. Умира на 13 март 1932 г. \r\n1798 г. \r\nВ Реканати, провинция Мачерата е роден граф Джакомо Леопарди - италиански поет. Владее латински, старогръцки, английски, френски, испански езици. Автор е на патриотични оди, философска лирика (\"Песни\", 1831 г.), проза (\"Диалози и мисли\", 1827 г.). Творчеството му отразява противоречиво идеите на Рисорджименто, а песимизмът на лириката му е съзвучен с \"мировата скръб\" на Джордж Байрон. Умира на 14 юни 1837 г. в Неапол. На тази дата умират: \r\n1895 г. \r\nВ Истбърн, Съсекс умира Томас Хенри Хъксли – английски естествоизпитател, близък съратник на Ч. Дарвин и популяризатор на учението му. Томас Хенри Хъксли е роден на 4 май 1825 г. в Илинг, до Лондон. Участник е в експедиция до източните брегове на Австралия и Нова Гвинея (1846-1850 г.). Секретар е (1871-1880 г.) и е председател (1883-1885 г.) на Лондонското Кралско дружество. Изследванията на Хъксли са в областта на зоологията, сравнителната анатомия, палеонтологията, антропологията и еволюционната теория. Развива и обяснява твърдението за единството в строежа на черепа на гръбначните животни, чрез сравнително-анатомични изследвания на таза и крайниците на влечугите и птиците доказва общия им произход и произхода на птиците от бозайниците. След излизането на книгата на Дарвин “Произход на видовете” (1859 г.) започва настойчиво и убедително да доказва произхода на човека от животните. Стига до извода, че анатомичните разлики, отделящи човека от висшите маймуни - горилата и шимпанзето, са много по-малко от разликите, които отделят горилата от низшите маймуни. Защитава дарвинизма от нападките на клерикалите и популяризира научните знания сред населението. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.06.29", "title": "Денят 29 юни в световната история"}
{"url": "http://www.focus-news.net/news/2019/06/29/2675156/kyustendil-denyat-na-hristiyanskite-parvovarhovni-apostoli-sv-petar-i-sv-pavel-i-denyat-na-zanayatite-shte-bade-otbelyazan-v-selo-shipochano.html", "text": "Денят на християнските първовърховни апостоли св. Петър и св. Павел и Денят на занаятите ще бъде отбелязан в село Шипочано. Това съобщи за  Радио „Фокус” – Кюстендил  д-р Ирина Йовчева, университетски преподавател по икономика, управител и мениджър събития. Празникът ще започне на 29 юни от 11.00 часа в селото. Той се организира съвместно с Църковното настоятелство на храм “Света Петка” и инициативна група към село Шипочано. В рамките на събитието ще бъдат организирани разнообразни събития, свързани с празника и занаятите, на фона на българска народна музика. \r\nВенцеслав ИЛЧЕВ", "date": "2019.06.29", "title": "Кюстендил: Денят на християнските първовърховни апостоли св. Петър и св. Павел и Денят на занаятите ще бъде отбелязан в село Шипочано"}
{"url": "http://www.focus-news.net/news/2019/06/29/2675164/burgas-po-sluchay-rozhdeniya-si-den-aviomuzeya-shte-bade-s-vhod-svoboden.html", "text": "На 29 юни (в деня на Българската гражданска авиация) Авиомузей Бургас става на 2 години! По случай празника можете да разгледате при вход свободен деветте самолета в експозицията. Това съобщиха от пресцентъра на  общината .  \r\nНа 29 юни е бил осъществен първият граждански полет в България - от София до Бургас. Неслучайно Община Бургас реши Авиомузеят да бъде открит именно на тази дата. Днес на негова територия ще видите единствения останал в България самолет Ан-12 с интерактивната изложба \"Летящият човек\". Не пропускайте да се запознаете и с историята на легендата Ту-154, а с очила за виртуална реалност можете да се качите на истински самолет и да \"полетите\" над града. Само и единствено за рождения ден на музея ще бъде отворен, за да надникнете във вътрешността му, един от първите вертолети, използвани у нас - Ми-2. \r\nОчаква ви много интересна програма през целия ден! Ще бъде осигурен безплатен туристически автобус за посетителите (потегляне от Терминал Юг в 10.00, 16.00, 19.00 часа, по маршрут Терминал Юг - Булаир - 24-ти черноморски пехотен полк - Константин Величков - Копривщица - Стадион Лазур - Авиомузей Бургас). \r\nОт 10.30 часа Сдружение SOS-ПТП и инспектор Хитами организират едно невероятно преживяване за най-малките - състезание с тротинетки! Всяко дете, което има такова превозно средство, може да участва и да спечели подарък. Състезателите, заедно с един родител или придружител, в зависимост от коя възрастова група са, трябва да бъдат на старта 20 минути преди началото. \r\nАвиомоделистите от \"Клуб по авио и ракетомоделизъм\" към ЦПЛР - Бургас, с ръководител Георги Янев, ще покажат на вас и вашите деца как се изработват модели на самолети, както и конструирани от самите тях радиоуправляеми летателни апарати. \r\nСпециални гости на празника ще бъдат ветераните от БГА \"Балкан\". Те ще се радват да се запознаят с вас и да ви разкажат интересни истории от миналото на българската гражданска авиация.", "date": "2019.06.29", "title": "Бургас: По случай рождения си ден Авиомузея ще бъде с вход свободен"}
{"url": "http://www.focus-news.net/news/2019/06/29/2675161/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sveti-apostoli-petar-i-pavel-v-selo-nesla.html", "text": "Днес във всички епархии на Българската православна църква се прославят светите първовърховни апостоли Петър и Павел, предаде репортер на  Агенция \"Фокус\" . \r\nПо този повод от 9.30 часа, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарий на Софийския  митрополит, ще оглави Архиерейска света Литургия в храм „Свети апостоли Петър и Павел“, село Несла, община Драгоман, Софийско. Никола ПЕТКОВ", "date": "2019.06.29", "title": "София: Белоградчишкият епископ Поликарп ще оглави Архиерейска света Литургия в храм „Свети апостоли Петър и Павел“ в село Несла"}
{"url": "http://www.focus-news.net/news/2019/06/29/2675157/pazardzhik-konstantiyskiyat-episkop-yakov-shte-oglavi-praznichnata-sveta-liturgiya-za-hramoviya-praznik-na-batkunskiya-manastir-sv-apostoli-petar-i-pavel-na-petrovden.html", "text": "Константийският епископ Яков ще оглави празничната света Литургия за храмовия празник на Баткунския манастир \"Св. апостоли Петър и Павел\" на Петровден, предаде репортер на  Агенция \"Фокус\" . \r\nНа 29 юни, Петровден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави празничната архиерейска  света Литургия за храмовия празник на Баткунския манастир \"Св. апостоли Петър и Павел\", край село Паталеница, където дълги години като игумен на манастира възроди тази прекрасна света обител. Началото е от 9.00 часа. Никола ПЕТКОВ", "date": "2019.06.29", "title": "Пазарджик: Константийският епископ Яков ще оглави празничната света Литургия за храмовия празник на Баткунския манастир \"Св. апостоли Петър и Павел\" на Петровден"}
{"url": "http://www.focus-news.net/news/2019/06/29/2675167/blagoevgrad-osma-mezhdunarodna-konferentsiya-savremenni-tendentsii-v-naukata-shte-se-provede-v-universitetskiya-tsentar-bachinovo.html", "text": "До 30 юни 2019 г. в Университетския център „Бачиново“ ще се проведе Осмата международна конференция „Съвременни тенденции в науката“ (FMNS-2019), организирана от Природо-математическия факултет на ЮЗУ „Неофит Рилски“. Това съобщиха от  пресцентъра на висшето учебно заведение . \r\nМеждународната конференция се провежда под патронажа на ректора на университета проф. д-р Борислав Юруков и с подкрепата на Министерството на образованието и науката и Фонд „Научни изследвания“. \r\n„Съвременни тенденции в науката“ е мултидисциплинарна конференция, чиято основна цел е да осигури платформа на изследователи, учени, както и индустриални професионалисти да представят своите резултати от научни изследвания и развойна дейност в областта на природните науки и технологии. Конференцията предоставя възможности на участниците да обменят нови идеи и опит, да създадат научни контакти и да намерят глобални партньори за бъдещо сътрудничество. \r\nОсновните тематични направления на FMNS-2019 са: Химия; Физика; География; Екология и опазване на околната среда; Математика; Информатика; Технически науки; Методика на обучението. Докладите на участниците в конференцията ще бъдат публикувани в специални издания на специализирани индексирани списания.", "date": "2019.06.29", "title": "Благоевград: Осма международна конференция „Съвременни тенденции в науката“ ще се проведе в Университетския център „Бачиново“"}
{"url": "http://www.focus-news.net/news/2019/06/29/2675168/stara-zagora-prodalzhava-poetapnoto-vavezhdane-na-aktualiziraniya-plan-za-organizatsiya-na-dvizhenie-v-iztochnata-chast-na-grada.html", "text": "Община Стара Загора продължава с поетапното въвеждане на Актуализирания план за организация на движение в зоната между улиците: бул. „Св. Патриарх Евтимий“, ул. „Хан Аспарух“, ул. „Иван Вазов“, бул. „Крайречен“ и бул. „Славянски“. Това съобщиха от  пресцентъра на Общината .  \r\nОт 29 юни 2019 г., събота влиза в сила новата организация за движение в участъка между бул. „Крайречен“ – ул. „Ген. Столетов“ – бул. „Св. Патриарх Евтимий“ и бул. „Цар Симеон Велики“. \r\nОбщина Стара Загора призовава всички участници в движението да се движат с повишено внимание и да спазват новата организация в описания пътен участък. Има въведен и гратисен период за района - до 7 юли, през който няма да бъдат санкционирани неправилно паркираните в зоната автомобили.", "date": "2019.06.29", "title": "Стара Загора: Продължава поетапното въвеждане на Актуализирания план за организация на движение в източната част на града"}
{"url": "http://www.focus-news.net/news/2019/06/29/2675163/sofiya-lovchanskiyat-mitropolit-gavril-shte-oglavi-arhiereyska-sveta-liturgiya-na-petrovden-v-etropole.html", "text": "На днешния Петровден Негово високопреосвещенство Ловчанският митрополит Гавриил ще оглави Архиерейска света Литургия на Петровден в храм \"Св. Архангел Михаил\", град  Етрополе, предаде репортер на  Агенция \"Фокус\" . Начало: 9.00 часа.  \r\nНикола ПЕТКОВ", "date": "2019.06.29", "title": "София: Ловчанският митрополит Гаврил ще оглави Архиерейска света Литургия на Петровден в Етрополе"}
{"url": "http://www.focus-news.net/news/2019/06/29/2675165/plovdiv-plovdivskiyat-mitropolit-nikolay-shte-oglavi-arhiereyska-sveta-liturgiya-v-hram-sv-apli-petar-i-pavel.html", "text": "На 29 юни, събота, когато Православната църква прославя светите първовърховни апостоли Петър и Павел (Петровден), Негово Високопреосвещенство Пловдивският митрополит Николай ще оглави Архиерейска света Литургия, в храм „Св. апли Петър и Павел” в град Пловдив, предаде репортер на  Агенция \"Фокус\" . Начало: 9.00 часа.  \r\nНикола ПЕТКОВ", "date": "2019.06.29", "title": "Пловдив: Пловдивският митрополит Николай ще оглави Архиерейска света Литургия  в храм „Св. апли Петър и Павел”"}
{"url": "http://www.focus-news.net/news/2019/06/29/2675171/plovdiv-plovdivskiyat-mitropolit-nikolay-shte-oglavi-arhiereyska-sveta-liturgiya-v-plovdivskata-duhovna-seminariya-sv-sv-kiril-i-metodiy.html", "text": "На 30 юни - 2 Неделя след Петдесетница, когато Православната църква чества Събор на светите славни и всехвални 12 апостоли, а Българската православна църква прославя Всичките български светии, Негово Високопреосвещенство Пловдивският митрополит Николай ще оглави Архиерейска света Литургия от 9:00 часа в Пловдивската духовна семинария ”Св. св. Кирил и Методий”, предаде репортер на  Агенция \"Фокус\" .  \r\nНикола ПЕТКОВ", "date": "2019.06.29", "title": "Пловдив: Пловдивският митрополит Николай ще оглави Архиерейска света Литургия в Пловдивската духовна семинария  ”Св. св. Кирил и Методий”"}
{"url": "http://www.focus-news.net/news/2019/06/29/2675169/lovech-lovchanskiyat-mitropolit-gavril-shte-oglavi-arhiereyska-sveta-liturgiya-v-hram-sv-troitsa.html", "text": "Негово високопреосвещенство Ловчанският митрополит Гаврил ще оглави Архиерейска света Литургия в храм \"Св. Троица\", град Ловеч, тази неделя, предаде репортер на  Агенция \"Фокус\" .  \r\nТази неделя, когато Православната църква чества Събор на 12-те славни и всехвални апостоли, а Българската православна църква прославя Всички родни светии,  Негово високопреосвещенство Ловчанският митрополит Гавриил ще оглави Архиерейска света Литургия  в храм \"Св. Троица\", град  Ловеч. Начало: 9.00 часа.  \r\nНикола ПЕТКОВ", "date": "2019.06.29", "title": "Ловеч: Ловчанският митрополит Гаврил ще оглави Архиерейска света Литургия в храм \"Св. Троица\""}
{"url": "http://www.focus-news.net/news/2019/06/29/2675172/veliko-tarnovo-voynska-kuhnya-otbrani-blyuda-i-tselebni-hrani-shte-badat-pokazani-na-festivala-vkusat-na-srednovekovieto-na-tsarevets.html", "text": "Войнска и манастирска кухня, отбрани аристократични блюда и целебни храни ще бъдат приготвяни зад стените на крепостта Царевец във Велико Търново. Това ще се случи по време на Международния фестивал „Ежедневието на средновековен Търновград: Вкусът на Средновековието“, който предстои този уикенд, съобшха от пресцентъра на  общината .  \r\nВ историческите възстановки ще се включат над 140 реконструктори от България, Италия, Румъния, Сърбия и Украйна. В събота, 29 юни, те ще направят кулинарни демонстрации на ястия, типични за средните векове. Гостите на фестивала ще могат да вкусят говеждо задушено, византийска леща със свинско в бял сос, средиземноморска рибена чорба, маринована скумрия по манастирски, пушена пъстърва в мъх, ечемичен хляб, дивечова яхния, кюфтенца с боровинки, средновековна арабска кухня и още ястия по рецепти и технологии от XII-XIV век. Специално внимание ще бъде отделено на войсковата храна и на средновековната диетология и лечебните свойства на билките и подправките. Ще може да се опита медовина и бира по старинни рецепти. \r\nЗа храната на българите през Средновековието специална презентация ще направи доц. Иван Лазаров от Великотърновския университет, който повече от 30 години изследва средновековната българска кухня. Под негово ръководство ще има и практически урок по кулинарна история, в който ще се включат ученици от Професионалната гимназия по туризъм „Д-р Васил Берон“ в старата столица.   \r\n По време на средновековния фестивал на Царевец ще бъдат показани възстановки на различни занаяти - горещо и студено коване, точиларство, обработка на кожа, производство на пергамент и хартия, монетосечене, дърворезба, ножарство, грънчарство и керамика, различни методи на тъкане. Посетителите ще могат да се включат в стрелби с лък и арбалет и да се забавляват със средновековни игри, музика и танци. За първи път ще се проведе боен турнир „Болярски меч“, ще има атрактивна реконструкция на завръщането на славните средновековни войни от поход, бойни демонстрации „Справедливо възмездие“ и др. \r\nНай-мащабният средновековен фестивал в България е организиран от Община Велико Търново, Регионалния исторически музей и Национално дружество ”Традиция” – Регионален клон Велико Търново. \r\nФестивалната програма започна на 28 юни с концерт и огнено шоу „Звезди над средновековен Търновград” в Двореца на Царевец, с участието на украинската група „Spiritual Seasons“. \r\nВ събота, след официалното представяне на участниците на площад „Цар Асен I“ пред Царевец в 10,00 ч., ще бъде направена възстановка на превземането на портите на крепостта от завърналия се в Търново цар Иван Асен II и прокуждането на  узурпатора Борил. \r\nДостъпът до средновековния фестивал на Царевец е свободен, ще се заплаща само входната такса за архитектурно-музейния резерват. С вход свободен за крепостта ще са вечерните събития на 28 и 29 юни от 18,30 до 21,30ч. Програма \r\n10.00  Официално откриване на фестивала – Площад „Цар Асен I“ \r\n10.15  Бойна демонстрация „Завръщане от поход“  – Вход на крепостта Царевец \r\n10.30-12.30  Демонстрации на занаяти, бит и традиции, стрелба с лък \r\n10.45  Боен турнир „Болярски меч“   \r\n11.00  Кулинарни презентации /първа част/ \r\n11.30  Урок по средновековни танци със „Spiritual Seasons“ \r\n14.00  Кулинарни презентации / втора част/ \r\n14.00-17.00  Демонстрации на занаяти, бит и традиции, стрелба с лък \r\n15.00 Турнир по стрелба с лък  \r\n16.00 „Справедливо възмездие“ /първа част/- бойна демонстрация в района на Двореца \r\n18.30-21.30  Концерт с група „Ериней“, „Spiritual Seasons“ и огнено шоу „Палячи”/вход свободен/ \r\n9.00-14.00  Демонстрации на занаяти, бит и традиции, стрелба с лък \r\n10.00  Бойна демонстрация „Битка за кулата“ - Малката порта на крепостта \r\n11.00  „Справедливо възмездие“ /втора част/ - бойна демонстрация в района на Двореца \r\n11.30  Урок по средновековни танци със „Spiritual Seasons“ \r\n15.00  Обявяване на победителите в турнирите, закриване на фестивала", "date": "2019.06.29", "title": "Велико Търново: Войнска кухня, отбрани блюда и целебни храни ще бъдат показани на фестивала „Вкусът на Средновековието“ на Царевец"}
{"url": "http://www.focus-news.net/news/2019/06/29/2675166/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-sv-kiril-i-metodiy.html", "text": "Тази неделя Православната църква чества Събор на светите славни и всехвални 12 апостоли. Българската православна църква прославя още  Всички родни светии, предаде репортер на  Агенция \"Фокус\" . По този повод от 9.00 часа, с благословението на Негово светейшество Българския патриарх и Софийски митрополит Неофит,  Негово преосвещенство Белоградчишки епископ Поликарп - викарий на Софийския  митрополит, ще оглави Архиерейска света Литургия в храм „Св. св. Кирил и Методий“, на Женския пазар в София.  \r\nНикола ПЕТКОВ", "date": "2019.06.29", "title": "София: Белоградчишкият епископ Поликарп ще оглави Архиерейска света Литургия в храм „Св. св. Кирил и Методий“"}
{"url": "http://www.focus-news.net/news/2019/06/29/2675173/kardzhali-traditsionniyat-ezhegoden-natsionalen-trakiyski-sabor-kardzhali-2019-shte-se-provede-v-park-prostor.html", "text": "Традиционният ежегоден Национален тракийски събор ще се проведе в парк Простор в събота. Това съобщи за  Радио Фокус   Йордан Митев, член на РС на Тракийските дружества в България и председател на читалище „Тракия-2009“-Кърджали. Организатори за събора са Тракийско дружество \"Димитър Маджаров\", Тракийско младежко дружество-Кърджали, Народно читалище „Тракия-2009”, Министерство на културата, Областна администрация Кърджали и Община Кърджали. Откриването на събора ще бъде в 10.00 часа в парк „Простор“. Ще участват фолклорни състави от тракийските дружества в Момчилград, Кирково, Крумовград, Джебел, Златоград, Пловдив, Асеновград, Бургас, Първомай. Всяка година пристигат стотици потомци на тракийските бежанци от Беломорска Тракия от различни краища на страната и от чужбина, за да се потопят в атмосферата на тракийската музика и танци. „Ще вземат участие повече от 470 изпълнители на фолклор от 27 градове и села от цялата страна“, каза Йордан Митев. Според него важна част от регламента на събора е, че  той няма да има конкурсно начало. Особено внимание се отделя на местния фолклор, който се развива в региона. Съборът е много популярен и се провежда повече 35 години. Тази година в него са искали да участват не само тракийци, но и гагаузи, каракчани и дунавци, допълни Йордан Митев. Но организаторите за взели решение да остане само тракийски.  \r\n„Този събор е значим и с това, че се поставя и началото на отговорността как се гледа на фолклора“, каза още Йордан Митев. Според него в това трудно време фолклорът е една защитна бариера за народа, чрез него народът пази сам себе си. \r\nДарина ДЕЕНИЧИНА", "date": "2019.06.29", "title": "Кърджали: Традиционният ежегоден Национален тракийски събор „Кърджали 2019“ ще се проведе в парк „Простор“"}
{"url": "http://www.focus-news.net/news/2019/06/29/2675174/stara-zagora-mezhdunarodniyat-festival-na-animatsionnoto-kino-zlaten-kuker-gostuva-na-29-i-30-yuni.html", "text": "Международният фестивал на анимационното кино „Златен Кукер“ гостува в Стара Загора на 29 и 30 юни със съдействието на Община Стара Загора. Това съобщиха от пресцентъра на  общината .   \r\nВ Международния младежки център ще бъдат организирани прожекции на анимационни филми за деца от 5 до 9 години. В анимационна работилница деца и ученици ще се запознаят с основните принципи на анимацията, чрез специална презентация. \r\nИ през двата дни ще има прожекция на избрана селекция от филми за всички възрасти, участвали във фестивала. \r\nМеждународният фестивал „Златен кукер“ започва дейността си през октомври 2010 г. в София. Провежда се всяка пролет през май и е едно от най-атрактивните културни събития  у нас. \r\nФестивалът е мост между професионалисти от цял свят и успява да покаже най-доброто от българската и световната анимация, като се стреми и да стимулира творческите изяви на аниматорите от цял свят. \r\nПо време на фестивала и през цялата година, аниматорите и публиката имат възможността да присъстват на професионални майсторски класове водени от световно известни режисьори и аниматори, на изложби, семинари, кръгли маси, презентации и впечатляващи събития, свързани с анимационното изкуство. Всяка година фестивалът се фокусира и върху опазването на околната среда, провежда се и пътуващ фестивал в страната.", "date": "2019.06.29", "title": "Стара Загора: Международният фестивал на анимационното кино „Златен Кукер“ гостува на 29 и 30 юни"}
{"url": "http://www.focus-news.net/news/2019/06/29/2675176/dobrich-v-51-to-izdanie-na-folklorniya-sabor-pesni-i-tantsi-ot-slancheva-dobrudzha-shte-uchastvat-sastavi-i-ot-ukrayna.html", "text": "В 51-то издание на Фолклорния събор „Песни и танци от слънчева Добруджа“ – Дебрене ще участват състави и от Украйна, предаде кореспондентът на  Радио „Фокус” – Варна . Местността \"Славната канара\" край село Дебрене, където се провежда съборът, е известна като хайдушко сборище на Хайдут Пейо Буюклията и дружината му. На това място през 1968 година възниква фолклорен събор като спонтанна инициатива на местната културна общественост от с. Стожер и съседните села. По традиция съборът събира заедно няколко поколения, които продължават да тачат и съхраняват българските традиции. Тази година в програмата му ще се включат състави от Добрич, Варна, от различни села в общините Добричка, Генерал Тошево, Белослав и Дългопол. Гостите от Украйна са Вокален ансамбъл „Легенда“ и Ансамбъл за народни танци „Сяйво“. Общо 23 фолклорни състава са заявили участие. Фолклорният форум е носител и пазител на добруджанската култура и бит, на народните традиции на българската духовност. За  поредна година фолклорният събор е включен в Националния културен календар на България. Организатор и домакин на събора е община Добрич. Ръководството, координацията и контролът се осъществяват от организационен комитет с председател кметът на Общината. Празникът на Добричка община и фолклорният събор \"Песни и танци от слънчева Добруджа\" е ежегоден. Това е празник на уникалните, вечно живи и неизчерпаеми в многообразието си фолклорни традиции с 50 - годишна история. Съборът има конкурсен характер. Участието в него е доброволно. В него могат да се изявят певци, свирачи, танцьори, разказвачи на народни предания, инструментални, певчески, танцови и групи за народни обичаи, които изпълняват добруджански автентичен фолклор. Съборът ще се състои на 29 юни, откриването е в 9.30 часа. \r\nЖулиета НИКОЛОВА", "date": "2019.06.29", "title": "Добрич: В 51-то издание на Фолклорния събор „Песни и танци от слънчева Добруджа“ ще участват състави и от Украйна"}
{"url": "http://www.focus-news.net/news/2019/06/29/2675177/sofiya-vremenno-se-zabranyava-vlizaneto-v-patni-uchastatsi-po-bul-prezident-linkaln.html", "text": "Временно се забранява влизането в пътни участъци по бул. „Президент Линкълн“ в София, съобщиха от пресцентъра на  Столична община . \r\nОт 29 юни 2019 г. до 15 август 2019 г. се забранява последователно влизането на пътни превозни средства /ППС/ първо по южното пътно платно на бул. „Президент Линкълн“ в участъка от ул. „Сребърни звънчета“ до ул. „Промишлена“, а след това по северното пътно платно на бул. „Президент Линкълн“ в участъка от ул. „Сребърни звънчета“ до ул. „Промишлена“.  Движението ще се извършва съответно двупосочно по северното пътно платно на булеварда, а във втория етап  по южното пътно платно на булеварда в същия участък. \r\nЗа времето от 04.30 на 29 юни 2019 г. до 24.00 часа на 15 август2019 г  спирките на автобусни линии №№ 11, 60, 73, 102 и N3 на бул. „Президент Линкълн“ в участъка от ул. „Сребърни звънчета“ до ул. „Промишлена“ ще бъдат изместени.", "date": "2019.06.29", "title": "София: Временно се забранява влизането в пътни участъци по бул. „Президент Линкълн“"}
{"url": "http://www.focus-news.net/news/2019/06/29/2675178/stara-zagora-deseti-yubileen-bookcrossing-ochakva-zhitelite-i-gostite-na-grada.html", "text": "Десети юбилеен BookCrossing очаква жителите и гостите на града. Това съобщиха от пресцентъра на  Община Стара Загора.  Инициативата ще се проведе на 29 юни 2019 г. от 11.00 до 13.00 часа в подножието в подножието на парк \"Митрополит Методий Кусев\", в пространството над фонтан \"Жабките\". \r\nДесетият юбилеен BookCrossing на \"Национална бизнес поща\" и приятели се организира в партньорство с Община Стара Загора. \r\nОрганизаторите очакват старозагорци от всички възрасти и гости на града да се включат в инициативата. Всички те ще имат възможност да разменят книги, идеи, впечатления, да открият нови автори. В програмата е предвидено и участие на старозагорски творци. Те ще раздават автографи и ще се срещнат в неформална среда със свои настоящи и бъдещи читатели. \r\nДесетият BookCrossing е в подкрепа на активностите, свързани с кампанията \"Да сприятелим книжките с децата\" и с проекта \"Ваканция, ура\".  \r\nДобре дошли за участие и подкрепа са всички организации и фирми, обичащи и подкрепящи стойностните книги и култура. При желание за участие с дарение на книги може да подберете и донесете в редакцията на в. \"Национална бизнес поща\" или в приемната на омбудсмана Стара Загора Надежда Чакърова-Николова. \r\nКнигите от акцията за размяна, които не достигнат до своите читатели в деня на събитието, ще бъдат дарени на читалищните библиотеки в селата от община Стара Загора.", "date": "2019.06.29", "title": "Стара Загора: Десети юбилеен BookCrossing очаква жителите и гостите на града"}
{"url": "http://www.focus-news.net/news/2019/06/29/2675180/veliko-tarnovo-organizira-se-bezplaten-operno-simfonichen-kontsert.html", "text": "Безплатен оперно-симфоничен концерт ще се проведе в старата столица. Поводът за него е смяната на властта в Ротари клуб – Велико Търново, а организатори са ротарианците, Община Велико Търново и Музикално-драматичен театър „Константин Кисимов“, съобщават за  Радио „Фокус“ – Велико Търново  от клуба. На церемонията в града, за да предадат и да приемат своите огърлици, ще пристигнат дистрикт гуверньорът на Дистрикт 2482 Веселин Димитров, който ще предаде инсигниите на  адвокат Митко Минев.  От Ротари клуб припомнят, че за пръв път великотърновец се изкачва на най-високата стълбица в йерархията на организацията в България. Своите огърлици ще получат и всички новоизбрани президенти на Ротари клубовете, Ротаракт и Интеракт клубовете в страната. \r\nВъв Велико Търново досегашният президент Росен Великов ще предаде управлението на Ротари клуб на адвокат Кирил Андреев. \r\nСлед церемонията публиката ще има възможността да чуе прочути оперни, оперетни изпълнения и канцонети, изпълнени от солисти и състав на МДТ. \r\nТържествената част за ротарианците ще продължи с вечеря, на която се очаква за пръв път в историята на Ротари клуб – Велико Търново, да бъдат приети две жени. \r\nРотари клуб – Велико Търново, е една от най-активните структури в страната. През ноември миналата година той отбеляза с редица събития своята 80-ата годишнина. Каузата на Ротари клуб -В. Търново е събирането на средства за закупуване на модерен бронхоскоп за белодробната болница в старата столица. \r\nСъбитието ще се проведе на 29 юни от 17.00 часа в голямата зала на театъра. \r\nЛуиза ТРАНЧЕВА", "date": "2019.06.29", "title": "Велико Търново: Организира се безплатен оперно-симфоничен концерт"}
{"url": "http://www.focus-news.net/news/2019/06/29/2675181/smolyan-natsionalniyat-festival-na-starite-gradski-polah-ot-minali-mechti-shte-se-provede-v-chepelare.html", "text": "Националният фестивал на старите градски, шлагерни и популярни песни „Полъх от минали мечти“ ще се проведе за четвърта поредна година в Чепеларе на площад „Олимпийски“. Това съобщиха от  пресцентъра на община Чепеларе . Официалното откриване ще бъде от 16.30 часа на 29 юни 2019 г. Отново председател на журито ще бъде Христо Кидиков. Tази година песните ще бъдат разделени в две отделни категории – стари градски песни и шлагерни и популярни песни – като ще има награден фонд и за двете, а самите изпълнители ще могат да се изявявaт като група или солисти, дуети и трио. Фестивалът за шлагерна и стара градска песен „Полъх от минали мечти“ е единствен за региона на Родопите. Организатори на фестивала са Община Чепеларе, НЧ „Родопска искра 1880“ и Сдружение на ресторантьори, хотелиери и търговци в Чепеларе. \r\nВ навечерието на фестивала за нашето добро настроение ще се погрижат изпълнителите Елена Маленкая, Екатерина Лимарова, Татяна Баланчук, Илья Баланчук с концертната програма “От Русия и любов“ – любими и популярни песни от Русия и България. Концертът ще започне в 18.00 часа на 28 юни на градския площад. \r\nНа 29.06.2019 г. от 20:00 часа на площад „Олимпийски“ ще бъдем в компанията на обичаната българска  изпълнителка Мими Иванова. По-късно  от 21.30 часа пред Паметника на загиналите във войните чепеларци ще бъде представено светлинно-звуковото шоу. Спектакълът-„пърформънс“ „Звук и светлина – Паметта на Чепеларе“ ще бъде представен на зрителите, като акцентира върху величието на историята и важните моменти от битките при освобождението на Родопите, както и върху развитието на Чепеларе през годините и до днес. Програмата на светлинно-звуковото шоу „Звук и светлина – Паметта на Чепеларе“  ще продължи и на 30 юни 2019 г. \r\nСъщевременно в к.к. Пампорово и Мечи чал по повод откриването на летен сезон 2019 г. и новия Конферентен блок в комплекса, на 29.06. лифтовите съоръжения ще могат да се ползват безплатно. \r\nТуристически център Пампорово ще обслужва  туристите в курорта с актуална информация за услуги, забележителности и маршрути. Целта му е да ориентира гостите на курорта за възможностите за спорт и активна почивка като: планинско колоездене, плуване, конна езда, пешеходен туризъм, тенис, футбол, риболов, туристически и алпийски маршрути, спускане с лодки в пещера, джип сафари, скално катерене.", "date": "2019.06.29", "title": "Смолян: Националният фестивал на старите градски „Полъх от минали мечти“ ще се проведе в Чепеларе"}
{"url": "http://www.focus-news.net/news/2019/06/29/2675184/kyustendil-za-poredna-godina-detsata-ot-grada-shte-imat-vazmozhnost-da-se-vklyuchat-v-leten-turnir-po-shahmat.html", "text": "За поредна година децата от Кюстендил ще имат възможност да се включат в летен турнир по шахмат. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил, организатор на традиционния турнир. Тази година състезанието ще се проведе на 29 юни от 9.30 часа в сградата на Обединен детски комплекс, а в момента се извършва записване на всички желаещи да участват в него. Те трябва да бъдат на възраст от 5 до 18 години. „Турнирът ще се проведе по швейцарска система. За всички участници са осигурени награди”, каза Бойко Малинов. По думите му този вид спорт целогодишно се развива в Обединен детски комплекс, като от дълго време работи и школа по шахмат. \r\nВенцеслав ИЛЧЕВ", "date": "2019.06.29", "title": "Кюстендил: За поредна година децата от града ще имат възможност да се включат в летен турнир по шахмат"}
{"url": "http://www.focus-news.net/news/2019/06/29/2675183/shumen-kosene-na-ploshti-i-remont-na-asfalta-se-izvarshva-po-avtomagistrala-hemus-ot-km-363-do-km-375.html", "text": "Косене на площи и ремонт на асфалта се извършва по автомагистрала „Хемус“ от км 363 до км 375, движението се регулира с пътни знаци, предаде репортер на  Радио „Фокус“- Шумен . Движението в участъка Каспичан – Зайчино ореше от км 134 до км 146 се осъществява с повишено внимание поради маркировка и ремонт на ограничителни системи. Ремонтни дейности на асфалтовата настилка  се извършват по пътя Векилски – Никола Козлево от км 0 до км 9 и по пътя Цани Гинчево – Никола Козлево от км 8 до км 13. Върбишки проход е затворен за всички видове пътни превозни средства, Ришки проход е отворен без ограничения. \r\nИвелина ИВАНОВА", "date": "2019.06.29", "title": "Шумен: Косене на площи и ремонт на асфалта се извършва по автомагистрала „Хемус“ от км 363 до км 375"}
{"url": "http://www.focus-news.net/news/2019/06/29/2675185/razgrad-nad-800-uchastnitsi-se-ochakvat-v-ix-kapanski-sabor.html", "text": "Над 800 участници се очакват в IX Капански събор в местността „Пчелина“ край Разград. Това съобщиха от  Община Разград . 55 художествени колектива и 20 индивидуални изпълнители от 30 населени места са заявили участие. Очакват се 20 детски и младежки формации. За сравнение миналата година колективите са били 35, а общият брой участници- 630. Директорът на Капански ансамбъл – Разград Светослав Митев обяви, че ще участват в тазгодишното издание с най-доброто от капанския фолклор и с участието на ДТА „Лудогорче“ и Средношколска танцова формация „Лудогорска младост“. Участват всички населени места с капанско население – Гецово с 5 колектива, Осенец – 3 колектива, Дряновец – 2, Топчии – 3, Цар Кялоян – 2. НЧ „Напредък 1901“ ще участват с 5 колектива, от Разград още участници ще има от ДТШ „Хорце“, Центъра за работа с деца. Редовни участници са и група към Комплекса за социални услуги за пълнолетни лица с увреждания с. Просторно, обясни ст. експерт РЕКИЦ г-жа Неделчева. Дебют щеф бъде за художествените колективи през 2019 – от Липник, Ушинци, Осенец и Прелез. Гост-изпълнител за заключителния концерт тази година ще бъде певицата Райна. През целия ден ще има занаятчийски щандове с изделия от дърво, тениски с фолклорни мотиви. Голяма атракция ще е производителят на хвърчила. За малките участници ще има детска работилница за приложни изкуства, където експерти от читалищата ще ги обучават да плетат, рисуват, да бродират, под ръководството на майстори занаятчии. Предвидени са атракциони за забавление на деца и родители.", "date": "2019.06.29", "title": "Разград: Над 800 участници се очакват в IX Капански събор"}
{"url": "http://www.focus-news.net/news/2019/06/29/2675187/dobrich-v-dom-pametnik-yordan-yovkov-be-predstaven-sbornik-s-dokladi-ot-natsionalnata-nauchna-konferentsiya-dobrudzha-v-kraya-na-parvata-svetovna-voyna.html", "text": "В Дом-паметник „Йордан Йовков“ вчера бе представен сборник с доклади от Националната научна конференция „Добруджа в края на Първата световна война“, предаде кореспондентът на  Радио „Фокус” – Варна . Представянето съвпадна със заключителната пресконференция по проект NETWORLD по Програма „Дунав“, в рамките на който Регионален исторически музей – Добрич е партньор. Почти две години музеят изпълнява различни дейности, а това което обединява всички събития, е че във фокуса са младите хора и стремежът те да бъдат образовани и повече информирани за културното наследство от времето на Първата световна война, посочи ръководителят на проекта Надежда Иванова. Организирани са различни събития през изминалите две години, като интерактивен студентски семинар, Национална ученическа конференция, на която са представени 40 доклада, пътуваща изложба „Добруджа в годините на Първата световна война 1916 – 1918 г.“. Тази изложба е гостувала в седем български града – Добрич, Варна, Бургас, Велико Търново, Търговище и други. За най-малките е направена 3D образователна книжка „Добруджа и Първата световна война“. Извършени са реновационни дейности на Военно гробище, организирана е Национална научна конференция „Добруджа в края на Първата световна война“ и на финала е осъществен промоционален тур „100 години по-късно -същите места, различни възможности“, с участието на ученици от добрички училища. Сборникът „Добруджа в края на Първата световна война“ се разпространява безплатно и ще стане част от фонда на библиотеки, читалища, училища и личните библиотеки на специалисти историци, краеведи и литератори. \r\nЖулиета НИКОЛОВА", "date": "2019.06.29", "title": "Добрич: В Дом-паметник „Йордан Йовков“ бе представен сборник с доклади от Националната научна конференция „Добруджа в края на Първата световна война“"}
{"url": "http://www.focus-news.net/news/2019/06/29/2675188/stara-zagora-detski-panair-s-bezplatni-rabotilnitsi-gostuva-v-grada.html", "text": "Над 30 културно-образователни инициативи за деца ще гостуват на Стара Загора на 29 и 30 юни 2019 г. в рамките на Детски панаир. Това съобщиха от пресцентъра на   Общината . Като винаги проявата е с вход свободен, благодарение на подкрепата на Община Стара Загора и се реализира от Фондация Изиарт.  \r\nРаботилниците ще се провеждат в двата дни от уикенда между 10.00 и 18.00 часа в парк  „Пети октомври”, както и в Регионален исторически музей, където са предвидени специално-изработени за случая игри. \r\nОсвен традиционните вече работилници по стъклопис, архитектура, пясъчни рисунки, пръсти и грънчарство, тази година в програмата ще бъдат включени и няколко нови –  любопитното ателие по цианотайп или фотограма – атрактивна фотографска техника със слънце, както работилница, в която децата ще могат да направят свой магнит.  \r\nОрганизаторите са приготвили и атрактивна програма за сцената - музика, танци и игри за най-малките, както и в събота преди обяд на откритата сцена в градската градина ще можете да видите представление на Бургаски куклен театър. По традиция ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари. \r\nДетски панаир стартира преди осем години и до момента са реализирани над 40 събития в над 15 града.  Той е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство, както на открито, така и в културни институции (музеи и галерии).", "date": "2019.06.29", "title": "Стара Загора: Детски панаир с безплатни работилници гостува в града"}
{"url": "http://www.focus-news.net/news/2019/06/29/2675182/adelina-stefanova-hram-vavedenie-bogorodichno-blagoevgrad-apostol-petar-e-nay-dramatichniyat-i-protivorechiv-apostol.html", "text": "Апостол Петър е най-драматичният и противоречив апостол. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. По думите й той е един от първите ученици, последователи на Христос. „Три пъти се е отричал на Христос и три пъти се е вричал. На 75 години е разпънат на кръст от император Нерон. Сам пожелал да бъде разпънат с главата надолу заради недостойното си поведение срещу Спасителя. От гръцки език „петрос“ означава камък, скала. Ето защо имен ден имат Петър, Петран, Петрун, Петра, Петрана, а освен това Камен, Каменка и Каменчо“, отбеляза тя. Стефанова обясни, че заради това, че е пожелал да бъде разпънат с главата надолу, светецът получил висока длъжност – да бъде ключар на Рая. По думите й той мерел греховете и добрите дела и отсъждал къде трябва да отиде душата на човек – в Рая или в Ада, като бил толкова справедлив и безпристрастен, че дори когато майка му се явила пред райските порти, не я пуснал докато не види, че наистина везните й накланят към добрите й дела. \r\nНатали СТЕФАНОВА", "date": "2019.06.29", "title": "Аделина Стефанова, храм „Въведение Богородично“-Благоевград: Апостол Петър е най-драматичният и противоречив апостол"}
{"url": "http://www.focus-news.net/news/2019/06/29/2675170/afp-tramp-i-si-se-dogovoriha-da-restartirat-targovskite-pregovori.html", "text": "Президентите на САЩ и Китай Доналд Тръмп и Си Дзинпин се съгласиха в събота да рестартират търговските преговори между двете страни, като американският лидер се е съгласил да не налага повече наказателни мита на китайските стоки, предава  AFP , като се позовава на китайски държавни медии. \r\nДвете страни ще рестартират разговорите „на базата на равенство и взаимно уважение“, според официалната агенция „Синхуа“. \r\nДвамата президенти се срещнаха в събота в кулоарите на форума на Г-20 в Осака, Япония. \r\nПревод и редакция:", "date": "2019.06.29", "title": "AFP: Тръмп и Си се договориха да рестартират търговските преговори"}
{"url": "http://www.focus-news.net/news/2019/06/29/2675190/sport-balgariya-obarna-sasht-nasred-plovdiv-i-ostana-v-ligata-na-natsiite.html", "text": "Волейболистите от националния отбор на България записаха втора поредна и общо 5-а победа в Лигата на нациите, с което със сигурност запазват мястото си в надпреварата и през следващата година. Възпитаниците на Силвано Пранди обърнаха САЩ с 3:1 пред пълни трибуни в пловдивската зала “Колодрума”. Възпитаниците на Силвано Пранди играят за първи път пред пловдивска публика. Вторият пореден и общо пети успех за България осигури оставането на тима в Лигата на нациите и догодина. \"Лъвовете\" заемат 12-то място във временното класиране в турнира. В събота българският тим ще се изправи срещу Иран отново в Пловдив, докато в неделя съперник на водения от Силвано Пранди състав ще играе със Сърбия.", "date": "2019.06.29", "title": "Спорт: България обърна САЩ насред Пловдив и остана в Лигата на нациите"}
{"url": "http://www.focus-news.net/news/2019/06/29/2675189/shumen-nad-600-uchastnitsi-shte-se-predstavyat-na-folklorniya-sabor-petrovska-kitka-vav-veliki-preslav.html", "text": "Над 600 участници ще се представят на фолклорния събор „Петровска китка“ във Велики Преслав. Това съобщи за  Радио „Фокус“-Шумен  Дарина Минева, специалист „Култура“ в община Велики  Преслав. На откритата сцена в Боровата гора ще бъдат представени над 60 изпълнения на автентичен и обработен фолклор. За трета година съборът е с конкурсна програма. В 25-тото издание на „Петровска китка“ ще се надпяват и надиграват индивидиуални изпълнители и групи и състави от цяла Североизточна България. Председател на журито е Дафинка Дамянова, народна певица и дългогодишен преподавател и членове Юлия Цанкова от БНР и Васил Герлимов, худ.ръководител на трупа „Танца на вятъра“- Стара Загора. Съборът ще започне от 10.00  часа, с изпълнения на клуб за народни танци „Веселото хоро“ и Детски танцов състав  „Веселото хорце“ от Преслав. Специален гост на събитието ще бъде Ути Бъчваров, който ще приготви в големия  казан ритуален курбан. „Петровска китка“ събира многолюдна публика и желанието на организаторите от община Велики Преслав, НЧ „Развитие -1874“ и Археологическиия музей е гостите да са с носии или с облекло с фолклорни елементи. Всички участници ще получат грамоти, ще бъдат дадени 10  специални награди, както и награда на кмета на Община Велики Преслав. Плакетите са изработени от местния майстор дърворезбар Калин Къров. „Съборът се превръща в изключително вълнуващ празник за Преслав, цялата палитра от музика, песни, танци, носии носи силен патриотичен заряд, радост и гордост от богатството на българската традиционна народна култура“, каза Дарина Минева. \r\nИвелина ИВАНОВА", "date": "2019.06.29", "title": "Шумен: Над 600 участници ще се представят на фолклорния събор „Петровска китка“ във Велики Преслав"}
{"url": "http://www.focus-news.net/news/2019/06/29/2675191/burgas-normalna-e-patnata-obstanovka-v-oblastta.html", "text": "Нормална е пътната обстановка в областта. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, видимостта е отлична, няма затворени пътни участъци, движението на моторни превозни средства се осъществява без затруднение. До 1 юли движението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. \r\nБез затруднения се осъществява движението и на територията на град Бургас. Няма образувани колони от автомобили по входно-изходните пътни артерии. Преминаването в централната градска част се осъществява без забавяне. \r\nДеница ДИМИТРОВА", "date": "2019.06.29", "title": "Бургас: Нормална е пътната обстановка в областта"}
{"url": "http://www.focus-news.net/news/2019/06/29/2675175/ria-novosti-sasht-sa-se-saglasili-da-ne-nalagat-novi-mita-na-kitayskite-stoki.html", "text": "На преговорите между президентите на САЩ и Китай Доналд Тръмо и Си Дзинпин в кулоарите на срещата на върха на Г-20 в Осака американската страна е изразила готовност да не въвежда нови мита на китайските стоки, предава РИА Новости. \r\nКакто съобщава китайската държавна агенция „Синхуа“, срещата е продължила 80 минути. \r\n„Американската страна заяви, че повече няма да налага нови мита на вноса на китайски стоки. Търговските делегации на двете страни в бъдеще ще обсъдят по-конкретни въпроси“, се казва в съобщението на агенцията. \r\nПревод и редакция:", "date": "2019.06.29", "title": "РИА Новости: САЩ са се съгласили да не налагат нови мита на китайските стоки"}
{"url": "http://www.focus-news.net/news/2019/06/29/2675179/reuters-tramp-predlozhi-da-se-vidi-s-kim-chen-un-v-demilitariziranata-zona-mezhdu-dvete-korei-tozi-uikend.html", "text": "Президентът на САЩ Доналд Тръмп заяви в събота, че би искал да се срещне със севернокорейския лидер Ким Чен-ун този уикенд в демилитаризираната зона между двете Кореи, а от Пхенян отвърнаха, че една такава среща би била „значима“, ако се случи, предава  Reuters . \r\nТръмп, който е в Осака, Япония, на срещата на върха на Г-20, трябва да пристигне в Южна Корея по-късно в събота и ще се върне във Вашингтон в неделя. \r\nАко Тръмп и Ким се срещнат, това ще бъде третата им среща за малко повече от една година и четири месеца след последната, във Виетнам, която завърши без прогрес в усилията за денуклеаризация на Северна Корея. \r\nАмериканският лидер направи предложението си за среща с Ким в Туитър относно пътуването си за Сеул. \r\n„Докато съм там, ако председателят Ким от Северна Корея види това, бих се срещнал с него на границата/ДМЗ, само за да си стиснем ръцете и да си кажем здрасти(?)!“ – заяви той. \r\nПо-късно държавният глава каза пред журналистите, че се е сетил за това тази сутрин. \r\n„Ще бъдем там и", "date": "2019.06.29", "title": "Reuters: Тръмп предложи да се види с Ким Чен-ун в демилитаризираната зона между двете Кореи този уикенд"}
{"url": "http://www.focus-news.net/news/2019/06/29/2675193/shumen-parvi-folkloren-festival-mezhdensko-veselie-organizirat-v-selo-mezhden.html", "text": "Първи фолклорен фестивал „Межденско веселие“ организират в село Межден. Това съобщи за  Радио „Фокус“-Шумен  Ваня Петрова, гл. експерт „Връзки с обществеността“ в община Дулово. За участие са се записали 26 състава и 20 индивидуални изпълнители. Те ще представят добруджанския фолклор в различни жанрове-песни, танци, обичаи. Участниците са от Дулово, Силистра, Межден, Алфатар, Козяк, Горна Оряховица, Шумен, Айдемир, Калипетрово. Организатори на фестивала са кметството и читалище „Отец Паисий-1940“ в село Межден. Съборът „Межденско веселие“ ще се проведе от 9.30 часа в парка на селището. \r\nИвелина ИВАНОВА", "date": "2019.06.29", "title": "Шумен: Първи фолклорен фестивал „Межденско веселие“ организират в село Межден"}
{"url": "http://www.focus-news.net/news/2019/06/29/2675192/varna-mokri-na-mesta-sa-patnite-nastilki-na-teritoriyata-na-oblastta.html", "text": "Мокри на места са пътните настилки на територията на областта, предаде репортер на  Радио „Фокус“ – Варна.  Ремонти се извършват в един участък на автомагистрала „Хемус“. Двупосочно в платното посока Варна се извършва движението в участъка Повеляново – Слънчево от км 406 до км 416. Движението се прехвърля от дясно в ляво платно при км 406 и обратно при км 416. Ограничено е качването в посока Варна от пътен възел (п.в.) „Повеляново“ и п.в. „Слънчево“, като трафикът се пренасочва по път I-2 Русе – Варна. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут е през Кичево и Оброчище. Движението в участъка Златни пясъци до началото на Варна от км 90 до км 100 трябва да се осъществява с повишено внимание поради почистване на реголи, тротоари и подмяна на ограничителни системи. Участъкът е сигнализиран с пътни знаци. В рамките на деня ръчно и машинно косене се извършва по път III-902 Кантарджиево – Виница от км 5 до км 23 , като участъкът е сигнализиран с пътни знаци. Движението по път III-2008 Варна – Белослав от км 23 до км 9 също трябва да се осъществява с повишено внимание поради рязане на храсти, което ще приключи днес. Скоростно ограничение до 30 км/час е въведено по път III-2902 Панорама — Куманово при км 11. Водачите трябва да се движат с повишено внимание и скорост до 30 км/час в този участък поради неравности на асфалтовата настилка. \r\nБояна АТАНАСОВА", "date": "2019.06.29", "title": "Варна: Мокри на места са пътните настилки на територията на областта"}
{"url": "http://www.focus-news.net/news/2019/06/29/2675195/blagoevgrad-prodalzhavat-dni-na-tolerantnostta.html", "text": "В Благоевград продължават „Дни на толерантността“, организирани от Асоциацията на родители на деца с епилепсия (АРДЕ). Това съобщи за  Радио „Фокус“ – Пирин  председателят на асоциацията Веска Събева. Тя отбеляза, че събитието, което ще продължи до 29 юни се провежда в рамките на проект „Равни шансове за подкрепа на деца и лица с епилепсия и техните семейства”, подкрепен от оперативна програма „Развитие на човешките ресурси“, съфинансирана от Европейския социален фона на ЕС. По време на събитието родителите и децата ще имат възможност да получат индивидуална комплексна оценка от специалисти на място (психолог, логопед, социален работник, консултант подкрепена заетост). Родителите ще имат възможност и да зададат своите въпроси по време на организираната конференция на тема „Видове заетост“. За децата ще бъдат организирани специални игри и забавления на открито. Програмата за днешния ден започва в 10.00 до 13.00 часа ще се провеждат консултации на тема „Трудова заетост и възможни работни места“ – консултант подкрепена заетост с приоритет епилепсия. \r\nЛивия НИНОВА", "date": "2019.06.29", "title": "Благоевград: продължават „Дни на толерантността“"}
{"url": "http://www.focus-news.net/news/2019/06/29/2675186/tass-sasht-razglezhdat-razlichni-varianti-za-reshavane-na-vaprosa-s-turskite-s-400.html", "text": "САЩ разглеждат различни варианти за решаване на въпроса за закупуването от Турция на руски системи за противовъздушна отбрана С-400. Това заяви в събота президентът на САЩ Доналд Тръмп преди срещата с турския си колега Реджеп Таийп Ердоган в кулоарите на форума на Г-20 в японския град Осака, предава  ТАСС . \r\n„Разглеждаме различни варианти“, заяви той, като отбеляза, че ситуацията остава сложна. \r\nПо думите на Тръмп, прожлемът с военните покупки между Вашингтон и Анкара е възникнал заради решението на администрацията на предшественика му Барак Обама. „Той (Ердоган) е искал да го направи (да купи американски системи „Пейтриът“), но му е било забранено от администрацията на Обама“, заяви американският президент. „Те са му забранявали да го направи, докато не е казал, че е купил нещо друго. И сега изведнъж всички казаха: добре, можете да купите. Не може да се работи по този начин. Турция е наш приятел, постигнали сме много заедно, ние сме големи търговски партньори и ще разширим търговията още повече“, поясни Тръмп. \r\n„Не можеш да се отнасяш с хората така, както е правила администрацията на Обама“, добави Тръмп. \r\nТой подчерта, че тази тема ще бъде обсъдена на предстоящите преговори. Президентът на САЩ при това не изключи Вашингтон да въведе санкции срещу Анкйара заради сутиацията със С-400. „Разглеждаме този вариант“, заяви той, в отговор на съответстващ въпрос на журналист. „Но това е ситуация, при която и двете страни трябва да положат равно количество усилия“, подчерта Тръмп. \r\nПревод и редакция:", "date": "2019.06.29", "title": "ТАСС: САЩ разглеждат различни варианти за решаване на въпроса с турските С-400"}
{"url": "http://www.focus-news.net/news/2019/06/29/2675197/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Има висока разкъсана облачност. Преминаваща мъгла има в района на връх “Ботев”. Духа слаб до умерен вятър, на места даже и силен. Сутрешните температури варират от 5 до 12-13 градуса.  \r\nНа Витоша работи кабинковият лифт – “Витоша лале 1”. Работят 1-ва, 2-ра и 4-та линия на Пампорово, както и кабинката на Боровец и Ситняково.  \r\nНяма регистрирани инциденти с туристи за последното денонощие.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.29", "title": "ПСС: Добри са условията за туризъм в планините"}
{"url": "http://www.focus-news.net/news/2019/06/29/2675198/sport-arzhentina-pobedi-venetsuela-s-20-i-e-na-polufinal-s-braziliya.html", "text": "Аржентина е вторият полуфиналист на Копа Америка. \"Гаучосите\" победиха с 2:0 Венецуела след голове на Лаутаро Мартинес с пета в 10-ата минута и резервата Джовани Ло Селсо в 75-ата. В спор за място на финала отборът на Лионел Скалони ще се изправи срещу домакина Бразилия, който елиминира Парагвай след дузпи. Мачът е във вторник в Бело Оризонте.", "date": "2019.06.29", "title": "Спорт: Аржентина победи Венецуела с 2:0 и е на полуфинал с Бразилия"}
{"url": "http://www.focus-news.net/news/2019/06/29/2675202/varna-chast-ot-tsentara-na-grada-shte-bade-s-narusheno-vodopodavane-za-blizo-9-chasa-zaradi-avariya.html", "text": "Част от центъра на града ще бъде с нарушено водоподаване за близо 9 часа заради авария. Това съобщиха за  Радио „Фокус“ – Варна  от водното дружество, обслужващо областта. Засегнат са абонатите заключени в района между бул.“Сливница“, ул.“Акад. Андрей Сахаров“, ул.“Георги Пеячевич“, ул.“Тодор Влайков“, ул.“Дрин“, ул.“Д-р Пискюлиев“ и ул.“Отец Паисий“. Очаква се нормалното водоснабдяване да бъде възстановено до около 17.00 часа. Към момента няма информация за други райони без вода. \r\nБояна АТАНАСОВА", "date": "2019.06.29", "title": "Варна: Част от центъра на града ще бъде с нарушено водоподаване за близо 9 часа заради авария"}
{"url": "http://www.focus-news.net/news/2019/06/29/2675201/veliko-tarnovo-dobro-e-himichnoto-sastoyanie-na-reka-dunav-v-uchastaka-na-svishtov.html", "text": "Добро е химичното състояние на река Дунав в участъка на Свищов. Това показват резултатите от годишния мониторинг за състоянието на водния басейн, поясни за  Радио „Фокус“ – Велико Търново  Милка Асенова, отговаряща за връзки с обществеността в Регионалната инспекция по околна среда и води. Данните са от пункта за наблюдение на повърхностните води след Свищов за периода 2016-2018 година „Анализите сочат, че по всички физикохимични показатели стойностите отговарят на изискванията за отлично/добро състояние. Няма измерени високи стойности над стандарта за качество на околната среда на приоритетни вещества и специфични замърсители. Река Дунав на територията на РИОСВ – Велико Търново се наблюдава чрез мониторинговия пункт при Свищов. Мониторингът на водата се извършва един път месечно, като се изследват 45 физикохимични и биологични показатели. Пунктът  е включен в международната Дунавска програма за вземане и анализ на водни проби, в която участват всички страни от поречието на реката“, допълни Асенова. Тя припомни и, че през 2015 година бе завършена и въведена в експлоатация градската пречиствателна станция за отпадъчни води на град  Свищов, като по този начин се осигури възможност за пълно пречистване на отпадъчните води от населеното място преди заустването им в река Дунав. При ежегодните контролни  проверки на РИОСВ-Велико Търново не са установени проблеми в работата на станцията. Постига се ефективност на пречистване на отпадъчните води в съответствие с поставените норми в разрешителното за заустване. \r\nЛуиза ТРАНЧЕВА", "date": "2019.06.29", "title": "Велико Търново: Добро е химичното състояние на река Дунав в участъка на Свищов"}
{"url": "http://www.focus-news.net/news/2019/06/29/2675199/sofiya-kolona-ot-avtomobili-se-e-obrazuvala-na-1-km-predi-tunel-vitinya-v-posoka-varna.html", "text": "Колона от автомобили се е образувала на изхода от София на 1 км преди тунел „Витиня“ в посока Варна. Това съобщи слушател на  Радио „Фокус“ . Движението там се осъществява в една лента.", "date": "2019.06.29", "title": "София: Колона от автомобили се е образувала на 1 км преди тунел „Витиня“ в посока Варна"}
{"url": "http://www.focus-news.net/news/2019/06/29/2675204/fokus-makedoniya-za-parvi-pat-v-skopie-se-provezhda-parad-na-gordostta.html", "text": "В столицата на югозападната ни съседка ще се проведе за първи път Парад на гордостта, припомня електронното издание на македонския  \"Фокус\" . \r\nСъбитието се организира от Националната мрежа за борба с хомофобията и трансфобията. От организацията подчертават, че шествието в Скопие ще се проведе навръх 50-та годишнина от събитие, което се счита за повратна точка в движението за правата на ЛГБТ-общността - Стоунуолските бунтове в Ню Йорк. \r\n\"Поради стигмата, отхвърлянето и насилието, с които се сблъсква ЛГБТ-общността, присъствието ви ще бъде най-видимата и най-силна подкрепа, която можете да дадете\", гласи призивът на организаторите, които настояха участниците да не се носят стъклени и остри предмети, както и балони. Тереза Герова", "date": "2019.06.29", "title": "\"Фокус\" (Македония): За първи път в Скопие се провежда Парад на гордостта"}
{"url": "http://www.focus-news.net/news/2019/06/29/2675205/blagoevgrad-s-predstavlenieto-zayo-bayo-detektiv-ot-volen-mitev-zapochva-posledniyat-festivalen-den-na-teatralniya-festival-talantino.html", "text": "С представлението „Зайо Байо Детектив“ от Волен Митев започва последният фестивален ден на театралния фестивал „Талантино“ в Благоевград, предаде репортер на  Радио „Фокус“-Пирин . То ще бъде представено от школа от Бургас в 10.00 часа. В 11.45 Актьорска школа „Албена Михова“ от София ще покаже „Шестте пингвинчета“ от Борис Априлов. От 14.00 часа ДЮТ „Мускетарите“ от Перник“ ще зарадва пубиката със „Спътникът на Алтея“. От 16.00 часа Театрална школа „Зад кулисите“ от София ще играе „Мамино детенце“ по Любен Каравелов“. От 17.00 часа Театрална школа „Ер малък“ от Благоевград ще представи „Не се гаси“, а от 19,00 часа отново деца от същата школа ще представят „Поличба“ по „Боряна“ от Йовков. В 21.00 часа започва официалното зактиване на фестивала и награждаването. \r\nЗа първи път тази година в последния ден от програмата – на 29 юни, има едно съпътстващо събитие, което е международна научна конференция с много преподаватели от страната и чужбина, които ще дискутират темата за театъра при най-малките, за фестивалите и как те помагат за професионалното развитие на младите актьори. Тя започва от 12.00 часа в зала 5 на бившия Младежки дом. \r\nНатали СТЕФАНОВА", "date": "2019.06.29", "title": "Благоевград: С представлението „Зайо Байо Детектив“ от Волен Митев започва последният фестивален ден на театралния фестивал „Талантино“"}
{"url": "http://www.focus-news.net/news/2019/06/29/2675194/afp-tramp-kaza-na-erdogan-che-s-400-sa-problem.html", "text": "Придобиването на руски системи за противовъздушна отбрана С-400 от Турция „е проблем“, каза президентът на САЩ Доналд Тръмп на турския си колега Реджеп Таийп Ердоган по време на срещата им в кулоарите на форума на Г-20 в японския град Осака, предава  AFP . \r\n„Това е проблем, безспорно“, заяви американският лидер. „Не е добре. Не е добре“. \r\nНо той добави също, че „Турция е наш приятел... Ние сме големи търговски партньори. И ще станем още по-големи“. \r\nПревод и редакция:", "date": "2019.06.29", "title": "AFP: Тръмп каза на Ердоган, че С-400 са проблем"}
{"url": "http://www.focus-news.net/news/2019/06/29/2675203/shumen-dvama-nepravosposobni-vodachi-sa-katastrfirali-na-krastovishteto-kam-selo-marash-otkarani-sa-v-bolnitsa.html", "text": "Затруднено е движението на кръстовището към село Мараш. Това съобщиха от  ОДМВР-Шумен . Рано тази сутрин е възникнал пътен инцидент между два автомобила. Двамата водачи са неправоспособни и са шофирали след употреба на алкохол. В момента са в болницата за прегледи. Автомобилите са на място. Движението е затруднено. Водачите да шофират с повишено внимание.", "date": "2019.06.29", "title": "Шумен: Двама неправоспособни водачи са катастрфирали на кръстовището към село Мараш, откарани са в болница"}
{"url": "http://www.focus-news.net/news/2019/06/29/2675200/donald-tramp-potvardi-v-opredelen-moment-shte-posetya-turtsiya.html", "text": "Държавният глава на САЩ Доналд Тръмп заяви, че на определен етап е готов да посети Турция, но посочи конкретни дати. Съответното той заяви, отговаряйки на въпросите на журналистите, преди да се срещне с турския президент Реджеп Тайип Ердоган в кулоарите на върха на Г-20 в Осака, предава  TACC . \r\n\"Ще отида в Турция в определен момент\", цитира агенцията думите на лидера на Белия дом, като допълни: \"Не сме определили конкретна дата\".  \r\nПо-рано турски медии съобщиха, че Тръмп е приел поканата на Ердоган да посети страната. Министърът на външните работи на съседната ни страна Мевлют Чавушоглу заяви, че американският президент може да пътува Турция през юли. Тереза Герова", "date": "2019.06.29", "title": "Доналд Тръмп потвърди: В определен момент ще посетя Турция"}
{"url": "http://www.focus-news.net/news/2019/06/29/2675207/kyustendil-dupnitsa-e-domakin-na-parad-na-retro-avtomobili.html", "text": "Дупница е домакин на парад на ретро автомобили. Това съобщи за  Радио „Фокус” – Кюстендил  организаторът на проявата Владимир Димитров. Парадът ще бъде открит от 10.00 часа на площад „Свобода“. Над 80 участници ще се включат в „Музея на колела“. Инициативата ще се проведе за трета поредна година. Парадът на класически и ретро автомобили включва и изложба-конкурс на макети. Те ще бъдат изложени във фоайето на Община Дупница, а зрителите ще могат да гласуват за най-добрите модели. Организаторите са предвидили и награди за участниците в ретро парада и в самата изложба. \r\nВенцеслав ИЛЧЕВ", "date": "2019.06.29", "title": "Кюстендил: Дупница е домакин на парад на ретро автомобили"}
{"url": "http://www.focus-news.net/news/2019/06/29/2675211/kyustendil-praznichna-sveta-liturgiya-se-otsluzhva-v-rilo-manastirskiya-metoh-orlitsa.html", "text": "Празнична света литургия се отслужва в рило-манастирския метох „Орлица”. Това съобщи за  Радио „Фокус” – Кюстендил  Негово Преосвещенство Адрианополски епископ Евлогий, игумен на Рилския манастир. Метохът е посветен на светите първовърховни апостоли Петър и Павел. На същата дата, точно преди 550 години, на това място пренощували честните мощи на преподобни Йоан Рилски, пренесени тържествено от старата българска столица Търново в Рилския манастир. \r\nВенцеслав ИЛЧЕВ", "date": "2019.06.29", "title": "Кюстендил: Празнична света литургия се отслужва в рило-манастирския метох „Орлица”"}
{"url": "http://www.focus-news.net/news/2019/06/29/2675212/varna-nova-peshehodna-aleya-svarzva-selo-shkorpilovtsi-i-kurortniya-kompleks-v-obshtina-dolni-chiflik.html", "text": "Нова пешеходна алея свързва село Шкорпиловци и едноименния курортен комплекс в община Долни чифлик. Ремонтните дейности за реконструкция са приключили още на 30-ти май. Това каза в интервю за  Радио „Фокус“ – Варна  кметът на Община Долни чифлик Красимира Анастасова. По думите й, макар проектът да е минал през много перипетии, породени от разминавания между кадастралната карта и реално съществуващата преди това алея, тя вече е факт и се радва на добър отзвук от страна на туристите. Новата пешеходна зона, която е с дължина от 1400 метра, е изградена изцяло с общински средства. „Постарахме се да изградим пешеходни пътеки, които да водят към морето и към малките комплекси в близост до алеята. Има изкуствени неравности за ограничаване на скоростта, предпазни парапети, мантинели за обезопасяване на движението на пешеходците. Постарахме се максимално да ги защитим, защото пешеходната алея върви успоредно на четвъртокласния път“, обясни Красимира Анастасова. Тя допълни, че по цялото протежение на новата алея има поставено осветление за тъмната част от денонощието. „Това се оценява много добре от туристите, особено от тези, които са настанени в къщи за гости в самото село Шкорпиловци. По този начин им осигуряваме безопасно пешеходно преминаване от селото към курортния комплекс“, посочи кметът. \r\nАнастасова заяви също, че две нови детски площадки предстои да бъдат изградени в селата Детелина и Гроздьово на територията на общината. Площадката в село Детелина ще бъде изградена с общински средства. Има и одобрен проект за изграждане на детска площадка в село Гроздьово. Финансирането там е със средства от Предприятието за управление на дейностите по опазване на околната среда. В момента текат сроковете по реализирането на тези две площадки, обясни кметът. Тя изрази надежда строителните работи да приключат до месец и половина, за да могат децата да се възползват от тях още през летните месеци. Красимира Анастасова припомни, че в началото на юни в град Долни чифлик, също с общински средства, беше открита друга детска площадка. Тя се помещава в двора на бивша детска градина. Изградена е като детски еко кът. „Много е посещавана от най-малките ни граждани, защото мястото е закрито и е обезопасено. В рамките на един месец приключиха там дейностите, като основно с труда на хората от социалното предприятие и на служители на Общината“, допълни кметът. Тя съобщи още, че през следващите месеци предстоят ремонти на покривите на основната сграда на детската градина в село Венелин и на част  на сградата на детската градина в село Старо Оряхово. Понеже Общината има много социални услуги, предвидено е и в Дома за лица с умствена изостаналост в село Горен чифлик, да се извърши основен ремонт на покрива на една от сградите и на помещенията вътре. „Там предвиждаме подмяна на дограма, измазване, подобряване на енергийната ефективност“, каза още Красимира Анастасова. \r\nДиана СТОЕВА", "date": "2019.06.29", "title": "Варна: Нова пешеходна алея свързва село Шкорпиловци и курортния комплекс в община Долни Чифлик"}
{"url": "http://www.focus-news.net/news/2019/06/29/2675210/pazardzhik-v-planinskata-chast-na-oblastta-sa-vavedeni-ogranicheniya-po-nyakoi-patishta-zaradi-remonti.html", "text": "Нормално натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Движението по пътя Панагюрски колонии – Златица от 59 до 67 км се извършва в една лента. Поради частично полагане на асфалт, ще бъдат ограничавани за движение поетапно лява или дясна лента. Движението се регулира с пътни знаци. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци. Движението по пътя Оборище – Панагюрище от 43 до 84 км се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя  с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.06.29", "title": "Пазарджик: В планинската част на областта са въведени ограничения по някои пътища заради ремонти"}
{"url": "http://www.focus-news.net/news/2019/06/29/2675196/si-dzinpin-kitay-i-sasht-tryabva-da-izbegnat-kapana-na-konfliktite-i-konfrontatsiite.html", "text": "Китай и САЩ не трябва да падат в капана на конфликтите и конфронтациите, защото имат много общи интереси. Това заяви китайският президент Си Дзинпин на двустранните преговори с американския си колега Доналд Тръмп в кулоарите на срещата на Г-20 в японския град Осака, предава  ТАСС . \r\n„Китай и САЩ разделят висока степен на интегрирани интререси, а освен това имат широк кръг от сфери за сътрудничество и затова трябва да избягват попадането в т.нар. капани на конфликтите и конфронтациите, а също така те трябва да си съдействат и да се развиват заедно“, цитира думите на държавния глава агенция „Синхуа“. \r\nКакто отбеляза Си Дзинпин, китайско-американските отношения „се сблъскаха с определени трудности, които не са в интерес и на двете страни“. „Що се касае до въпросите, засягащи суверенитета и авторитета на Китай, то по тях Китай обезателно ще отстоява своите ключови интереси“, подчерта президентът. \r\nВ хода на пълноформатната среща, която продължи около 80 минути, Си Дзинпин и Тръмп се договориха за възобновяване на търговските преговори между страните. Президентът на САЩ също така отбеляза, че Вашингтон няма да налага нови наказателни мита на китайските стоки. \r\nПревод и редакция:", "date": "2019.06.29", "title": "Си Дзинпин: Китай и САЩ трябва да избегнат капана на конфликтите и конфронтациите"}
{"url": "http://www.focus-news.net/news/2019/06/29/2675215/sport-chili-se-klasira-za-polufinalite-na-kopa-amerika.html", "text": "ь Шампионът на Копа Америка Чили се класира за полуфиналите на турнира, след като отстрани Колумбия след изпълнения на дузпи.  \r\nВторият полуфиналист в надпреварата е Аржентина, която победи Венецуела с 2:0 и ще играе срещу домакина Бразилия.", "date": "2019.06.29", "title": "Спорт: Чили се класира за полуфиналите на Копа Америка"}
{"url": "http://www.focus-news.net/news/2019/06/29/2675216/ministar-petya-avramova-96-ot-katastrofite-prez-2018-sa-stanali-zaradi-narusheniya-na-vodachite.html", "text": "96% от катастрофите през 2018 са станали заради нарушения на водачите. Това каза министърът на регионалното развитие и благоустройството Петя Аврамова по време на кръгла маса „Ефективни модели и инструменти за повишаване на безопасността на транспортната система“, предаде репортер на  Агенция „Фокус“ . Според нея темата за пътната безопасност касае цялото общество. „Най-важно е да разглеждаме темата в нейната цялост и да анализираме всички елементи - водачи, инфраструктура, превозни средства. Когато  говорим за пътна безопасност, неминуемо се фокусираме върху пътнотранспортните произшествия“, посочи Аврамова. „По данни на МВР за миналата година 96% от тях са станали поради нарушения на водачите на превозни средства. Малък е процентът, който отчитаме на катастрофи станали заради пътните условия. 593 души са загинали по пътищата на България, което е лоша статистика“, заяви регионалният министър.  По думите й 93% от катастрофите с жертви са заради човешки грешки. Превишаването на скоростта определяно като неволно е най-разпространеното рисково действия сред българските шофьори. „Тези данни не са само статистика зад тях стоят човешки съдби. За да се подобри безопасността на пътя е необходимо да се обърне сериозно внимание на пътната инфраструктура и поведението на водачите“, отбеляза още тя. По думите й инцидентите в последните дни стават предимно на нови и ремонтирани пътни участъци. „Това не означава, че Министерството на регионалното развитие и благоустройството и Агенцията за безопасност по пътищата няма да полагат усилия превеждаме на пътищата в още по-добро експлоатационно състояния“, добави Аврамова. \r\nДаяна ДЮЛГЕРОВА", "date": "2019.06.29", "title": "Министър Петя Аврамова: 96% от катастрофите през 2018 са станали заради нарушения на водачите"}
{"url": "http://www.focus-news.net/news/2019/06/29/2675219/varna-darzhavnata-agentsiya-za-i-tehnicheski-nadzor-provezhda-kampaniyata-bezopasno-lyato-2019.html", "text": "Държавната агенция за метрологичен и технически надзор провежда кампанията „Безопасно лято – 2019“ във Варна и страната. Това съобщи за  Радио „Фокус“ – Варна  Мирослав Йотов, директор на Дирекция „Надзор на пазара“ в Държавната агенция за метрологичен и технически надзор (ДАМТН). Кампанията е стартирала на 17 юни и ще продължи 2 седмици. Обект на проверката ще бъдат детски играчки, които изстрелват предмети и слънчеви очила за различни възрасти. „Основното, на което акцентираме са атрактивните продукти, които се използват в този период. Най-вече говорим за слънчеви очила, които се водят към категорията лични предпазни средства и детските играчки. Всяка година акцентираме на различните нови модели и видове играчки, които се появяват на пазара или такива, с които ние виждаме, че има засилен интерес при покупката и съответно имаме сигнали и жалби за дефектирали стоки, за стоки, които са така да се каже с мнение, че са опасни, за да вземем  проби и да изпитваме“, отбеляза Мирослав Йотов. По думите му ще бъдат проверявани търговски обекти от всякакъв тип и размер, за да се обхване целия обем на пазара, където могат да бъдат открити нарушения. По негови наблюдения подобни нарушения най-често са свързани с липса на името и адреса на производителя или вносителя на дадения продукт, както и липса на инструкции за ползване. „Съответно глобите, които налагаме са от 250 лв. за едно нарушение до 1000 лв. При повторно нарушение глобата расте. Сега това, което прави впечатление, е че когато продуктът няма C маркировка по процедура ние веднага издаваме заповед и спираме разпространението на всички бройки от този продукт в търговския обект докато не се изясни ситуацията – дали това е вина на производителя, че не е поставил C маркировката или въобще не е преминал тестовете за безопасност“, каза още Мирослав Йотов. По думите му, след като е установено нарушения, дирекцията влиза в директен контакт с производителя или вносителя и предприема действия за ограничаване на цялото производство или внос на дадения продукт. Мирослав Йотов обясни, че 66 инспектори участват в кампанията, като тази година те са командировани в различни области на страната. По думите му, Държавната агенция за метрологичен и технически надзор осъществява и съвместна дейност с Агенция „Митници“ така че да спира опасни продукти още преди влизането им в страната. \r\nБояна АТАНАСОВА", "date": "2019.06.29", "title": "Варна: Държавната агенция за метрологичен и технически надзор провежда кампанията „Безопасно лято – 2019“"}
{"url": "http://www.focus-news.net/news/2019/06/29/2675209/afp-s-izklyuchenie-na-sasht-stranite-ot-g-20-potvardiha-angazhimenta-si-kam-parizhkoto-sporazumenie-za-klimata.html", "text": "Деветнадесет членове на Г-20, без САЩ, се съгласиха с \"необратимостта\" на Парижкото споразумение за климата и обещаха пълното му прилагане, предава  AFP . \r\nСъответното се подчертава в заключителната декларация след двудневните преговори в японския град Осака. \r\nВ текста се признава също, че търговските спорове и геополитическите търкания се увеличават. Тереза Герова", "date": "2019.06.29", "title": "AFP: С изключение на САЩ, страните от Г-20 потвърдиха ангажимента си към Парижкото споразумение за климата"}
{"url": "http://www.focus-news.net/news/2019/06/29/2675206/kathimerini-republika-kipar-obyavi-voenni-ucheniya-v-perioda-1-10-yuli.html", "text": "В отговор на текущите дейности и бъдещите проекти на Турция в териториалните води на Кипър, Никозия издаде навигационен телекс, резервиращ части от Блокове 2 и 3 в изключителната си икономическа зона (ИИЗ) за военноморски учения в периода от 1 до 10 юли, съобщава електронното издание на атинския ежедневник  Kathimerini . \r\nНа базата на неотдавнашни коментари на турския министър на енергетиката Фатих Донмез и други официални лица, това е областта, в която се очаква да бъде изпратен вторият сондажен кораб на Анкара - \"Явуз\". В Блок 3 се намира и мястото, в което Турция предотврати проучванията на италианската компания \"Ени\" през февруари миналата година.  \r\nВ същото време Никозия твърди, че прави всичко по силите си, за да осигури участието на френската енергийна компания \"Тотал\" в блокове, които вече са лицензирани за италианската \"Ени\", както и за консорциум на италианската компания KOGAS. \r\nПоведението на Турция спрямо Кипър бе разкритикувано от лидера на опозиционната \"Нова демокрация\" Кириакос Мицотакис, който заяви, че ИИЗ на острова също засяга Европейския съюз и че ако Анкара продължи своите нарушения, Брюксел трябва да наложи санкции. Тереза Герова", "date": "2019.06.29", "title": "Kathimerini: Република Кипър обяви военни учения в периода 1-10 юли"}
{"url": "http://www.focus-news.net/news/2019/06/29/2675214/d-r-desislava-panayotova-bogoslov-nay-silnata-pouka-koyato-sa-ni-ostavili-svetite-apostoli-petar-i-pavel-sa-pokayanieto-i-lyubovta.html", "text": "Най-силната поука, която са ни оставили светите апостоли Петър и Павел, са покаянието и любовта. Това каза богословът д-р Десислава Панайотова в интервю за  Агенция „Фокус“  по повод 29 юни, когато православната църква почита светите апостоли Петър и Павел.  \r\nД-р Панайотова посочи, че и при двамата има потресаващи примери за покаяние. „Свети апостол Петър е бил много темпераментен и готов винаги да се застъпи за Господа, да го защити, да го изповяда пред човеците, но когато хващат Христос, той три пъти се отрича от него. Това отричане от Господ му е нанесло голяма рана. И Господ го е бил предрекъл, че това ще го направи. Но какво следва? Следва покаянието на свети апостол Петър. И не някакво мнимо съжаление, каквото Юда Искариотски е направил – „ех, жалко, предадох кръв на невинен човек“, е казал той за Иисус Христос. Той не е принесъл истинско съкрушение от сърце. Докато свети апостол Петър заради това свое трикратно отричане и страх се е засрамил и е принесъл горчиви и горещи сълзи на покаяние и Бог му е простил. И когато вече слиза Светият дух над тях на празника Петдесетница той вече е нов човек – човек, който е готов да пострада за Христа, да пожертва себе си, да обиколи целия свят, ако трябва и да благовести, че възкръсналия Христос е спасителят на света. И той го прави“, посочи богословът. \r\nТя уточни, че при свети апостол Павел пак има покаяние и голяма любов. „Той пък е бил гонител на църквата, тъй като е бил фарисей по произход – т.е. познавач на еврейския закон. И считайки, че принася служба на еврейския Бог, преследва християните. Но в момента, в който разбира, че гони същия този Бог, който и Мойсей е изповядвал, и когато Христос му се явява и го заслепява със своята светлина, апостол Павел също пада и се кае. Даже три дни не яде нищо, защото осъзнава кого е гонил. И след това покаяние – каквото и Петър преди това е принесъл, следва голямата любов. Свети апостол Павел изоставя целия си престиж, целия си социален статут и тръгва, жертва себе си, бит е, затварян, мъчен, хулен, но следва пътя на кръста. И от любов дори пострадва за Господа, като е обезглавен в Рим. Така че това е при тях примерът – покаянието и любовта“, заяви д-р Панайотова. Тя посочи, че общото между тях е покаянието пред Бога и любовта към Бога и човеците. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.29", "title": "Д-р Десислава Панайотова, богослов: Най-силната поука, която са ни оставили светите апостоли Петър и Павел, са покаянието и любовта"}
{"url": "http://www.focus-news.net/news/2019/06/29/2675213/ria-novosti-liderite-na-g-20-obyaviha-neobhodimostta-ot-reforma-v-sto.html", "text": "Лидерите на Г-20 потвърдиха желанието си за свободна и справедлива търговия и обявиха необходимостта от реформа на Световната търговска организация (СТО), според декларация, приета след срещата им в Осака, Япония, предава  РИА Новости . \r\n\"Ние се стремим да постигнем свободна, справедлива, недискриминационна, прозрачна, предсказуема и стабилна търговия и условия за инвестиции, за да поддържаме пазарите отворени\", се казва в декларацията. \r\nУчастниците в срещата на Г-20 отбелязаха, че \"международната търговия и инвестиции са важен двигател за търговията, производителността, иновациите, създаването на работни места и развитието\". \r\n\"Потвърждаваме нашата подкрепа за необходимите реформи на СТО, за да подобрим нейните функции. Ще работим конструктивно с други членове на СТО\", се казва в разпространения текст. \r\nСпоред тях това е необходимо във връзка с функционирането на системата за уреждане на спорове в съответствие с правилата, договорени между членовете на СТО. \r\n\"Освен това признаваме допълващата се роля на двустранните и регионалните споразумения за свободна търговия, които са в съответствие със СТО. Ще работим по единните правила на играта, като помагаме да се създаде благоприятна среда за бизнеса\", се казва още в документа. Тереза Герова", "date": "2019.06.29", "title": "РИА Новости: Лидерите на Г-20 обявиха необходимостта от реформа в СТО"}
{"url": "http://www.focus-news.net/news/2019/06/29/2675218/blagoevgrad-5-tsarkvi-na-teritoriyata-na-oblastta-otbelyazvat-hramoviya-si-praznik-na-petrovden.html", "text": "5 църкви на територията на Благоевградска област отбелязват храмовия си празник на Петровден. Това показва репортерска проверка на  Радио „Фокус“-Пирин . В благоевградското село Обел църквата се казва „Св. св. Петър и Павел“. Според местни предания църквата е унищожена още в османската епоха, но продължава да съществува като оброчище. При комунистичеката власт храмът е използван за овчарник. Храмът е възстановен през 1996 година. В центъра на Добринище се намира възрожденската църква, която е изградена от камъни – „Св. св. Петър и Павел“. Тя е построена през 1835 година. През 1840 година в Мелник е построена също църква, която е наречена на светите апостоли. В село Петрово, община Сандански през 1891 година е построена църквата „Св. св. Петър и Павел“. При ремонт в края на XX век в основите на храма са открити раннохристиянски гробове, вероятно от некропол, върху който е построена църквата. Църквата „Събор на Светите Апостоли“ в симитлийското село Мечкул е обявена за паметник на културата. Тя е изградена през 1892 година. \r\nНатали СТЕФАНОВА", "date": "2019.06.29", "title": "Благоевград: 5 църкви на територията на областта отбелязват храмовия си празник на Петровден"}
{"url": "http://www.focus-news.net/news/2019/06/29/2675208/zaklyuchitelnata-deklaratsiya-sled-sreshtata-na-g-20-geopoliticheskite-tarkaniya-se-zasilvat.html", "text": "В заключителното комюнике след срещата на върха на Г-20, лидерите на страните признават, че търговските спорове и геополитическите търкания се увеличават, предава AFP, като коментира, че форумът в бил доминиран от американско-китайската търговска война. \r\n\"Най-важното е, че търговските и геополитическите търкания са се засилили\", заключиха лидерите на Г-20 в изявление. Тереза Герова", "date": "2019.06.29", "title": "Заключителната декларация след срещата на Г-20: Геополитическите търкания се засилват"}
{"url": "http://www.focus-news.net/news/2019/06/29/2675217/donald-tramp-pone-zasega-sasht-nyama-da-nalagat-novi-tarifi-na-kitay.html", "text": "САЩ засега няма да налагат нови тарифи на Китай. Това увери държавният глава на страната Доналд Тръмп след разговори с китайския си колега Си Дзинпин за търговската война между Пекин и Вашингтон, предава  AFP . \r\n\"Поне за момента\" Вашингтон няма да налага нови тарифи или да премахва съществуващи такива, заяви Тръмп на пресконференция след срещата на върха на Г-20 в Осака. \"Ще продължим да преговаряме\", допълни американският президент. Тереза Герова", "date": "2019.06.29", "title": "Доналд Тръмп: Поне засега САЩ няма да налагат нови тарифи на Китай"}
{"url": "http://www.focus-news.net/news/2019/06/29/2675223/elena-yoncheva-bsp-shte-sezirame-evropeyskite-institutsii-api-se-opitva-da-prikrie-sluchaya-s-proverka-na-patishtata-v-nezavisima-laboratoriya.html", "text": "Ще сезираме европейските институции - АПИ се опитва да прикрие случая с проверка на пътищата в независима лаборатория. Това каза евродепутатът от БСП Елена Йончева по време на пресконференция в централата на партията, предаде репортер на  Агенция „Фокус“ . „Нашата среща днес е свързана с изключително важна тема за качеството на българските пътища и магистрали. АПИ се опитва да прикрие случая с проверка в независима европейска лобаротория на българскит епътища и магистрали, строени и ремонтирани последните пет години. АПИ открито се подиграва с българските избиратели. До този момент АПИ отказва да даде разрешение за взимане на вертикални проби на ядки на българските магистрали и пътища и тяхното предоставяне в независима европейска лаборатория. Вместо разрешение да бъдат взети подобни проби, АПИ ни запознава с проектите на тези точки. Тези проекти са необходими едва след като имаме резултати от пробите. Тези проекти са необходими след като имаме разрешение. В противен случай те са безполезни. Ние нямаме съмнение, че по документи нашите пътища, строени последните пет години са в перфектно състояние“, каза още Йончева. Новоизбраният евродепутат посочи, че по документи всичко е перфектно, както и пътят в Своге. По думите й лабораторните изследвания ще покажат дебелината и отделните пластове на пътната настилка, използването на неподходящи материали и нивото на сцепление. „АПИ изиска от нас да предоставим нашите експерти. Няма закон, който да предвижда това. Ние сме напълно наясно, че предоставяйки имената на нашите експерти, те ще бъдат подложени на цялата машина за сплашване, с която разполага ГЕРБ. Ще сезираме европейските институции за начина, по който се укрива информация от българския данъкоплатец и българския избирател и от българските народни представители“, допълни още Йончева.  \r\nДеница КИТАНОВА", "date": "2019.06.29", "title": "Елена Йончева, БСП: Ще сезираме европейските институции - АПИ се опитва да прикрие случая с проверка на пътищата в независима лаборатория"}
{"url": "http://www.focus-news.net/news/2019/06/29/2675221/ministar-petya-avramova-rehabilitirame-824-km-republikanska-patna-mrezha-za-nad-500-mln-lv.html", "text": "Рехабилитираме 824 км републиканска пътна мрежа за над 500 млн.лв. Това каза министърът на регионалното развитие и благоустройството Петя Аврамова по време на кръгла маса „Ефективни модели и инструменти за повишаване на безопасността на транспортната система“, предаде репортер на  Агенция „Фокус“ . Тя посочи, че пътната безопасност е техен топ приоритет. ”Продължаваме да работим по магистралите „Хемус“, „Струма“, „Европа“, скоростният път Видин-Ботевград.  В изпълнение са 119 км стратегически пътни проекти“, обясни Аврамова. „Рехабилитират се основни пътни участъци в зависимост от тяхната натовареност. Общо със средства от ОП „Региони в растеж“, бюджета на държавата и програмите за териториално сътрудничество се рехабилитират 824 км републикански пътища за над 500 млн. лв. АПИ извършва проверки на състоянието на всички предпазни мрежи,  като се проверява състоянието на мантинелите и маркировката“, отбеляза регионалният министър. Тя обясни, че се ремонтират и ограничителни системи на стойност 18 млн. лв. като с приоритет са участъците на магистралите. „Полага се и пътна маркировка за над 5 млн. лв. За съжаление средствата в бюджета на АПИ са ограничени. Само за подмяна на ограничителните системи са необходими около 200 млн., минимум 30 млн. за маркировка“, поясни Аврамова. \r\nТя увери, че Агенцията за пътната безопасност много дейно е започнала организация към всички, които имат участие в пътната безопасност. „Предвиждаме изграждането на интелигентни транспортни системи за управление на трафика, които ще дават информация по отношение на пътната обстановка на пътуващите“, добави министърът. Тя припомни и наскоро създадения център в МВР за намаляване на пътния травматизъм. Той ще работим непрекъснато, като целта е служителите да получават данни в реално време. \r\nСпоред нея по темата за пътната безопасност има нужда широк обществен и институционален диалог. Нека да бъдем обективни, да подходим отговорно и да търсим заедно решение“, каза още тя. \r\nДаяна ДЮЛГЕРОВА", "date": "2019.06.29", "title": "Министър Петя Аврамова: Рехабилитираме 824 км републиканска пътна мрежа за над 500 млн. лв."}
{"url": "http://www.focus-news.net/news/2019/06/29/2675226/api-vremenno-dvizhenieto-mezhdu-paten-vazel-slanchevo-i-paten-vazel-devnya-na-am-hemus-e-ogranicheno-i-v-dvete-posoki-poradi-katastrofa.html", "text": "Временно движението между пътен възел \"Слънчево\" и пътен възел \"Девня\"на АМ \"Хемус\" е ограничено и в двете посоки поради пътнотранспортно произшествие. Това съобщиха от  пресцентъра на Агенция \"Пътна инфраструктура\" . Обходният маршрут е по път I-2 Варна - Шумен. Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.06.29", "title": "АПИ: Временно движението между пътен възел \"Слънчево\" и пътен възел \"Девня\" на АМ \"Хемус\" е ограничено и в двете посоки поради катастрофа"}
{"url": "http://www.focus-news.net/news/2019/06/29/2675227/georgi-svilenski-bsp-prizovavam-regionalniya-ministar-i-predsedatelya-na-us-na-api-nezabavno-da-kazhat-razreshavat-ili-ne-nezavisima-evropeyska-ekpertiza-na-patishtata.html", "text": "Призовавам регионалния министър и председателя на УС на АПИ незабавно да кажат разрешават или не независима европейска екпертиза на пътищата. Това каза зам.-председателят на ПГ на „БСП за България“ Георги Свиленски по време на пресконференция в централата на партията, предаде репортер на  Агенция „Фокус“ . Свиленски призова отговорът да бъде еднозначен. „Не да ни пускат по различни пътечки. Осем месеца, смениха се трима управители на Агенция „Пътна инфраструктура“, стоят и се крият, защото ги е страх, защото знаят истината. Ако не ги е страх, ако са сигурни в качеството на българските пътища, моля още в рамките на тази седмица да дадат необходимото разрешeние“, подчерта Свиленски. Той увери, че след получаване на това разрешение в рамките на 24-часа БСП ще им предостави независимата европейска лаборатория. „Всичко, което са поискали, план за организация за движението, всичко е готово - подготвено. Въпросът е за едно разрешение. Тя не е в интерес на БСП, а на българските граждани и на европейските, с чиито средства са построени тези пътища“, каза още Свиленски. \r\nДеница КИТАНОВА", "date": "2019.06.29", "title": "Георги Свиленски, БСП: Призовавам регионалния министър и председателя на УС на АПИ незабавно да кажат разрешават или не независима европейска екпертиза на пътищата"}
{"url": "http://www.focus-news.net/news/2019/06/29/2675222/ria-novosti-zaklyuchitelnata-deklaratsiya-za-sreshtata-na-g-20-ne-sadarzha-tochka-za-osazhdane-na-protektsionizma.html", "text": "Заключителната декларация за срещата на върха на лидерите на страните от Г-20 в японския град Осака не съдържа точка за осъждане на протекционизма, отбелязва руската информационна агенция  РИА Новости . \r\nТова е вторият пореден път, в който лидерите на \"голямата двайсеторка\" отказват единодушно да осъдят протекционизма. На включването на тази точка в заключителния документ се противопоставя на САЩ, които активно използват митата като инструмент за икономическа и политическа борба. В Осака обаче американският президент Доналд Тръмп увери, че \"поне засега\" Вашингтон няма да налага нови тарифи за китайския внос в САЩ.  Тереза Герова", "date": "2019.06.29", "title": "РИА Новости: Заключителната декларация за срещата на Г-20 не съдържа точка за осъждане на протекционизма"}
{"url": "http://www.focus-news.net/news/2019/06/29/2675230/prof-atanas-tasev-energien-ekspert-ne-se-ochakvat-satreseniya-v-tsenite-na-gaza.html", "text": "Не се очакват сътресения в цените на газа, изключено е да има и спекула по отношение на либерализирането на пазара. Това каза за предаването „Метроном“ на  Радио „Фокус“  енергийният експерт  проф. Атанас Тасев във връзка с промените в Закона за енергетиката, които Парламентът прие на първо четене. Измененията и допълненията ще завършат цикъла за цялостно изграждане на нормативната база за либерализация на газовия пазар, обясни той, като уточни, че с това навреме се изпълнява действието на Европейските регламенти и директиви. „Ние се синхронизираме с европейското законодателство и практика и даваме „зелена улица“ ца реализация на идеята за газовия хъб „Балкан“. Предложеното изменение и допълнение на Закона има график, защото нашият газов пазар е особен. До 2022 година страната ни има един-единствен доставчик. След това дали ще продължим договора, или ще останем само либерализирания пазар, поради което съвсем внимателно и постепенно се отваря нишата, в която влиза либерализирания пазар с около 5% годишно. До 2022 година – вече 20%, до 2024 – 35%. Едновременно с това се отчита и фактът, че от началото на 2021 година България ще получава допълнителни количества газ от Азербайджан“, обясни проф. Тасев. Според него ограниченият брой източници не е предпоставка за притеснения при либерализиране на пазара. По думите му у нас той е балансиран. Всичко ще се случва плавно и постепенно и е изключено да има спекула, обясни експертът, като уточни, че няма да има съществени сътресения, но ще има опити за такива. Има достатъчно законови гаранции и натрупан опит, за да не се получи драстично изменение на поведението на играчите на борсовия пазар, добави енергийният експерт. \r\nРосица АНГЕЛОВА", "date": "2019.06.29", "title": "Проф. Атанас Тасев, енергиен експерт: Не се очакват сътресения в цените на газа"}
{"url": "http://www.focus-news.net/news/2019/06/29/2675225/pazardzhik-batkunskiyat-manastir-sveti-sveti-petar-pavel-kray-pazardzhishkoto-selo-patalenitsa-otbelyazva-hramoviya-si-praznik.html", "text": "Баткунският манастир „Свети свети Петър Павел“ край пазарджишкото село Паталеница отбелязва храмовия си празник, предаде репортер на  Радио „Фокус“ – Пазарджик . Празнична архиерейска света литургия отслужва Негово преосвещенство Константийският епископ Яков, игумен на светата обител. На всички присъстващи на празника миряни ще бъде раздаден и курбан за здраве. Манастирът е възникнал през Средните векове, като е бил построен върху основите на стар езически храм. При разкопки в района пък били намерени стари римски монети, а в близост до светата обител се намират и останките на древния град Баткунион. Иконостасът на храма е резбован и датира най–вероятно от 1809 г., което се разбира от датировката на една от иконостасните икони – храмовата икона на „Св. св. Петър и Павел”. Интересна забележителност на Божия храм е старата лоза, която е на над 500 години. Много миряни от цялата област се събират на Петровден в светата обител, за да почетат паметта на светците Петър и Павел. \r\nВаня НИКОЛОВА", "date": "2019.06.29", "title": "Пазарджик: Баткунският манастир „Свети свети Петър Павел“ край пазарджишкото село Паталеница отбелязва храмовия си празник"}
{"url": "http://www.focus-news.net/news/2019/06/29/2675229/hristo-prodanov-bsp-ne-iskame-da-chetem-rozovite-prikazki-za-patishtata-koito-ni-razkazva-i-pishe-boyko-borisov.html", "text": "Не искаме да четем розовите приказки за пътищата, които ни разказва и ни пише Бойко Борисов. Това каза зам.-председателят на ПГ на „БСП за България“ Христо Проданов по време на пресконференция в централата на партията, предаде репортер на  Агенция „Фокус“ . „Ние искаме истината. Не за нас, а за българските и европейските граждани. Те трябва да знаят за какво се харчат техните пари и къде отиват те. Искаме истината, не да политизираме този въпрос, защото пресконференцията, която вчера ГЕРБ даде беше политизиране на въпроса“, подчерта Проданов. Зам.-председателят на ПГ на „БСП за България“ посочи, че партията не искат да политизират въпроса, а истината.  \r\nДеница КИТАНОВА", "date": "2019.06.29", "title": "Христо Проданов, БСП: Не искаме да четем розовите приказки за пътищата, които ни разказва и пише Бойко Борисов"}
{"url": "http://www.focus-news.net/news/2019/06/29/2675228/ministar-mladen-marinov-1-300-mln-sa-narusheniyata-ot-vodachi-na-patya-za-2018-g-tova-pokazva-che-te-ne-sa-dostatachno-distsiplinirani-i-tolerantni.html", "text": "1, 300 млн. са нарушенията от водачи на пътя за 2018 г., това показва, че те не са достатъчно дисциплинирани и толерантни. Това каза министърът на вътрешните работи Младен Маринов по време на кръгла маса „Ефективни модели и инструменти за повишаване на безопасността на транспортната система“, предаде репортер на  Агенция „Фокус“ . \"Новосъздадената агенция започва със силен старт своето съществуване. Факт е тази международна конференция, която дава възможност да се изнесат всички гледни точки и проблеми, да поспорим ако трябва, защото не винаги по всичко ще има съгласие. Аз винаги съм бил отворен за широка основа за работа по основните проблеми“, обясни той. „Въпреки всички усилия, които полагаме,  резултатите не са такива, каквито искаме. Всеки един случай касае човешки живот, които променя живота на цели семейства – това е много отговорна работа“, коментира вътрешният министър. \"За 2018 г. при 6 684 тежки пътни произшествия в страната загиналите са 611 човека, близо 8 500 са били ранени. Тези цифри са наистина тревожни, това не е резултатът, който трябва да бъде постигнат“, посочи той, като обясни, че все пак пътните инциденти за миналата година са по-малко в сравнение с тези през 2017 г. ”Контролът е многократно засилен. През годината са регистрирани 1,300 млн. нарушения. Това показва, че водачите, които участват в пътното движение не са на нужното ниво на  дисциплинираност и толерантност към останалите участници в движението и организацията на движението“, обяви Маринов. „Работи се по промяна в Закона за движение по пътищата, надяваме се с тези промени да подобрим възможностите на всички институции за по-добър контрол и превенция. Идеята е пътната агенция да създава политиките и да дава насоките. Със съвместни усилия  да правим добри анализи на база точна статистика за да взимаме информирани и правилни решения“, добави още той. \r\nДаяна ДЮЛГЕРОВА", "date": "2019.06.29", "title": "Министър Младен Маринов: 1, 300 млн. са нарушенията от водачи на пътя за 2018 г., това показва, че те не са достатъчно дисциплинирани и толерантни"}
{"url": "http://www.focus-news.net/news/2019/06/29/2675231/varna-tri-avtomobila-sa-katastrofirali-mezhdu-paten-vazel-slanchevo-i-devnya.html", "text": "Участъка от автомагистрала „Хемус“ между пътен възел „Слънчево“ и „Девня“ е затворен поради ПТП между три автомобила, използва се обходен маршрут. Това съобщиха за  Радио „Фокус“ – Варна  от Областно пътно управление – Варна. По информация на дежурния участъкът е изцяло затворен. Обходният маршрут е през стария път за София. Движението в района е затруднено допълнително, тъй като по магистралата се извършват ремонти дейности в участъка от пътен възел „Повеляново“ до „Слънчево“ от км 406 до км 416. Движението е двупосочно в платното за Варна. Към момента няма информация за тежко пострадали от превозните средства, участвали в инцидента. На място са изпратени полицейски екипи, които да регулират движението. Предприемат се мерки по отстраняване и на пострадалите автомобили. \r\nБояна АТАНАСОВА", "date": "2019.06.29", "title": "Варна: Три автомобила са катастрофирали между пътен възел „Слънчево“ и „Девня“"}
{"url": "http://www.focus-news.net/news/2019/06/29/2675220/vladimir-putin-na-vanshnite-ministri-na-rusiya-i-sasht-e-vazlozheno-da-zapochnat-konsultatsii-po-start-3.html", "text": "На ръководителите на външнополитическите ведомства на Руската федерация и САЩ е възложено да започнат консултации по СТАРТ-3. Това заяви пред журналисти лидерът на Кремъл Владимир Путин след края на срещата на върха на Г-20 в японския град Осака, предава  TACC . \r\n\"Що се отнася до СТАРТ-3, ние инструктирахме министерствата на външните работи да започнат консултации по този въпрос. Дали тези консултации ще доведат до удължаване на договора, все още не знам, твърде рано е да се каже, но обсъдихме това\", подчерта Путин.  \r\nТретият договор за Ограничаване на стратегическите нападателни оръжия (на английски: Strategic Arms Reduction Treaty) е договорен между САЩ и Русия и трябва драстично да намали ядрените арсенали на двете страни. Началото на преговорите е поставено в Хелзинки между президента на САЩ Бил Клинтън и президента на Русия Борис Елцин през 1997 г. Тереза Герова", "date": "2019.06.29", "title": "Владимир Путин: На външните министри на Русия и САЩ е възложено да започнат консултации по СТАРТ-3"}
{"url": "http://www.focus-news.net/news/2019/06/29/2675232/sport-sam-kueri-se-klasira-za-finala-v-iystbarn.html", "text": "Сам Куери се класира за финала на турнира в Ийстбърн след победа над Томас Фабиано с 6:3, 6:7 6:3.  \r\nТова е първи финал за Куери в турнир от АТП за последните 16 месеца. Американецът, който постигна до полуфиналите на Уимбълдън преди два сезона, ще се опита да спечели 11-та титла в своята кариера. \r\nНа финала Куери ще играе срещу своя 21-годишен сънародник Тейлър Фриц, който победи със 7:6, 6:3 британеца Кайл Едмънд. Фриц все още не е печелил титла от турнирите на АТП.", "date": "2019.06.29", "title": "Спорт: Сам Куери се класира за финала в Ийстбърн"}
{"url": "http://www.focus-news.net/news/2019/06/29/2675234/dimitar-trenchev-istorik-chastichnata-i-kratkovremenna-gratskata-voenna-okupatsiya-na-petrichko-prez-lyatoto-na-1913-g-ostavya-sled-sebe-si-smart-i-opustoshenie.html", "text": "Частичната и кратковременна гръцката военна окупация на петричко през лятото на 1913 г. оставя след себе си смърт и опустошение. Това каза за  Радио „Фокус“ – Пирин  историкът Димитър Тренчев. Той обясни, че самата окупация на Петрич и Подгорието през 1913 година се случва девет века след Беласишката битка. „Селищата в северното подножие на Беласица планина стават муниционен и продоволствен тил на лъкатушещия по билото на планината Беласишки фронт. А в град Петрич е базиран военно-полевия щаб на командваната от генерал Никола Иванов Втора българска армия. Призори на 26 юни фронтовата линия е пробита и в петричкото и струмишко Подгорие нахлуват гръцка пехота, конни части и паравоенни формирования. Към тях в четири от селата на петричкото Подгорие се присъединяват и шайките на реваншистки настроени местни турски главатари – Юмер бабаджан от село Коларово, Рустемуглу от с. Каменно, Кьор Адем от с. Ключ и Бекир ходжа от с. Габрене. Гръцко-турските отряди нападат седем села от петричкото Подгорие – Сетник, Коларово, Чърново, Димидово, Ключ, Габрене и Селене“, каза още Тренчев. Той добави, че окупираните подгорски села дават общо 114 цивилни жертви, като най-голям е броят им в село Габрене – 29. Тренчев коментира, че опожарените къщи са 162, сред които цялото село Селене, всичките 27 къщи на Брусник махала с училището, Хилендарския метох и параклисът му „Рождество Христово“ в Зарник махала на село Коларово, Униатският параклис „Света Фотиния“в село Сетник, средновековния скит „Успение Богородично“ край село Димидово и старата църква „Света троица“ в село Габрене. „Подтиквани и ориентирани от жадните за кръв и плячка турски главатари отделни отряди преминават почти пресъхналата от летния зной река Струмешница и нападат шест села в ниския и среден пояс на Огражден планина – Градешница, Трольо, Горчево, Мечково, Право бърдо, Долна Рибница. В тези села са изгорени общо 83 къщи и са избити общо 42 беззащитни жени, деца и старци, а далото 26 жертви село Трольо е изпепелено цялото“, добави Тренчев. Той допълни, че на 27 юни гръцкото настъпление продължава на запад с нападение над град Струмица и на север към Огражден. Според Тренчев тогава са окупирани високопланинските огражденски села – Робово, Кукуряхцево, Чурилово, Горна Крушица, Долна Крушица, Боровичене, Гега, Баскалци. Историкът подчерта, че в тях са опожарени общо 136 къщи и църквата „Рождество Богородично“ в Баскалци. „Избити са общо 72 жители като най-голям е техният брой в село Боровичене – 14. В обезлюдените села на петричкото Подгорие остават доброволчески групи, които повече от месец блокират опитите за преследване на укрилото се в планината население. Доброволците наброяват общо 112 души, вещи в боравенето с огнестрелно и хладно оръжие и познаващи всяка педя земя в и около селата си. Сред тях има четници на ВМОРО, резервисти от турската армия, ловци, бивши дервенджии (проходопазачи) и др. Предводители на групите са Танко Димов от село Сетник, Атанас Митрев – Япавелята от село Коларово, Свечо Костов от село Димидово, Латин Игнатов от село Ключ, Малчо Стоименов от село Яворница, отец Марин Митрев от село Ключ и Михо Божинов от село Габрене“, отбеляза Тренчев. Историкът коментира, че древната военна тактика за подривни групи в тила на врага се осъществява в петричкото Подгорие, благодарение на добре познаващия района и хората по места, известният като „Освободителя на Петричко“ капитан Никола Парапанов. По думите на Тренчев той предоставя на началник щаба на Втора българска армия, тогава полковник, а по-късно генерал, Никола Жеков така важната поименна справка на потенциалните доброволци. „При ежедневните улични крайселски престрелки, в пет от окупираните села – Коларово, Димидово, Ключ, Габрене, Селене загиват на място или умират по-късно от раните си общо 47 от самопожертвалите се. Още 32 от тях загиват в нападения над настъпващата от запад по Подгорския път Пета гръцка дивизия, стремейки се максимално да забавят нейния щурм на Петрич. Незасегнати от първата вълна на гръцката офанзива остават само подгорските села Лясница и Елешница, днес село Беласица  благодарение на стария комита Георги Андреев – Скреплата от село Елешница“, уточни Тренчев. Историкът уточни, че Андреев мобилизира внушителен доброволчески отряд от 82 души, които барикадират всички водещи към селото им пътища и пътеки и успяват да отблъснат гръцките нападатели, но за съжаление за кратко. По думите на Тренчев това е така, защото части на Пета гръцка дивизия и сподиращите я паравоенни формирования успяват в крайна сметка да преодолеят пътните барикади и засади и в ранния следобед на 28 юни 1913 година влизат в Елешница и съседното село Лясница. „В неравностойната престрелка Георги Андреев губи 28 от своите опълченци, самият той е тежко ранен и успява да се укрие в Огражден планина, но след седмица умира от смъртоносните си рани, без да дочака изтеглянето на гръцката армия. Оставяйки след себе си шест запалени къщи в Елешница и 17 убити, гръцките части продължават към съседното село Лясница, което опожаряват изцяло“, посочи Тренчев. Той допълни, че привечер на 28 юни предните гръцки части навлизат в град Петрич, а сутринта на 29 юни градът е окончателно превзет. \r\nЛивия НИНОВА", "date": "2019.06.29", "title": "Димитър Тренчев, историк: Частичната и кратковременна гръцката военна окупация на петричко през лятото на 1913 г. оставя след себе си смърт и опустошение"}
{"url": "http://www.focus-news.net/news/2019/06/29/2675224/emanyuel-makron-tryabva-da-otidem-mnogo-po-dalech-po-klimata.html", "text": "Президентът на Франция Еманюел Макрон заяви в събота, че световните лидери трябва да отидат „много по-далеч“ по въпроса за климатичните промени след трудните преговори за изготвяне на обща позиция по проблема на срещата на върха на Г-20 в Осака, Япония, предава AFP. \r\n„Избегнахме връщането назад... но трябва да отидем много по-далеч“, след като 19 от членовете на групата подписаха изявление в подкрепа на Парижкото споразумение за климата, в което не се включи САЩ. \r\nПревод и редакция:", "date": "2019.06.29", "title": "Еманюел Макрон: Трябва да отидем много по-далеч по климата"}
{"url": "http://www.focus-news.net/news/2019/06/29/2675236/prof-milko-palangurski-uchitelyat-tryabva-da-izpolzva-uchebnika-kato-instrument-za-da-provokira-mladite-hora-da-mislyat.html", "text": "Учителят трябва да използва учебника като инструмент, за да провокира младите хора да мислят. Това каза в интервю за седмичното обзорно предаване „Метроном“ на   Радио „Фокус“  проф. Милко Палангурски,   преподавател по нова и най-нова история в историческия факултет във ВТУ “Св. св. Кирил и Методий”. Той подчерта, че българската образователна система върви към олекотяване. „Тази година учителите ще се сблъскат с нещо много неприятно и то е за първи път в цялата ни образователна система. Дотук винаги българската история е изучавана в два поредни класа, сега за първи път българската история ще се изучава в една учебна година“, заяви проф. Палангурски, като уточни, че ролята на учителя е изключително важна. „Конкуренцията ще доведе до по-добри учебници и промяна в обучението, защото не се ли мине на нов етап в преподаването не само на историята, но и на хуманитаристиката, нашите деца няма да могат да мислят по най-важните параметри. Те трябва да знаят, че най-важното в техния живот е да имат своите права, да ги защитават, да знаят своите задължения и да дават възможност на този до себе си да живее нормално в обществото“, обясни проф. Палангурски. По думите му повечето от методистите са успели да редуцират безкрайната фактология до основните елементи на познанието, което оформят един човек като принадлежащ към нация, държава и историческа общност. 20% от учениците, преминали през българската образователна система, са готови да се ориентират в живота и да продължат образованието си във всяка една европейска държава. Проблемът е, че изчезва средната класа, ученикът със средните възможности. Има пропаст между много добрите и учениците, които не се справят добре с основа, което им е поставено като задача. За това носи отговорност не само училището, но най вече семейството“, каза още проф. Милко Палангурски. \r\nРосица АНГЕЛОВА", "date": "2019.06.29", "title": "Проф. Милко Палангурски: Учителят трябва да използва учебника като инструмент, за да провокира младите хора да мислят"}
{"url": "http://www.focus-news.net/news/2019/06/29/2675240/pazardzhik-za-15-i-pat-v-peshtera-se-provede-traditsionniyat-detski-plener-organiziran-ot-obshtinata.html", "text": "За 15-ти път в Пещера се проведе традиционният детски пленер, организиран от Община Пещера и читалище „Развитие“, съобщи за  Радио „Фокус“ – Пазарджик  Стоян Йовчев от общинската администрация. „В продължение на 3 дни деца от София, Пловдив, Благоевград, Девин, Велинград, Варна и Нови Искър рисуваха емблематични сгради и природни забележителности в града. Заедно с 29-те млади таланти в Пещера пристигнаха и техните художествени ръководители под чието ръководство децата творят своите картини. Участниците в пленера бяха посрещнати от кмета на Общината Николай Зайчев и образователния експерт Диана Балканждиева. Всички участници в културния форум получиха за спомен рекламни книжки за Пещера, които послужиха за вдъхновение на творческите им проекти“, обясни Йовчев. \r\nВаня НИКОЛОВА", "date": "2019.06.29", "title": "Пазарджик: За 15-и път в Пещера се проведе традиционният детски пленер, организиран от общината"}
{"url": "http://www.focus-news.net/news/2019/06/29/2675233/ministar-mladen-marinov-predvizhda-se-sazdavane-na-tsentar-za-obrabotka-na-narusheniyata-na-patya-koyto-shte-povishi-s-50-efektivnostta-na-sluzhitelite-v-mvr.html", "text": "Предвижда се създаване на център за обработка на нарушенията на пътя, който ще повиши с 50% ефективността на служителите в МВР. Това каза министърът на вътрешните работи Младен Маринов по време на кръгла маса „Ефективни модели и инструменти за повишаване на безопасността на транспортната система“, предаде репортер на  Агенция „Фокус“ . „В МВР се работи по изпълнение на плановете, които сме си заложили. Технологично обновяване на структурите, които контролират движението по пътищата - закупуват се нови камери, които генерират за превишаване на скоростта, както и за нарушения“, поясни той. „Предстои закупуването на още технически средства. Важна стъпка, която би подобрила нашата работа е създаване на единен център за обработка на нарушенията. Процедурата вече е в действия към своя краен финал. Надяваме се след успешно преминаване по процедурите за обществено обсъждане да започне изграждането на този център“, обясни вътрешният министър.„По наши прогнози той ще осигури 50% повишаване на ефективността на служителите, които извършват контрол на пътя. Той ще осигури повече време за контрол на пътя“, уточни Маринов. „Последният месец бележи едно тревожно повишение на пътно транспортните инциденти. Статистиката показва, че това са предимно млади хора – причините са несъобразена скорост, недобро владеене на превозното средство, удари край пътни дървета, челни сблъсъци, което показва, че имаме проблем с обучението на младите хора“, добави още вътрешният министър. \r\nДаяна ДЮЛГЕРОВА", "date": "2019.06.29", "title": "Министър Младен Маринов: Предвижда се създаване на център за обработка на нарушенията на пътя, който ще повиши с 50% ефективността на служителите в МВР"}
{"url": "http://www.focus-news.net/news/2019/06/29/2675237/georgi-svilenski-bsp-rabotata-na-predsedatelya-na-us-na-api-e-da-remontira-i-stroi-bezopasni-patishta-i-da-vavezhda-tol-sistemata-a-ne-da-vliza-v-politicheski-zaigravki.html", "text": "Работата на председателя на УС на  АПИ  е да ремонтира и строи безопасни пътища и да въвежда тол системата, а не да влиза в политически заигравки.  Това каза  зам.-председателят на ПГ на „БСП за България“ Георги Свиленски по време на пресконференция в централата на партията, предаде репортер на  Агенция „Фокус“ . Свиленски посочи, че председателят на УС на АПИ нееднократно се занимава с политически заигравки.  „Последните два дни виждаме един опит от представителите на Агенция „Пътна инфраструктура“ съответно и колегите народни представители от ГЕРБ за поредно прикривина или приключване на случая с исканата от нас проверка“, каза Свиленски. Той даде хронологията на инициативата на БСП. „2 ноември 2018 г. повече от половината парламентарна група на „БСП за България“, да не кажа цялата, се подписва под искане за даване на разрешение за независима експертиза от независима европейска лаборатория от АПИ. Така би трябвало да бъде“, каза още Свиленски. Той допълни, че отговорът е даден от страна на АПИ на 4 декември, в което казват да се посочат пътните експерти на партията и да се даде името на лабораториите ,за да влезе в контакт с тях, за да се реши какво да се прави. „Елена Йончева каза преди малко. Ако на 4 декември предоставим експертите, имената на тези хора и лабораториите, нали никой от нас няма съмнение на какъв натиск и на какво ще бъдат подложени и какви методи ще бъдат използвани спрямо тях, за да се извърши тази проверка. Ние искаме разрешението, след това веднага го предоставяме на независимата европейска лаборатория, тя извършва анализите, сравнява с проектите, каквито са били и излиза пред вас и казва: „уважаеми български граждани, пътищата са проектирани по този начин, изпълнени са по този начин, в момента са в това състояние – вие преценете, има ли нарушение“. Продължавам нататък – 15 март изпращаме писмо, в което конкретизираме участъците, тъй като в предишното писмо казват да ги конкретизираме. Казваме, добре, нека да знаят къде са сбъркали. Даваме им 46 точки от българските магистрали, които според нас има проблем. Това се случва на 15 март, на 2 май получаваме писмо от председателя на УС на АПИ, в което казва: „Предвид големият брой участъци, за които се иска предоставяне на документацията, както и предвид  факта, че част от посочените в списъка отсечки – „Хемус“, „Тракия“  са изградени през 80-те години на 20 век, но са ремонтирани допреди 5 години, е необходимо допълнително време за подготовка и систематизиране на исканата документация за всички изброени в списъка участъци. С оглед гореизложеното, е необходимо допълнително време за предоставяната на вас информация“.  Ние буквално го възприемаме като нормален отговор. Още време им трябва – те още не са наясно какво да правят“, каза още Свиленски. Заместник-председателят на ПГ на „БСП за България“ посочи, че на 13 май председателя на УС взема решение, с което предоставя пълен достъп до исканата обществена информация, налична в АПИ. По думите му обаче  народните представители могат да се запознаят с нея в архива на АПИ. „Ние искаме разрешение за извършване на експертиза и след като бъде извършена тя, тогава искаме документацията, но не в архива на АПИ, а предаден по надлежния ред като народни представители“, посочи още Свиленски. Той подчерта, че в чл. 141 от Правилника за дейността и работата на Народното събрание, който има силата на закон казва, че държавните и местни органи, и техните администрация са длъжни да оказват съдействие на народния представител и да предоставят сведения по документи във връзка с изпълненията на правомощията. „Не пише да го канят в архива на АПИ да чете документите“, подчерта още Свиленски.   \r\nДеница КИТАНОВА", "date": "2019.06.29", "title": "Георги Свиленски, БСП: Работата на председателя на УС на  АПИ  е да ремонтира и строи безопасни пътища и да въвежда тол системата, а не да влиза в политически заигравки"}
{"url": "http://www.focus-news.net/news/2019/06/29/2675235/malina-krumova-nikoya-globa-ne-mozhe-da-dovede-do-namalyavane-na-zhertvite-po-patishtata-tryabva-da-se-prilagat-pravilata.html", "text": "Никоя глоба не може да доведе до намаляване на жертвите по пътищата, трябва да се прилагат правилата. Това каза председателят на Държавна агенция „Безопасност на движението по пътищата“ Малина Крумова по време на кръгла маса „Ефективни модели и инструменти за повишаване на безопасността на транспортната система“, предаде репортер на  Агенция „Фокус“ . \"Статистиката и данните за пореден път показват, че трябва да променим начина, по който работим по политиките за повишаване на безопасността на движението по пътищата. За да го постигнем това на нас ни трябва време за да разработим стратегическите документи, но ние го нямаме“, обясни тя. „В Агенцията работим едновременно по отношение на стратегически приоритети, разработване на документи, които да ни дадат устойчивата рамка, която да следваме, но и приемаме по спешни мерки”, посочи Крумова. ”Не по-малко важно е, че следващата стъпка е да се направи нормативната уредба, която да определи дългосрочно мерките, които трябва да бъдат  приети за обезопасяване на рисковите участници. Най-важното е да работим превантивно, защото никоя глоба няма да доведе до намаляване на жертвите по пътищата, а по-скоро ефективното прилагане на правилата“, заяви още Малина Крумова. Според нея причините за катастрофите в страната могат да бъдат както в инфраструктурата, така и в изправността на превозните средства и липсата на контрол. \r\nДаяна ДЮЛГЕРОВА", "date": "2019.06.29", "title": "Малина Крумова: Никоя глоба не може да доведе до намаляване на жертвите по пътищата, трябва да се прилагат правилата"}
{"url": "http://www.focus-news.net/news/2019/06/29/2675239/varna-trima-dushi-ot-katastrofata-na-avtomagistrala-hemus-sa-otkarani-v-bolnitsa.html", "text": "Трима души от катастрофата на автомагистрала „Хемус“ са откарани в болница. Това съобщиха от  пресцентъра на ОДМВР-Варна . Пострадалите са били контактни и в съзнание. Инцидентът е станал около 09.50 часа на ремонтирания участък от пътен възел „Повеляново“. В катастрофата са участвали три автомобила. В участъка е временно ограничено преминаването на превозни средства.", "date": "2019.06.29", "title": "Варна: Трима души от катастрофата на автомагистрала „Хемус“ са откарани в болница"}
{"url": "http://www.focus-news.net/news/2019/06/29/2675242/prof-milko-palangurski-obshtestvoto-ne-dade-kategorichna-otsenka-za-totalitarniya-rezhim.html", "text": "Обществото не даде категорична оценка за тоталитарния режим и това провокира дебати по отношение на информацията, поместена в новите учебници по история за 10-ти клас. Това каза в интервю за седмичното обзорно предаване „Метроном“ на   Радио „Фокус“  проф. Милко Палангурски,   преподавател по нова и най-нова история в историческия факултет във ВТУ “Св. св. Кирил и Методий”. Той отбеляза, че все още обществото ни е разделено на две ярко формирани групи – едната е носталгично настроена към този период, а другата е в обратната посока. Проф. Палангурски подчерта, че изучаването на тоталитарния режим е започнало още през 1994 година, като темата е позната и за учителите, и за учениците. Сега за първи път се отделя по-сериозен дял чрез уроци за модерното време – след Първата и Втората световна война, каза проф.  Палангурски. Той уточни, че във всички европейски образователни системи модерното време е най - застъпено. „Учебниците винаги са правени с определена цел - обществото да придобие ясни или основни понятия за миналото, за граматиката на езика, за определени изисквания по математика и т.н. Историята не е нещо по-различно, като най-идеологически настроени българските учебници бяха между 9 септември 1944 година и 10 ноември 1989 година. Когато говорим за историята, обикновено давам един единствен отговор на въпроса. През 1879 година се формира българската държавност, това е мечтата на нашите възрожденци. Създава се като модерна европейска държава с права и свободи на гражданите, с пълно право на собственост, свобода на печата, свобода на сдруженията, свобода на политическия живот и българската гледна точка към модерната история може да бъде само една – доколко тези права, които сме приели преди 140 години, са спазвани през отделните периоди в българската история, доколко е имало отклонения, а такива има“, заяви проф. Милко Палангурски. \r\nРосица АНГЕЛОВА", "date": "2019.06.29", "title": "Проф. Милко Палангурски: Обществото не даде категорична оценка за тоталитарния режим"}
{"url": "http://www.focus-news.net/news/2019/06/29/2675238/ministar-petya-avramova-vodachite-na-patya-tryabva-da-proyavyavat-sobstvena-distsiplina-i-razum.html", "text": "Водачите на пътя трябва да проявяват собствена дисциплина и разум. Това каза пред журналисти министърът на регионалното развитие и благоустройството Петя Аврамова след участие в кръгла маса „Ефективни модели и инструменти за повишаване на безопасността на транспортната система“, предаде репортер на  Агенция „Фокус“ . \"За мен е много важно всеки на пътя да проявява собствена дисциплина и разум, защото последните дни статистиката показва, че причините за инцидентите не са в пътната инфраструктура, а напротив най-тежките катастрофи станаха на магистрални отсечки, на добри пътища, които позволяват каране с по-висока скорост“, заяви тя. \"Ние няма как да ограничим този елемент от мисленето на тези хора. Не може да караш с 200 км. без да правиш преценка за собствената си реакция на пътя. За мен е важно комплексните мерки да бъдат набелязани“, обясни регионалният министър. \r\nДаяна ДЮЛГЕРОВА", "date": "2019.06.29", "title": "Министър Петя Аврамова: Водачите на пътя трябва да проявяват собствена дисциплина и разум"}
{"url": "http://www.focus-news.net/news/2019/06/29/2675246/sport-daniel-aleksandrov-zagubi-v-repeshazhite-v-minsk.html", "text": "Даниел Александров загуби в репешажите в категория до 77 килограма в борбата класически стил и не успя да достигне до мач за бронзов медал на Европейските игри в Минск. Българинът беше туширан в 50-ата секунда на втората част от двубоя срещу състезателя на Швеция Алекс Кесидис. Александров водеше с 5:0 точки след първия период, но загуби след туш. В мач за третото място в категорията Кесидис ще се бори срещу Емре Башар от Турция.", "date": "2019.06.29", "title": "Спорт: Даниел Александров загуби в репешажите в Минск"}
{"url": "http://www.focus-news.net/news/2019/06/29/2675248/emil-kabaivanov-chlen-na-us-na-nsorb-nyama-napredak-v-protsesa-na-detsentralizatsiya-neobhodimo-e-uskoryavane-na-pregovorite-s-tsentralnata-vlast.html", "text": "През последните 20 години няма напредък в процеса на децентрализация, необходимо е ускоряване на преговорите с централната власт. Това каза за предаването „Метроном“ на  Радио „Фокус“  Емил Кабаиванов, кмет на Община Карлово и член на УС на Националното сдружение на общините в Република България след дискусиите на сдружението за бъдещето на местното самоуправление за предстоящите 10 години. Няколко са основните становища за трудностите и успехите през мандата, уточни той. „Вече 3 десетилетия имаме местно самоуправление по стандартите на утвърдени европейски демокрации, разбира се с някакви нюанси, но над 2 десетилетия при нас все още няма сериозен успех в процеса на децентрализация. Това е много важно, защото дава възможност местната власт да мисли стратегически, мащабно и да решава проблемите на градовете и общините, планирайки инвестиционна програма, приходна и разходна част на бюджета, може да привлича кредити да съфинансира големи европейски проекти. Това са важните неща. Следващият мандат трябва да се ускорят и да се активизират преговорите с централната власт“, уточни Кабаиванов. Той каза още, че следвайки модела на развитите европейски демокрации, България трябва да направи така, че кметовете все по-малко да зависят от това кой управлява държавата - да има разходни стандарти, стандарти в образованието и в други сфери на живот. Така местната власт най-добре ще планира своите стратегически важни за общините процеси, добави кметът на Карлово. По думите му финансовата самостоятелност не значи, че общините се откъсват една от друга и се управляват като феодални владения.  \r\nРосица АНГЕЛОВА", "date": "2019.06.29", "title": "Емил Кабаиванов, член на УС на НСОРБ: Няма напредък в процеса на децентрализация, необходимо е ускоряване на преговорите с централната власт"}
{"url": "http://www.focus-news.net/news/2019/06/29/2675241/vecher-makedoniya-tramp-nominira-yuri-kim-za-poslanik-na-sasht-v-albaniya.html", "text": "Американският президент Доналд Тръмп номинира дипломата Юри Ким за асоцииран и пълномощен посланик на САЩ в Албания, съобщава електронното издание на македонския вестник  \"Вечер\" , като се позовава на информация, публикувана на официалната интернет страница на Белия дом. \r\nКим, която е с произход от Гуам, работи в Държавния департамент на САЩ като директор на Службата по въпросите на Южна Европа. Преди това тя е била директор на Държавния департамент за изследване на дипломацията, ръководител на кабинета на заместник държавния секретар и директор на Службата за европейска сигурност и военнополитически въпроси. \r\nТя също така е специален помощник на помощник държавния секретар за Източна Азия и Тихия океан и член на делегацията на САЩ в шестстранните преговори за прекратяване на ядрената програма на Северна Корея. Била е и политически съветник в посолството на САЩ в Багдад и Анкара. \r\nГовори китайски, японски, корейски и турски. \r\nПосолството на САЩ в Тирана е без посланик от миналия август насам, след като Доналд Лу напусна поста, припомня изданието. Тереза Герова", "date": "2019.06.29", "title": "\"Вечер\" (Македония): Тръмп номинира Юри Ким за посланик на САЩ в Албания"}
{"url": "http://www.focus-news.net/news/2019/06/29/2675251/plyus-info-makedoniya-v-dubrovnik-izmeriha-rekordno-visoki-temperaturi.html", "text": "В хърватския град Дубровник са измерени рекордните 37.3 градуса по Целзий, предава скопската електронна медия  \"Плюс Инфо\" . \r\nМестни медии предават, че дори във вечерните часове на петък в популярния курортен град термометрите са показвали 33 градуса по Целзий. \r\nНай-високата температура в Дубровник е измерена пред 16 години. \r\nГорещините в Европа продължават с рекордни стойности за месец юни. Освен Испания, Италия и Германия, рекодни жеги са отчетени и във Франция, където на места температурите надхвърлиха 45 градуса по Целзий.  Тереза Герова", "date": "2019.06.29", "title": "\"Плюс Инфо\" (Македония): В Дубровник измериха рекордно високи температури"}
{"url": "http://www.focus-news.net/news/2019/06/29/2675245/d-r-desislava-panayotova-bogoslov-na-ikonite-apostolite-petar-i-pavel-sa-izobrazyavani-darzheyki-hram-zashtoto-sa-rabotili-za-tova-hristovata-tsarkva-da-vazkrasne.html", "text": "На иконите апостолите Петър и Павел са изобразявани, държейки храм, защото са работили за това Христовата църква да възкръсне. Това каза богословът д-р Десислава Панайотова в интервю за  Агенция „Фокус“  по повод 29 юни, когато православната църква почита светите апостоли Петър и Павел. \r\n„Апостол Петър е един от най-изявените апостоли в евангелията, има най-много разкази има за това, какво е вършил и какво е говорил. А свети апостол Павел е т.нар. апостол на езичниците – т.е. той е евангелизирал огромно количество езичници в първи век. И без да е част от 12-те апостоли, св. апостол Павел е заслужил не по-малко пред бога и пред цялата църква да бъде почитан. И затова в православието се е възприело те да бъдат чествани заедно – именно за да се покаже, че макар Павел да е бил гонител на църквата до определен период от своя живот, неговото покаяние и обръщане към Христа го изравняват с 12-те апостоли. И в този смисъл той е почитан колкото тях“, заяви д-р Панайотова и посочи, че те са допринесли много за разпространението на християнството и се честват в един и същи ден, така че да им се отдаде заслужена почит. \r\nТя обясни, че на иконите двамата апостоли са изобразявани, държейки храм. „Не че са строили храм, а храмът символизира църквата, богочовешкия организъм, тялото Христово, цялото събрание от вярващи от всички времена. Тоест, тези двама мъже са се потрудили максимално Христовата църква да възрасне – заедно са направили това, в един дух. И този един дух е Светият дух – третото лице на Светата троица. И Светият дух ги е ръководил, така че в единомислие всеки да извърши своята мисия и да съграждат църква. Това е символът на това, че те държат храм в ръцете си и то заедно – не в противоборство, не в противоречие, а в пълно единомислие на вярата“, посочи богословът. \r\nЦветилена СИМЕОНОВА Пълния текст на интервюто четете в „Мнение”", "date": "2019.06.29", "title": "Д-р Десислава Панайотова, богослов: На иконите апостолите Петър и Павел са изобразявани, държейки храм, защото са работили за това Христовата църква да възкръсне"}
{"url": "http://www.focus-news.net/news/2019/06/29/2675250/gd-granichna-politsiya-intenziven-e-trafikat-na-gkpp-kulata-i-gkpp-makaza-na-izhod-za-leki-avtomobili.html", "text": "На българо-гръцката граница на ГКПП-Кулата и ГКПП-Маказа трафикът е интензивен на изход за леки автомобили и автобуси. Препоръчва се използването на ненатоварените ГКПП-Илинден, ГКПП-Златоград, ГКПП-Ивайловград и ГКПП-Капитан Петко Войвода. Това съобщиха от  ГД „Гранична полиция“ . Информацията за трафика по границите е към 12.00 часа. На българо-македонската граница трафикът е интензивен на ГКПП-Гюешево за леки автомобили в двете посоки. На българо-румънската граница на ГКПП \"Дунав мост-Видин\" и ГКПП \"Дунав мост-Русе\" трафикът е интензивен на изход за товарни автомобили.  На ГКПП \"Дунав мост-Русе\", ГКПП \"Кардам\" и ГКПП \"Дуранкулак\" трафикът е интензивен на вход и изход за леки автомобили. На българо-сръбската и българо-турската граница трафикът е нормален на всички гранични контролно-пропускателни пунктове.", "date": "2019.06.29", "title": "ГД „Гранична полиция“: Интензивен е трафикът на ГКПП-Кулата и ГКПП-Маказа на изход за леки автомобили"}
{"url": "http://www.focus-news.net/news/2019/06/29/2675244/ministar-mladen-marinov-tsentarat-za-narusheniyata-na-patya-shte-ima-efekt-varhu-koruptsionniya-natisk-zashtoto-dannite-shte-se-obrabotvat-ot-softuer.html", "text": "Центърът за нарушенията на пътя ще има ефект върху корупционния натиск, защото данните ще се обработват от софтуер. Това каза пред журналисти министърът на вътрешните работи Младен Маринов след участие в кръгла маса „Ефективни модели и инструменти за повишаване на безопасността на транспортната система“, предаде репортер на  Агенция „Фокус“ . ”Единният център за обработка на нарушенията ще даде възможност на колегите да стоят повече на пътя, защото сега той генерира нарушения и след това трябва да ги преработи. С този център това ще се прави централизирано от софтуер, има ефект върху корупционния натиск, защото генерираното нарушение няма да се обработва от същия човек, а ще отива в център, където няма да има никаква зависимост“, поясни Маринов. \r\nПо отношения на новосъздадения координационен център към МВР, той отбеляза, че решението е прието с постановление на Министерски съвет. „В момента се изготвят заповеди за назначаване на служителите. Той не е нова структура, няма самостоятелен бюджет, няма да касае промяна в държавния бюджет“, добави той.  \r\n„Скоро ще бъдат пуснати пътни участъци, където ще се измерва средна скорост. Това е пътен участък, който не позволява излизане от движението и скоростта се мери за целия пътен участък, което е много по-ефективно от камерите“, поясни вътрешният министър. „Те ще дадат възможност в по-дълги участъци да се спазва средната скорост“, обяви той.  \r\nСпоред него в България, когато се направим един хубав път, всеки приема, че по него може да кара с неограничена скорост. „Трябва да работим по отношение на самосъзнанието на водачите“, поясни той. Маринов вмъкна, че дори когато има ремонт или недобра инфраструктура на пътя това е отбелязано с пътни знаци.  \r\nДаяна ДЮЛГЕРОВА", "date": "2019.06.29", "title": "Министър Младен Маринов: Центърът за нарушенията на пътя ще има ефект върху корупционния натиск, защото данните ще се обработват от софтуер"}
{"url": "http://www.focus-news.net/news/2019/06/29/2675252/na-30-yuni-nfsb-shte-otbelezhi-17-godini-ot-konchinata-na-akad-nikolay-haytov.html", "text": "На 30 юни се навършват 17 години от кончината на великия  писател и патриот акад. Николай Хайтов. Партия „Национален фронт за спасение на България“ кани всички родолюбиви българи да почетат паметта на радетеля за съхранение и опазване на България и всичко българско на 30 юни (неделя) от 11.00 часа в Борисовата градина пред паметника Николай Хайтов. Това съобщиха от  пресцентъра на партията .", "date": "2019.06.29", "title": "На 30 юни НФСБ ще отбележи 17 години от кончината на акад. Николай Хайтов"}
{"url": "http://www.focus-news.net/news/2019/06/29/2675253/magdalena-miltenova-konfederatsiya-na-avtobusnite-prevozvachi-lipsata-na-informatsiya-i-dialog-s-institutsiite-po-otnoshenie-na-tol-sistemata-e-osnovna-prichina-za-naprezhenie-v-bransha.html", "text": "Липсата на информация и диалог с институциите по отношение на ТОЛ системата е основна причина за напрежение в бранша. Това каза в интервю за седмичното обзорно предаване „Метроном“ на   Радио „Фокус“  Магдалена Милтенова, председателят на Конфедерацията на автобусните превозвачи, във връзка с предстоящия Обществен консултативен съвет по въвеждане в експлоатация на електронната система за таксуване на база време и изминато разстояние, свикана от министъра на регионалното развитие и благоустройството. Магдалена Милтенова обясни, че след последната среща при премиера, на която въвеждането на системата бе отложено, нищо ново не се е случило. „Имаме своите резерви, които сме изразили, включително и пред премиера. Трябва да има справедлива ТОЛ система, правилно разпределение, което е съобразно увреждането на пътната инфраструктура. Тежестта на увреждане как ще бъде измервана е един от въпросите, които задаваме, как ще бъде разпределена между леките автомобили, тежкотоварните превозни средства и автобусите също е важен въпрос, който предстои да бъде поставен на Обществения съвет“, коментира Магдалена Милтенова. Тя отбеляза, че браншът очаква също пътищата да бъдат редуцирани по такъв начин, че когато няма алтернативни маршрути, тези участъци да не бъдат облагани. „В автобусния сектор и една стотинка на километър е много, защото това ще оскъпи много услугата и разходите. Имаме сключени договори с общини, които не могат да бъдат променяни. Има фиксирани цени, върху които се работи. Проблемът е сериозен и предстои да бъде обсъден, така че и потребителите да бъдат в благоприятна позиция по отношение въвеждането на ТОЛ системата. Световната банка предложи рестриктивни и стресиращи суми за бранша на километър пробег, което не е съобразено с реалната обстановка в страната. Това също ще бъде предмет на разговора“, каза още тя. Магдалена Милтенова подчерта, че липсата на информация и диалог с институциите по отношение на ТОЛ системата е основна причина за напрежение в бранша. \r\nРосица АНГЕЛОВА", "date": "2019.06.29", "title": "Магдалена Милтенова, Конфедерация на автобусните превозвачи: Липсата на информация и диалог с институциите по отношение на ТОЛ системата е основна причина за напрежение в бранша"}
{"url": "http://www.focus-news.net/news/2019/06/29/2675247/tass-tramp-shte-obmisli-seriozno-vazmozhnostta-da-poseti-rusiya-prez-may-2020-godina.html", "text": "Държавният глава на САЩ Доналд Тръмп сериозно обмисля възможността да посети Москва през май 2020 г., за да участва в тържествата по повод годишнината от победата във Втората световна война. Съответното американският лидер обяви това на пресконференция след участието си в срещата на върха на Г-20 в Осака, предава  TACC . \r\n\"Те празнуват 75-та годишнина от победата над нацизма. Той [руският президент Владимир Путин] ме покани. И казах, че сериозно ще разгледам това предложение\", заяви Тръмп. \"Русия премина през много, загуби, мисля, че загуби много повече хора от всички останали, в борбата срещу нацизма. Той ме покани, а аз казах, че ще разгледаме това, ще го обмислим много сериозно\", добави президентът на САЩ.  Тереза Герова", "date": "2019.06.29", "title": "ТАСС: Тръмп ще обмисли сериозно възможността да посети Русия през май 2020 година"}
{"url": "http://www.focus-news.net/news/2019/06/29/2675254/veliko-tarnovo-edinadeset-mladi-ekskurzovodi-poluchiha-diplomi-v-nikopolis-ad-istrum.html", "text": "Единадесет ученици от Езикова и Природо-математическата гимназия в старата столица получиха дипломите си за завършен курс по екскурзоводство в Археологическия резерват „Никополис ад Иструм“. Това съобщи за  Радио „Фокус“ – Велико Търново  Владислава Андреева, отговаряща за връзки с обществеността в Регионалния исторически музей в града. Документите им бяха връчени след открит урок, изнесен от изследователя на античния град и директор на РИМ-Велико Търново д-р Иван Църов. Той  запозна младежите с историята и археологическите проучвания на музейния обект. \r\nУчениците приключиха двегодишния курс на обучение в клуб „Млад екскурзовод” при Общински детски комплекс – Велико Търново. Те са от 10 и 11 клас и вече притежават основни познания за българското Средновековие и Възраждане, владеят английски, руски, френски, испански и немски език. \r\nТова е 16-тия  випуск млади хора, които се обучават в тънкостите на екскурзоводската професия и трупат знания за историята на Велико Търново и музейните обекти. На символичното им дипломиране присъства и директора на Общински детски комплекс-Велико Търново Анелия Пейчева. \r\nЛуиза ТРАНЧЕВА", "date": "2019.06.29", "title": "Велико Търново: Единадесет млади екскурзоводи получиха дипломи в Никополис ад Иструм"}
{"url": "http://www.focus-news.net/news/2019/06/29/2675249/afp-erdogan-e-uveren-che-sasht-nyama-da-nalozhat-sanktsii-sreshtu-turtsiya-zaradi-s-400.html", "text": "Държавният глава на Турция Реджеп Тайип Ердоган изрази увереност, че САЩ няма да наложат санкции на страната заради решението на Анкара да закупи руската зенитно-ракетна система С-400, предава  AFP . \r\nСъответното уверение турският лидер е получил на срещата с американския му колега Доналд Тръмп.  \r\n\"Чухме от него, че няма да има нищо подобно (санкции)\", подчерта Ердоган на пресконференция в Осака, Япония, след среща с Тръмп в кулоарите на форума на върха на Г-20. Тереза Герова", "date": "2019.06.29", "title": "AFP: Ердоган е уверен, че САЩ няма да наложат санкции срещу Турция заради С-400"}
{"url": "http://www.focus-news.net/news/2019/06/29/2675257/pazardzhik-20-godini-ot-sazdavaneto-si-otbelyazva-shekspirovata-teatralna-shkola-petrovden-v-selo-patalenitsa.html", "text": "20 години от създаването си отбелязва Шекспировата театрална школа „Петровден“ в село Паталеница, съобщи за  Радио „Фокус“ – Пазарджик  Инна Церовска, директор на Младежки дом-Пазарджик. Тя обясни, че по този повод са предвидени три представления през месец юли. „През тази година нашата кауза Шекспирова театрална школа „Петровден“ отбелязва 20 години от създаването си. От 1999 година насам на сцената с най-високия таван сме ви представили 14 от произведенията на Шекспир. Някои от тях повторихме, други години поставяхме авторски текстове, а също реализирахме и проекти със силна социална страна. За поредна година в Паталеница ще се представят три различни спектакъла“, отбеляза Церовска. Тя уточни, че първият от тях е на 6 юли от 21.00 часа. Ще бъде представена пиесата „Ромео и Жулиета“ – гостуващо представление на актьорския клас на доц. д-р Пенко Господинов от НАТФИЗ“, заяви Инна Церовска. \r\nВаня НИКОЛОВА", "date": "2019.06.29", "title": "Пазарджик: 20 години от създаването си отбелязва Шекспировата театрална школа „Петровден“ в село Паталеница"}
{"url": "http://www.focus-news.net/news/2019/06/29/2675256/pregled-na-mezhdunarodnite-novini-do-13-chasa-agentsiya-fokus.html", "text": "На ръководителите на външнополитическите ведомства на Руската федерация и САЩ е възложено да започнат консултации по СТАРТ-3. Това заяви пред журналисти лидерът на Кремъл Владимир Путин след края на срещата на върха на Г-20 в японския град Осака, предава  TACC . \r\n\"Що се отнася до СТАРТ-3, ние инструктирахме министерствата на външните работи да започнат консултации по този въпрос. Дали тези консултации ще доведат до удължаване на договора, все още не знам, твърде рано е да се каже, но обсъдихме това\", подчерта Путин.  \r\nТретият договор за Ограничаване на стратегическите нападателни оръжия (на английски: Strategic Arms Reduction Treaty) е договорен между САЩ и Русия и трябва драстично да намали ядрените арсенали на двете страни. Началото на преговорите е поставено в Хелзинки между президента на САЩ Бил Клинтън и президента на Русия Борис Елцин през 1997 г. \r\n***  Деветнадесет членове на Г-20, без САЩ, се съгласиха с \"необратимостта\" на Парижкото споразумение за климата и обещаха пълното му прилагане, предава  AFP . \r\nСъответното се подчертава в заключителната декларация след двудневните преговори в японския град Осака. \r\nВ текста се признава също, че търговските спорове и геополитическите търкания се увеличават. \r\n***  Държавният глава на САЩ Доналд Тръмп сериозно обмисля възможността да посети Москва през май 2020 г., за да участва в тържествата по повод годишнината от победата във Втората световна война. Съответното американският лидер обяви това на пресконференция след участието си в срещата на върха на Г-20 в Осака, предава  TACC . \r\n\"Те празнуват 75-та годишнина от победата над нацизма. Той [руският президент Владимир Путин] ме покани. И казах, че сериозно ще разгледам това предложение\", заяви Тръмп. \"Русия премина през много, загуби, мисля, че загуби много повече хора от всички останали, в борбата срещу нацизма. Той ме покани, а аз казах, че ще разгледаме това, ще го обмислим много сериозно\", добави президентът на САЩ.  \r\n***  Канцлерът на ФРГ Ангела Меркел коментира неотдавнашните публикации за здравословното й състояние, като увери, че се чувства добре, съобщава германският вестник  BILD . \r\nВ последно време в медиите се появиха информации за здравословен проблем на Меркел, след като на няколко официални събития камери уловиха треперени в ръцете й. Отговаряйки на журналистически въпрос на пресконференцията след срещата на Г-20 в Осака, германският канцлер бе категорична: \"Сигурна съм, че ще отмине от само себе си. Не мога да кажа нищо конкретно. Чувствам се добре\".  \r\nМеркел се срещна в кулоарите на Г-20 с руския президент Владимир Путин. Беше отбелязано, че тя изглеждаше весела. Но по-рано треморът й бе забелязан. Например, на 18 юни на среща с президента на Украйна Владимир Зеленски, канцлерът силно се разтрепери с цялото си тяло, особено по време на изпълнението на национални химни. По-късно тя обясни, че състоянието й се е дължало на дехидратация.  \r\nДруг подобен инцидент бе забелязан преди няколко дни, по време на прием в Президентството в Берлин. Меркел обаче отказа предложената й чаша вода. След това германското правителство заяви, че канцлерът се чувства добре и планира да лети до Осака. \r\n***  В отговор на текущите дейности и бъдещите проекти на Турция в териториалните води на Кипър, Никозия издаде навигационен телекс, резервиращ части от Блокове 2 и 3 в изключителната си икономическа зона (ИИЗ) за военноморски учения в периода от 1 до 10 юли, съобщава електронното издание на атинския ежедневник  Kathimerini . \r\nНа базата на неотдавнашни коментари на турския министър на енергетиката Фатих Донмез и други официални лица, това е областта, в която се очаква да бъде изпратен вторият сондажен кораб на Анкара - \"Явуз\". В Блок 3 се намира и мястото, в което Турция предотврати проучванията на италианската компания \"Ени\" през февруари миналата година.  \r\nВ същото време Никозия твърди, че прави всичко по силите си, за да осигури участието на френската енергийна компания \"Тотал\" в блокове, които вече са лицензирани за италианската \"Ени\", както и за консорциум на италианската компания KOGAS. \r\nПоведението на Турция спрямо Кипър бе разкритикувано от лидера на опозиционната \"Нова демокрация\" Кириакос Мицотакис, който заяви, че ИИЗ на острова също засяга Европейския съюз и че ако Анкара продължи своите нарушения, Брюксел трябва да наложи санкции. \r\n***  Президентът на САЩ Доналд Тръмп заяви в събота, че би искал да се срещне със севернокорейския лидер Ким Чен-ун този уикенд в демилитаризираната зона между двете Кореи, а от Пхенян отвърнаха, че една такава среща би била „значима“, ако се случи, предава  Reuters . \r\nТръмп, който е в Осака, Япония, на срещата на върха на Г-20, трябва да пристигне в Южна Корея по-късно в събота и ще се върне във Вашингтон в неделя. \r\nАко Тръмп и Ким се срещнат, това ще бъде третата им среща за малко повече от една година и четири месеца след последната, във Виетнам, която завърши без прогрес в усилията за денуклеаризация на Северна Корея. \r\nАмериканският лидер направи предложението си за среща с Ким в Туитър относно пътуването си за Сеул. \r\n„Докато съм там, ако председателят Ким от Северна Корея види това, бих се срещнал с него на границата/ДМЗ, само за да си стиснем ръцете и да си кажем здрасти(?)!“ – заяви той. \r\nПо-късно държавният глава каза пред журналистите, че се е сетил за това тази сутрин. \r\n„Ще бъдем там и", "date": "2019.06.29", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/06/29/2675260/nina-stavreva-kmet-na-kavarna-za-poredna-godina-kamen-bryag-shte-posreshtne-parvoto-yulsko-slantse-s-atraktivna-i-bogata-programa.html", "text": "За поредна година Камен бряг ще посрещне първото юлско слънце с атрактивна и богата програма. Това каза за предаването „Метроном“ на  Радио „Фокус“  кметът на Каварна Нина Ставрева. „Програмата ще започне в 01.00 сутринта на 1 юли. На сцената ще излезе една млада рок група „CREEP“ от град Добрич. Заложили сме и та „Ember and dust“ – смесена формация от американски и български музиканти. Най-интересно ще бъде малко преди изгрева, когато за всички хора, които са събрани около сцената и брега на Камен бряг, ще запее своите хитове емблематичният Джо Лин Търнър. Той ще бъде в компанията на Звезди Керемедчиев и група „Ахат“, които вече са наши традиционни гости и заедно посрещаме първото юлско слънце“, обясни Ставрева. Тя каза още, че всеки намира своята причина да посрещне първоюлското слънце на Камен бряг. То се посреща традиционно с рок музика, уточни тя, като припомни, че рокът е символ на свободата. По думите й атмосферата на 1 юли на Камен бряг е уникална и неповторима. Множество туристи посещават Каварна във връзка с Джулай морнинг, добави кметът, като уточни, че от началото на сезона Общината бележи около 20% ръст на туристите и броя на нощувките спрямо миналата година. \r\nРосица АНГЕЛОВА", "date": "2019.06.29", "title": "Нина Ставрева, кмет на Каварна: За поредна година Камен бряг ще посрещне първото юлско слънце с атрактивна и богата програма"}
{"url": "http://www.focus-news.net/news/2019/06/29/2675259/dimitar-trenchev-istorik-po-vreme-na-gratskata-okupatsiya-na-petrichko-ot-lyatoto-na-1913-g-sa-razgrabeni-vsichki-targovski-dyukyani-i-428-kashti-izgoreno-e-oshte-nedostroenoto-balgarsko-uchilishte.html", "text": "По време на едномесечната гръцка окупация на петричко от лятото на 1913 г. са разграбени всички търговски дюкяни и 428 къщи, изгорено е недостроеното българско училище, турското училище, болницата и казармата. Това каза за  Радио „Фокус“ – Пирин  историкът Димитър Тренчев. По думите му  подтиквани и подпомагани от местните гръкомани окупаторите унищожават дори надгробните паметници с надписи на български език в гробището при църквата „Свети Николай Мирликийски Чудотворец“ в квартал Вароша. Според Тренчев в затвора са хвърлени 80 от най-будните петричани – учители, свещеници и търговци. „Арестувани и изтезавани за пари и ценности са други 146 по-заможни българи. От тях четирима не издържат на побоя още в ареста, а още 27 – умират до края на годината. Следствие на интригите и щедрия подкуп на епитропа – гръкоманин Вангел Анастасов – Таци е убит и известният просветен и църковен деятел и функционер на ВМОРО Иван Тасушев. Последната цивилна жертва пада в село Коларово на 29 юли при изтеглянето. Промъкналият се да проследи машрута на изтегляне Никола Стоименов – Мамин Кольо от село Коларово е арестуван от гръцки войници. Смазан от бой Никола е натоварен с отмъкнатата плячка на войниците, които го подкарват към прохода Демир Капия“, коментира Тренчев. Той каза още, че по пътя се редуват да го яздят като добиче и да го пришпорват с щиковете си. Димитър Тренчев подчерта, че мъченикът издъхва в нечовешки страдания в местността Леврен. Той коментира, че палачите обесват мъртвото му тяло на вековен бук, който оттогава се нарича „Маминкольовата бука“. Според него народната памет и историографията вписват тези дни в черните страници от миналото на Района и Родината. „Премъдрата, но непредвидима съдба отрежда гръцките окупационни войски да се изтеглят от град Петрич и района на 29 юли – кулминационният ден на Беласишката битка отпреди 9 века. Един съдбовен знак, чиято символика и двете държави ще разчетат напълно чак след 8 десетилетия“, посочи Тренчев. \r\nЛивия НИНОВА", "date": "2019.06.29", "title": "Димитър Тренчев, историк: По време на гръцката окупация на петричко от лятото на 1913 г. са разграбени всички търговски дюкяни и 428 къщи, изгорено е още недостроеното българско училище"}
{"url": "http://www.focus-news.net/news/2019/06/29/2675255/adelina-stefanova-hram-vavedenie-bogorodichno-blagoevgrad-na-petrovden-priklyuchvat-petrovite-posti-i-se-otgovyava-s-petrovsko-pile.html", "text": "На Петровден приключват Петровите пости и се отговява с петровско пиле. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „В църквата се носят ябълки петровчета, които се раздават на всички в църквата. Не се препоръчва работа на полето. Наистина ден година храни, но що са дни наред, все са наши. Щом няма работа, тогава има веселие. На този ден в много селища организират сборове и панаири. Задължителна е общата трапеза. Освен пиле и баница с масло и сирене, се сервират кокошка и яхния със зелени сливи, сладкиши за децата и всичко, което може да приготви домакинята“, посочи тя. Стефанова каза още, че старите баби казват, че ако на Петровден кучетата спят, зимата ще е люта; ако на Петровден кукувицата отлети на юг, ще има много плодове; ако духа вятър, на Коледа ще има много сняг. \r\nНатали СТЕФАНОВА", "date": "2019.06.29", "title": "Аделина Стефанова, храм „Въведение Богородично“-Благоевград: На Петровден приключват Петровите пости и се отговява с петровско пиле"}
{"url": "http://www.focus-news.net/news/2019/06/29/2675261/vokalistat-na-btr-atanas-penev-nasko-shte-posreshtnem-parvoto-yulsko-utro-na-brega-na-dunav-kray-tutrakan.html", "text": "За поредна година ще посрещнем първото юлско утро на брега на Дунав край Тутракан. Това каза в интервю за седмичното обзорно предаване „Метроном“ на   Радио „Фокус“  вокалистът на Б.Т.Р Атанас Пенев – Наско. „Във всяко едно утро има нещо вълшебно, но когато стане дума за комбинация между музика, утро, юли, море, река, събирането на хората, за да честват идването на новия ден е неповторимо. По онова време е било един вид непокорство и опълчване срещу тогавашния режим, зов за свобода, а сега е нещо красиво и магично. Тази година отново ще посрещнем изгрева на брега на река Дунав в Тутракан, отново с Джон Лоутън и музиката на Юрая Хийп“, допълни музикантът. През летните месеци Б.Т.Р ще има участия в различни градове на страната, а на 27 юли отново ще бъде в Тутракан, заедно с Джо Лин Търнър и музиката на Рейнбоу и Дийп Пърпъл. През есента предстои турне извън страната и заснемането на нов видеоклип. По отношение на присъствието на български автори в родния ефир Атанас Пенев коментира, че то е недостатъчно, което е престъпление спрямо българската култура.  \r\nРосица АНГЕЛОВА", "date": "2019.06.29", "title": "Вокалистът на Б.Т.Р Атанас Пенев – Наско: Ще посрещнем първото юлско утро на брега на Дунав край Тутракан"}
{"url": "http://www.focus-news.net/news/2019/06/29/2675263/kyustendil-tsentarat-za-obshtestvena-podkrepa-v-dupnitsa-e-realiziral-kampaniyata-zhivotat-e-tsenen.html", "text": "Центърът за обществена подкрепа в Дупница е реализирал кампанията „Животът е ценен”. Това каза пред  Радио „Фокус” – Кюстендил  Димитър Шопов, психолог към Центъра за Обществена подкрепа. „Обхванахме различни възрасти, не само младежите, но и по-малките. Запознахме ги със знаците, с правилата за движение”, каза Димитър Шопов. Целта на кампанията е превенция от безразсъдно шофиране по пътищата, което води до загуба на човешки животи. За тази цел експерти от Центъра за обществена подкрепа и учениците са проектирали и осъществили арт инсталация в подкрепа на безопасността на пътя, касаеща всички участници в движението. Инсталацията ще бъде монтирана на възлово място в града, за да напомня на всички водачи да шофират внимателно. В рамките на различни занимания е представена и презентацията на тема „На пътя винаги е опасно”.  \r\nВенцеслав ИЛЧЕВ", "date": "2019.06.29", "title": "Кюстендил: Центърът за обществена подкрепа в Дупница е реализирал кампанията „Животът е ценен”"}
{"url": "http://www.focus-news.net/news/2019/06/29/2675243/bild-angela-merkel-komentira-publikatsiite-za-zdravoslovnoto-y-sastoyanie-uveri-che-se-chuvstva-dobre.html", "text": "Канцлерът на ФРГ Ангела Меркел коментира неотдавнашните публикации за здравословното й състояние, като увери, че се чувства добре, съобщава германският вестник  BILD . \r\nВ последно време в медиите се появиха информации за здравословен проблем на Меркел, след като на няколко официални събития камери уловиха треперени в ръцете й. Отговаряйки на журналистически въпрос на пресконференцията след срещата на Г-20 в Осака, германският канцлер бе категорична: \"Сигурна съм, че ще отмине от само себе си. Не мога да кажа нищо конкретно. Чувствам се добре\".  \r\nМеркел се срещна в кулоарите на Г-20 с руския президент Владимир Путин. Беше отбелязано, че тя изглеждаше весела. Но по-рано треморът й бе забелязан. Например, на 18 юни на среща с президента на Украйна Владимир Зеленски, канцлерът силно се разтрепери с цялото си тяло, особено по време на изпълнението на национални химни. По-късно тя обясни, че състоянието й се е дължало на дехидратация.  \r\nДруг подобен инцидент бе забелязан преди няколко дни, по време на прием в Президентството в Берлин. Меркел обаче отказа предложената й чаша вода. След това германското правителство заяви, че канцлерът се чувства добре и планира да лети до Осака. Тереза Герова", "date": "2019.06.29", "title": "BILD: Ангела Меркел коментира публикациите за здравословното й състояние, увери, че се чувства добре"}
{"url": "http://www.focus-news.net/news/2019/06/29/2675266/stara-zagora-starozagortsi-razmenyaha-knigi-pod-ayazmoto.html", "text": "Любители на писаното слово се събраха в пространството над фонтан \"Жабките\", за да участват в Десетия юбилеен BookCrossing на \"Национална бизнес поща\" и приятели, който се организира в партньорство с Община Стара Загора. Това съобщиха от  пресцентъра на Общината .  „Добър ден на всички пишещи. Благодаря ви, че се включихте и подкрепяте пишещите и четящите хора на Стара Загора от всички поколения. Тази инициатива е изключително значима в днешното време и затова Община Стара Загора я подкрепя”, каза Иванка Сотирова, зам.-кмет на Община Стара Загора. \r\nВ инициативата се включиха още омбудсманът Надежда Чакърова и зам.областният управител Петя Чакърова. \r\nСтарозагорци от всички възрасти и гости на града имаха възможност да разменят книги и идеи. Старозагорските автори: Таньо Клисуров, Петър Драгиев, Донка Йотова и Петър Бакърджиев раздаваха автографи на свои произведения и разговаряха в неформална среда със свои настоящи и бъдещи читатели. Всички дарители на книги получиха печат за участие в събитието и свидетелство за дарение.  \r\nДесетият BookCrossing е в подкрепа на активностите, свързани с кампанията \"Да сприятелим книжките с децата\" и с проекта \"Ваканция, ура\". \r\n„Книгата е единственото нещо, което докосва ума и сърцето. Да провокираме любовта към нея е наша основна мисия. Книгите от акцията за размяна, които не достигнат до своите читатели днес, ще бъдат дарени на читалищните библиотеки в селата от община Стара Загора”, обяви омбудсманът Надежда Чакърова. \r\nВодещи на празника бяха Бетина Радева, млад омбудсман на Стара Загора и заместникът й Калоян Максимов.", "date": "2019.06.29", "title": "Стара Загора: Старозагорци разменяха книги под Аязмото"}
{"url": "http://www.focus-news.net/news/2019/06/29/2675264/yordanka-fandakova-kmet-na-sofiya-predi-10-godini-v-stolitsata-imashe-10-km-metro-sega-sa-40-a-sled-nyakolko-mesetsa-shte-badat-52-km.html", "text": "Преди 10 години в столицата имаше 10 км метро, сега са 40, а след няколко месеца ще бъдат 52 км. Това каза кметът на София Йорданка Фандъкова в предаването „Седмицата“ по  Дарик радио . “Очевидно е, че за 10 години градът се промени значително. Промени се атмосферата. Преди 10 години София имаше 10 км метро. Днес те са 40, а само след няколко месеца ще бъдат 52. Това са 42 км. ново метро само за 10 години и това не е просто най-удобният градски транспорт, това е проект, който променя средата, променя града и начина на живот на хората и отношението им към града“, поясни тя. “Преди 10 години депонирахме 100 % битовите отпадъци в града. Днес депонираме 15%. Това стана благодарение на изградените инсталации за битови отпадъци, които помогнаха за решаването на един от най-тежките проблеми на града – кризата с отпадъците. Плановете ни са след няколко години да имаме нулеви отпадъци и нулево депониране на отпадъците“, добави Фандъкова.  \r\nСпоред нея видима е и промяната на организацията на градския транспорт. „Не е нужно да се връщам 10 години назад, само преди 5 години се возихме в старите „икаруси“, в който докато валеше капеше дъжд. Днес те са в историята. 90% от автобусния парк на града е с най-високия екологичен стандарт евро – 6“, коментира още столичният кмет. „Вече по улиците на София се движат първите 20 електробуса, само след два-три месеца ще имаме още 15. Това са превозни средства с нулеви емисии,“ допълни тя. „25 нови трамвая, първите от десетилетия, 90% подменен тролейбусен транспорт. Това е коренна промяна в обществения транспорт на града, което е най-важната предпоставка за това хората да оставят собствените си автомобили“, изтъкна още Фандъкова. Според нея управлението на София има чувствителен напредък във всички сфери. „Първият от няколко години нов градски парк – „Възраждане“, който в момента се разширява, първият аквапарк с минерална вода, обновени са почти всички градски паркове, в момента се работи в „Западен парк“. „За мен образованието, културата и духовността са наистина това, което променя нагласите на хората, променя отношението към града, съпричастността и отношенията към тях“, посочи тя. „За тези 10 години построихме 90 нови сгради на детски градини, 4 нови училища, в момента строим 10 нови училищни сгради и очаквам следващата година, когато бъдат завършени, да няма училище без физкултурен салон“, заяви тя. Фандъкова отчете, че е заварила поне 10 училища, в които децата са играели в класните стаи. „Заедно с това работим много активно в сферата на културата. С това искрено се гордея, защото аз започнах тази дейност като заместник-кмет по култура. Ние направихме истинска реформа“, добави тя.", "date": "2019.06.29", "title": "Йорданка Фандъкова, кмет на София: Преди 10 години в столицата имаше 10 км метро, сега са 40, а след няколко месеца ще бъдат 52 км"}
{"url": "http://www.focus-news.net/news/2019/06/29/2675267/api-vazstanoveno-e-dvizhenieto-mezhdu-pv-slanchevo-i-pv-devnya-na-am-hemus.html", "text": "Възстановено е движението между п.в. \"Слънчево\" и п.в. \"Девня\" на АМ \"Хемус\". Това съобщиха от  пресцентъра на Агенция \"Пътна инфраструктура\" .", "date": "2019.06.29", "title": "АПИ: Възстановено е движението между п.в. \"Слънчево\" и п.в. \"Девня\" на АМ \"Хемус\""}
{"url": "http://www.focus-news.net/news/2019/06/29/2675262/zam-glavniyat-prokuror-ivan-geshev-dokazatelstvata-za-falshivi-telk-ove-v-sofiya-sa-preki-sluzhitel-na-mvr-se-predstavi-za-klient-i-mina-po-tsyalata-veriga-na-prestapnata-grupa.html", "text": "Доказателствата за фалшиви ТЕЛК-ове в София са преки, служител на МВР се представи за клиент и мина по цялата верига на престъпната група. Това каза заместник-главният прокурор Иван Гешев по време на брифинг във връзка с разследването на действаща на територията на София организирана престъпна група осигурявала ТЕЛК-решения на здрави лица срещу подкупи, предаде репортер на  Агенция „Фокус“ . \r\n„Преди време казах, че прокуратурата се ангажира сериозно с така наречените измами, свързани с ТЕЛК и че тази дейност на прокуратурата няма да е кампанийна. Днешният случай мисля, че ще потвърди това, което казах преди няколко месеца. Ще повторя с риск да стана досаден няколко неща, които продължават да са същите в тези няколко месеца, а те са, че от държавният и от общинския бюджет изтичат десетки и стотици милиони левове, които отиват към лица, които нямат право да ползват този ресурс. Мними инвалиди, които освен съответните пари в резултат на получените решения на ТЕЛК, които получават всеки месец, които са в размер, който е сериозен и може да позволи едно голямо семейство да живее нормално. Като страничен продукт получават десетки, стотици може би социални услуги, които допълнително натоварват държавния и общинските бюджети почти във всички сфери“, обясни Гешев.  \r\nПо думите му тези пари изтичат като каца без дъно и не стигат до хората, които имат реална нужда от тези пари, а това са хората с увреждания. „Страничен резултат от всичко това е, че на гърба на държавата живеят цели семейства и общности без да са заслужили и въобще да има причина да получават тези пари и социални услуги. Допълнително това по никакъв начин не мотивира тези хора, в някои случаи почти цели села да полагат, какъвто и да е труд. Интересното в случая е, че това, за което си говорим и което по някои дела сме доказвали с косвени доказателства, тук ще бъде доказано с преки“, каза Гешев. Заместник-главният прокурор уточни, че служител на МВР се е представил за клиент на организираната престъпна група е минал по цялата верига. „Платени са сумите, осигурени от МВР, които по определен начин са приобщени по делото като доказателства. Този служител на МВР си е платил капаро, крайна сума и си е получил решение на ТЕЛК, за това, че е 50 % нетрудоспособен“, посочи Гешев. Той обърна внимание, че служителят на МВР е напълно здрав.  \r\nТой допълни, че колегите му от ГДБОП са установили над 100 такива случая, извършени от тази организирана престъпна група. „Вие ще ни питате колко вероятно такива случая общо може да е извършила тази група, никой не може да ви каже. Реално колко са извършени и колко са минали по този канал да го наречем престъпен, никой не може да каже. Това е още едно потвърждение на всичко това, което ви казах за десетките и стотици милиони левове, които изтичат в посоки, но не в правилните. Ние не сме съвсем бедна държава, просто се разхищава обществен ресурс“, изтъкна още заместник-главният прокурор. Гешев допълни, че по случая е работено добре с ГДБОП.   \r\nДеница КИТАНОВА", "date": "2019.06.29", "title": "Зам.-главният прокурор Иван Гешев: Доказателствата за фалшиви ТЕЛК-ове в София са преки, служител на МВР се представи за клиент и мина по цялата верига на престъпната група"}
{"url": "http://www.focus-news.net/news/2019/06/29/2675268/sofiya-sluzhitel-na-mvr-shte-bade-vremenno-otstranen-zaradi-uronvane-na-prestizha-na-vedomstvoto.html", "text": "Служител на МВР ще бъде временно отстранен заради уронване на престижа на ведомството. Това съобщиха от пресцентъра на  МВР . „Действия от страна на служители, които уронват престижа на МВР, няма да бъдат толерирани. Личният пример винаги е най-важен, особено с оглед на доверието, което ни гласуват гражданите“, категорично подчерта министърът на вътрешните работи Младен Маринов по повод образувано дисциплинарно производство срещу служител на реда. „МВР има воля и инструменти, в лицето на службите по вътрешен контрол, да противодейства на прояви, които са в разрез с Етичния кодекс за поведение на държавните служители във ведомството. Осъждам такива прояви, които подкопават доверието във всички останали хиляди хора, които изпълняват съвестно и със себеотрицание дълга си“, допълни вътрешният министър. \r\n„Подробности за случая от тази нощ с участието на полицейски служител даде директорът на СДВР старши комисар Георги Хаджиев. Той уточни, че на мъжа е съставен АУАН. В такива случаи законът предвижда лишаване от правоуправление за срок от 2 години и дерегистрация на МПС за срок от 1 година. Разпоредена е проверка за цялостно изясняване на фактологията, в рамките на която вече са събрани сведения. Материалите ще бъдат докладвани на прокуратурата за преценка за наличие на хулиганско поведение. „При такива случаи сме открити и действаме безкомпромисно“, изтъкна старши комисар Хаджиев и уточни, че по негово предложение днес ще бъде образувано дисциплинарно производство и служителят - временно отстранен от длъжност.", "date": "2019.06.29", "title": "София: Служител на МВР ще бъде временно отстранен заради уронване на престижа на ведомството"}
{"url": "http://www.focus-news.net/news/2019/06/29/2675269/miroslav-yotov-damtn-ne-tryabva-da-zabravyame-che-roditelskiya-kontrol-e-90-ot-garantiranata-sigurnost-za-pravilnoto-izpolzvane-na-igrachkata-ot-deteto.html", "text": "Не трябва да забравяме, че родителския контрол е 90% от гарантираната сигурност за правилното използване на играчката от детето. Това каза в интервю за  Радио „Фокус“ – Варна  Мирослав Йотов, директор на Дирекция „Надзор на пазара“ в Държавната агенция за метрологичен и технически надзор (ДАМТН). Дирекцията провежда тематични проверки през летните месеци под наслов „Безопасно лято – 2019“, като фокуса тази година за детските играчки, изстрелващи предмети и слънчевите очила. Мирослав Йотов посочи, че от особено значение е родителите да следят инструкциите за употреба на дадената играчка, тъй като в много от случаите те пренебрегват конкретни указания за безопасно ползване. Освен това родителите трябва да съобразят дали категорията на играчката е подходяща за съответната възраст на детето, като това е оказано върху етикета или опаковката на продукта. „Тоест ако детето е под 3 години трябва задължително да има текст, че играчката е предназначена за деца под 36 месеца, тъй като ако имаме забранителния знак – забранена за деца до 36 месеца, това означава, че играчката не е годна, съдържа малки части най-вероятно и те лесно могат да се отделят и да попаднат в така наречения „цилиндър“, който имитира устата на дете и то може да погълне т.е. тази малка част може да премине през гърлото, да попадне в трахеята и да причини задушаване или дори фатален изход“, посочи Мирослав Йотов. Той допълни, че основното, за което инспекторите на звеното ще следят при изстрелващите детски играчки, са остри или метални върхове на стрелите или изстрелващия предмет. Той допълни, че родителите трябва да следят и за името и адреса на производителя на продукта. „Те трябва да са трайно отбелязани върху етикета на продукта, тъй като това дава възможност да се стигне до отговорния икономически оператор, който е пуснал продукта на пазара и ако той е несъответстващ да предприеме съответните коригиращи действия и ако се налага да ги изтегли от пазара и да ги унищожи“, каза още експертът. По думите му, от особено значение е и присъствието на така наречената CE маркировка върху етикета. „Това е графичен знак, който показва, че продукта е преминал всички тестове за безопасност и отговаря на европейските норми, хармонизирани към директивата за играчки и това гарантира, че продуктът е преминал тези тестове и е покрил изискванията за безопасност“, заяви Мирослав Йотов. Главна дирекция „Надзор на пазара“ към Държавната агенция за метрологичен и технически надзор е открила кампанията на 17 юни, като тя ще продължи две седмици. Инспектори на звеното са командировани в цялата страна. Осъществяват се и съвместни акции с Агенция „Митници“, посочи Мирослав Йотов. \r\nБояна АТАНАСОВА", "date": "2019.06.29", "title": "Мирослав Йотов, ДАМТН: Не трябва да забравяме, че родителския контрол е 90% от гарантираната сигурност за правилното използване на играчката от детето"}
{"url": "http://www.focus-news.net/news/2019/06/29/2675272/sport-vavezhdat-poimenni-bileti-za-machovete-v-parva-liga.html", "text": "От новия сезон билетите за мачовете в Първа лига ще бъдат поименни. Това е една от мерките за борба с хулиганството, залегнали в новия закон за спорта. Все пак БФС и клубовете ще имат гратисен период през есента, но от пролетния дял на всеки талон трябва да има личните данни на притежателя му наред с мястото и сектора, от който ще гледа срещата. За нововъведението призна и комисар Антон Златанов, който посочи, че това се прави за подобряване на сигурността на стадионите. От няколко години подобно правило има и в италианската Серия “А”.", "date": "2019.06.29", "title": "Спорт: Въвеждат поименни билети за мачовете в Първа лига"}
{"url": "http://www.focus-news.net/news/2019/06/29/2675271/siyka-mileva-govoritel-na-spetsprokuraturata-ustanoveni-sa-trima-lekari-i-posrednik-v-organiziranata-prestapna-grupa-za-telk-v-sofiya.html", "text": "Установени са трима лекари и посредник в организираната престъпна група за ТЕЛК в София. Това каза говорителят на Специализираната прокуратура прокурор Сийка Милева по време на брифинг във връзка с  разследването на действаща на територията на София организирана престъпна група осигурявала ТЕЛК-решения на здрави лица срещу подкупи, предаде репортер на  Агенция „Фокус“ . \r\n„Настоящото досъдебно производство е образувано с постановление на прокурор при специализирана прокуратура от 28 юни 2019 г. Същото е образувано по повод сезираща справка от ГДБОП, в която се съдържаха достатъчно данни за дейността на организирана престъпна група, действаща от началото на 2019 г. на територията на град София. Установено е, че групата е създадена с користна цел и с цел извършване на корупционни и документни престъпления, свързани с процедурата по придобиването на степен на инвалидност от ТЕЛК – комисията“, каза Милева. По думите й в хода на проведените оперативно-издирвателни мероприятия са установени членовете на организираната престъпна група. „Това са трима лекари, двама от които са председатели на две ТЕЛК комисии. Едната ТЕЛК комисия е 28-мо ДКЦ, а другата е Втора многопрофилна болница за активно лечение – София, по известна като Втора градска болница. Третият лекар, който е участник в организираната престъпна група е психиатър, управител на медицински център. Участникът с основна роля в извършването на престъпната дейност е лицето посредник между лекарите и лицата, които са желаели да се снабдят с такива неистински телкови решения. Това е лице, което е от български произход, осъждан криминално проявен. Легално той се занимава с търговия в магазин за дрехи на територията на женския пазар. Там работи заедно със съпругата си. Иначе неофициално той е известен сред лицата, които работят на територията на женския пазар, както и сред лица от ромски произход, че той може да осигури срещу заплащане ТЕЛК решение с над 50 % трудова инвалидност. Този човек е изградил доверени отношения с лични лекари, както с лекари от различни специалности и както с председатели на ТЕЛК комисии на територията на София. Същият се обажда наличните лекари, които срещу заплащане издават така наречените етапни епикризи, като лицата изобщо не се преглеждани, не са посещавали медицински прегледи, а лекарите удостоверявали в експертните заключения диагнози, от които лицата изобщо не са страдали. Услугата, която се заплащала варирала по договорка между отделните лица с членовете на групата. Тя е между 1000 и 3000 лнв. Заплащането е ставало поетапно. Първоначално се е заплащала авансова вноска за започване на процедурата, а когато се е получавало фалшивото експертно заключение се заплащало останалата стойност“, уточни още Сийка Милева.   \r\n„Вчера бяха извършени действия по разследването под надзора на Специализираната прокуратура в условията на неотложност. Бяха извършени претърсвания и изземвания на 12 адреса. Това са адреси, които са обитавани от членовете на организираната престъпна група, както и ползваните от тях служебни адреси“, допълни още Милева. Тя поясни, че са иззети множество документи, копия на лични карти, празни бланки за заявление на ТЕЛК, както и бележки, на които са изписани лични данни на лица и определени суми срещу тях.   \r\nДеница КИТАНОВА", "date": "2019.06.29", "title": "Сийка Милева, говорител на Спецпрокуратурата: Установени са трима лекари и посредник в организираната престъпна група за ТЕЛК в София"}
{"url": "http://www.focus-news.net/news/2019/06/29/2675270/plovdiv-zatrudneno-e-dvizhenieto-ot-plovdiv-do-graf-ignatievo-i-obratno-vav-vrazka-s-provezhdaneto-na-otkritiya-letatelen-den.html", "text": "Затруднено е движението от Пловдив до Граф Игнатиево и обратно във връзка с провеждането на открития летателен ден в авиобазата, съобщи  слушател на Радио „Фокус“.   По думите му се образуват огромни колони от автомобили.", "date": "2019.06.29", "title": "Пловдив: Затруднено е движението от Пловдив до Граф Игнатиево и обратно във връзка с провеждането на открития летателен ден"}
{"url": "http://www.focus-news.net/news/2019/06/29/2675276/prof-svetlozar-eldarov-14-ti-pehoten-makedonski-polk-e-edinstveniyat-koyto-nosi-imeto-na-osnovnata-zavetna-tsel-na-balgarskata-politika-makedoniya.html", "text": "14-ти Пехотен Македонски полк е първият и единствен, който носи името на основната заветна цел на българската политика – Македония. Това каза за предаването „За честта и славата на България“ на  „Радио Фокус“  проф. Светлозар Елдъров от Института за балканистика при БАН по повод бойния празник на полка, който отбелязваме на 30 юни. „Формира се от две дружини на 13-ти Пехотен рилски полк. Първоначално е на гарнизон в Радомир. През 1896 година щабът му е две дружини се пренасят н София, а от 1904 година вече е на гарнизон в Дупница. Той е един от престижните полкове на българската армия, може би след 1-ви Софийски и 6-ти Пехотен търновски, самото название на 14-ти Пехотен македонски полк е символично. Вярно, в годините на Първата световна война, когато е организирана и действа 11-та Македонска пехотна дивизия, всеки един от шестте й полка също се нарича „македонски“, но 14-ти Пехотен македонски полк е този, на който сякаш символично е възложено това свято име. Неслучайно през него са минали доста офицери, които в последствие играят важна роля в Македоно-одринското освободително движение“, разказа проф. Светлозар Елдъров. Той припомни, че 14-ти Пехотен македонски полк участва във всички войни за освобождението и обединението на България, с изключение на Сръбско-българската, която е по-рано. \r\nЕвелина БРАНИМИРОВА", "date": "2019.06.29", "title": "Проф. Светлозар Елдъров: 14-ти Пехотен Македонски полк е единственият, който носи името на основната заветна цел на българската политика – Македония"}
{"url": "http://www.focus-news.net/news/2019/06/29/2675258/alsat-m-makedoniya-es-i-sasht-prizovaha-albantsite-da-glasuvat-na-mestnite-izbori-v-nedelya.html", "text": "След апела на САЩ, Европейският съюз и ОССЕ също призоваха за сдържаност и избягване на насилието на местните избори в Албания в неделя. Те поискаха да се зачита правото на гражданите да гласуват, предава излъчващият на албански скопски телевизионен канал  „Алсат – М“ . \r\n„Предвид изборите, които ще се проведат на 30 юни 2019 г., е необходимо гражданите да упражняват правото си да го правят по редовен начин. Отговорността на всички политически актьори е да попречат на възпрепятстването на дейностите за гласуване“, се казва в изявлението. Международната общност се противопоставя на всякакви насилствени действия или всякаква форма на подбуждане към насилие. \r\nМеждувременно полицията арестува 14 души, заподозрени в снощната атака на избирателния район №. 6, в град Шкодра. Премиерът Еди Рама е подписал уволнението на кмета Вау и Дейас, Зеф Хила, който ще бъде обвинен в изгарянето на училището и избирателния материал. \r\n„Те ще бъдат обвинени в много престъпления и ще останат вътре, но когато излязат, те ще останат тук вътре, няма да излязат повече навън. Те няма да преминат границата, нито ще отидат в Черна гора, нито в Италия и Гърция, защото престъпниците на изборите са еднакво опасни и отвратителни, както всеки друг престъпник…“, каза премиерът Еди Рама. \r\nЛидерът на опозиционната Демократическа партия на Албания Лулзим Баша коментира, че уволнението на кмета е политическо отмъщение на Рама. \r\n„Няма мотив и причина за уволнението му. Зеф Хила не беше нито физически, нито по друг начин участвал в инцидента вчера във Вау и Дейас. Решеннието е престъпно деяние на криминализирания автократ, който сега използва силата на властта само за да защити привързаността си към престъпността “, каза Лулзим Баша, лидер на ДП. \r\nУправляващата Социалистическа партия приключва кампанията си за местни избори тази вечер във Вльора. Процесът на гласуване на 30 юни ще бъде наблюдаван от ръководена от ОССЕ / ОДИХР международна мисия, която ще включва наблюдатели от няколко държави-членки на ЕС. \r\nПревод и редакция:", "date": "2019.06.29", "title": "„Алсат-М“ (Македония): ЕС и САЩ призоваха албанците да гласуват на местните избори в неделя"}
{"url": "http://www.focus-news.net/news/2019/06/29/2675274/prokuror-evgeniya-deyanova-zadarzhani-sa-chetiri-litsa-na-koito-dnes-povdignahme-obvineniya-za-uchastie-v-organizirana-prestapna-grupa-za-falshivi-telk-ove.html", "text": "Задържани са четири лица, на които днес повдигнахме обвинения за участие в организирана престъпна група за фалшиви ТЕЛК-ове. Това каза наблюдаващият прокурор Евгения Деянова по време на брифинг във връзка с разследването на действаща на територията на София организирана престъпна група осигурявала ТЕЛК-решения на здрави лица срещу подкупи, предаде репортер на  Агенция „Фокус“ . „Разбрахте в най-общи линии до какво се свежда дейността на тази организирана престъпна група. Може да се обобщи по следния начин, че всяко лице, което желае да придобие право на такава инвалидност е необходимо единствено да се свърже със съучастника от групата, чиято роля е да посредничи между тези лица и лекарите, които са оправомощени да издават такива решения“, допълни наблюдаващият прокурор. По думите й услугата, предоставяна от организираната престъпна група е различна и зависи дали лицето има документи или е лице, което не е предприемало такива процедури. „Тази услуга е включвала от подготвянето и осигуряването на целия набор медицински документи до придружаването на кандидата за явяване пред ТЕЛК, включително, до предоставянето накрая на изготвеното експертно решение от ТЕЛК. След което възникват за тези лица редица финансови облаги, под формата на социални придобивки и социални помощи, изплащани както от държавни, така и от общински институции и бюджет. Единственото, което е било необходимо да правят тези лица е да предоставят личните си идентификационни данни на съответния участник от групата и договорената помежду им сума, за да получат обещаното, заветно телково решение“, обясни Деянова.  \r\nТя допълни, че един от участниците в групата има право на инвалидност над 50%, както и неговата съпруга. Деянова поясни, че става въпрос за посредника и неговата съпруга. „Тепърва предстои да установим действително налице ли е заболяване. Лошото в случая е щетата, която настъпва за бюджета  и всичките тези средства, които не текат по правилното направление. В резултат на всичко това, което беше установено в много кратки срокове, вчера бяха задържани четири лица, на които днес повдигнахме обвинения. На същите са взети мерки за неотклонение за 72 часа с оглед осигуряването им утре пред Специализирания съд, когато ще бъде внесено искане за вземане на постоянна мярка за неотклонение. Лицата са привлечени за участие в организирана престъпна група от началото на месец януари тази година, до вчера включително. Целта на тази група е била искането и получаването на неправомерни облаги, парични суми, известни като подкупи, с цел осигуряване на експертни решения за над 50 % инвалидност. Двама от участниците имат обвинения за извършен подкуп“, допълни Деянова.  \r\nДеница КИТАНОВА", "date": "2019.06.29", "title": "Прокурор Евгения Деянова: Задържани са четири лица, на които днес повдигнахме обвинения за участие в организирана престъпна група за фалшиви ТЕЛК-ове"}
{"url": "http://www.focus-news.net/news/2019/06/29/2675279/prof-d-r-ivona-daskalova-vma-8-ot-balgarite-sa-bolni-ot-zaharen-diabet.html", "text": "475 милиона души са болни от захарен диабет в света, очаква се през 2030 година броят им да достигне до над 670 млн. души. В страната ни през 1992 година 3% са били болните от диабет, сега те са 8%. Това каза председателят на Управителния съвет на Българска диабетна асоциация и началник на Клиника по ендокринология и болести на обмяната във ВМА проф. д-р Ивона Даскалова в интервю за  Агенция „Фокус“  за борбата с диабета. „В цял свят броят на заболелите се увеличава. \"Основните причини за тази черна статистика е неправилното хранене, застоялият начин на живот и изключително високият стрес, в който живеем“, обясни проф. Ивона Даскалова. „Колкото до захарен диабет тип 1, който е инсулинозависим, то той е автоимунно заболяване и причините там са други. Статистиката показва, че и той също се увеличава. Когато говорим за профилактика, трябва да говорим за промяна на начина на живот. От там трябва да тръгнем“, отбеляза Даскалова. По думите й медикаментозното лечение трябва да бъде определено от лекуващия лекар. „Именно за това е важно първо да се постави диагнозата захарен диабет. Много погрешно е мнението, че много болни казват, че имат „малко диабет“, няма „малко диабет“, или имаш диабет- или нямаш. „Малко диабет“ няма. Ако имаш диабет, то ти трябва да се лекуваш. Дали това ще става чрез взимането на медикаменти, зависи от степента на заболяването, но така или иначе, целта е да се нормализира кръвната захар и начина на живот“, каза още тя. Даскалова подчерта, че е важно е да бъде повишена физическата натовареност и храненето да бъде внимателно ограничено, за да се намали телесното тегло.  \r\nИрина ИВАНОВА  Пълния текст на интервюто четете по-късно в „Мнение”", "date": "2019.06.29", "title": "Проф. д-р Ивона Даскалова, ВМА: 8% от българите са болни от захарен диабет"}
{"url": "http://www.focus-news.net/news/2019/06/29/2675265/tass-vladimir-putin-razkaza-sadarzhanieto-na-razgovora-s-tramp.html", "text": "Президентът на Русия Владимир Путин разказа съдържанието на разговора с американския му колега Доналд Тръмп в кулоарите на срещата на върха на Г-20 в японския град Осака. Той съобщи, че американският лидер е направил темата за задържаните от Русия украински моряци една от приоритетните в беседата, предава  ТАСС . \r\n„Тази тема бе повдигната. Вече не помня, на обяда или в хода на нашата среща, но във всеки случай, президентът на САЩ направи тази тема една от приоритетните по време на нашите разговори на Г-20“, заяви той пред журналистите след края на срещата на върха в Япония. \r\nПутин подчерта, че по тази тема „засега няма решение, тече съдебно дело, трябва да изчакаме резултатите, а след това ще решаваме“. „Но главното е, това да не се случва в рамките на предизборната кампания в Украйна, за да не бъдат свързани тези процеси с вътрешнополитическия украински дневен ред“, добави президентът. \r\nОсвен това руският президент съобщи, че в разговора с Тръмп е засегната темата за обвиненията срещу Москйва в намеса в американските избори. \r\n„Да, говорихме за това. Говорихме и за Венецуела, и за изборите“, каза той на журналистите в отговор на съответстващ въпрос. \r\nПутин съобщи още, че намесата в работите на Русия е ежедневна. \r\n„Виждаме какво се случва. Но не вдигаме шум, не истерясваме, въпреки че вмешателството (в работите на Русия отвън) се случва ежедневно“, заяви руският лидер. „За съжаление, такава е практиката на международните отношения“, добави той. \r\nПо думите на Путин, има дълбочинни причини за такава намеса, но „не искат да ги признаят“. „Струва ми се, че не съм казал нищо ново, защото съм говорил за това неведнъж“, отбеляза президентът. Перспективите поред СНВ-3 \r\nОще една тема на преговорите е бил въпросът за перспективите пред продължаването на договора СТАРТ-3. По думите на руския държавен глава, външните министри на Русия и САЩ са били инструктирани да започнат консултации по въпроса. \r\n„Що се отнася до СТАРТ-3, ние инструктирахме министерствата на външните работи да започнат консултации по този въпрос. Дали тези консултации ще доведат до удължаване на договора START-3, все още не знам, твърде рано е да се каже, но обсъдихме и това“, каза Путин. \r\nКато цяло той оцени разговора с Тръмп като добър, много делови и прагматичен. „Практически преминахме през целия списък от въпроси от взаимен интерес. Това важи и за нашите икономически отношения, те са в незадоволително състояние“, добави Путин. \r\nТой припомни интереса на американския бизнес към руския пазар, отбелязвайки, че американската делегация на Международния икономически форум в Санкт Петербург е била една от най-представителните. \r\n„Тук имаме над какво да помислим. Потвърдихме готовността си да създадем съответстваща структура от представители на бизнес общностите (на двете страни), която да се заеме с изучаване на въпроси, свързани с бъдещите перспективи за развитие на търговските и икономическите отношения“, заяви Путин. \r\nОсвен това, по думите на руския лидер, той е обсъдил с Тръмп ситуацията в различни региони на света. „Като цяло, това бяха полезни консултации“, заключи той. \r\nПревод и редакция:", "date": "2019.06.29", "title": "ТАСС: Владимир Путин разказа съдържанието на разговора с Тръмп"}
{"url": "http://www.focus-news.net/news/2019/06/29/2675278/st-komisar-lyubomir-yanev-gdbop-teparva-shte-se-izyasnyavat-i-drugi-litsa-saprichastni-kam-prestapnata-deynost-na-grupata-za-falshivi-telk-v-sofiya.html", "text": "Тепърва ще се изясняват и други лица, съпричастни към престъпната дейност на групата за фалшиви ТЕЛК в София. Това каза ст. комисар Любомир Янев, зам.-директор на ГДБОП по време на брифинг във връзка с разследването на действаща на територията на София организирана престъпна група осигурявала ТЕЛК-решения на здрави лица срещу подкупи, предаде репортер на  Агенция „Фокус“ . „Като повече детайли чухте от колегите от прокуратурата. Това, което мога да кажа, че участниците от групата се познават от дълго време. Тепърва ще се изясняват и други, които са били съпричастни към тяхната престъпна дейност. Ще има и много хора други, които ще бъдат може би привлечени към отговорност във връзка с дейността на въпросните лица“, допълни още заместник-директорът на ГДБОП.  \r\nДеница КИТАНОВА", "date": "2019.06.29", "title": "Ст. комисар Любомир Янев, ГДБОП: Тепърва ще се изясняват и други лица, съпричастни към престъпната дейност на групата за фалшиви ТЕЛК в София"}
{"url": "http://www.focus-news.net/news/2019/06/29/2675275/prof-kostadin-dinchev-folklorist-apostol-petar-e-razpanat-61-godini-sled-hrista.html", "text": "Апостол Петър е разпънат 61 години след Христа. Това каза за  Радио „Фокус“-Пирин  проф. Костадин Динчев, фолклорист и почетен гражданин на Благоевград. „Тогава се смята, че е върхът на лятото – слънцето грее силно. Затова обикновено се казва: „Не ми прави сянка на Коледа, а ела на Петровден“. Тогава се появяват първите узрели ябълки, а в народните песни се пее за агне гергьовско, но и за пиле петровско – това ще рече, че пилето е основното жертвено животно на този ден. На този празник, обредните практики биват насочени към предпазване от летни горещини, бури, гръмотевици, градушки и така нататък“, посочи той. Проф. Динчев подчерта, че пренасянето именно на петел или пиле като жертвено животно не е случайно, тъй като тези птици са слънчеви, соларни и небесни знаци. По думите му те са близо до слънцето затова и в народните песни се казва: „От първи петли до втори“. \r\nНатали СТЕФАНОВА", "date": "2019.06.29", "title": "Проф. Костадин Динчев, фолклорист: Апостол Петър е разпънат 61 години след Христа"}
{"url": "http://www.focus-news.net/news/2019/06/29/2675280/sport-man-yunayted-ofitsialno-s-vtoro-lyatno-popalnenie.html", "text": "Манчестър Юнайтед обяви официално трансфера на Аарън Уан-Бисака от Кристъл Палас. Преминаването на десния бек бе силно очаквано последните дни, след като всички неофициални канали потвърдиха договореност между двата отбора на стойност 45 милиона паунда и още 5 под формата на бонуси. Това е второ лятно попълнение на Юнайтед, след като преди няколко седмици бе привлечен уелския национал от Суонзи - Даниел Джеймс.", "date": "2019.06.29", "title": "Спорт: Ман Юнайтед официално с второ лятно попълнение"}
{"url": "http://www.focus-news.net/news/2019/06/29/2675282/mvr-23-godishen-chuzhdenets-e-zadarzhan-za-iznasilvane-i-grabezh-v-stolitsata.html", "text": "23-годишен чужденец е задържан за изнасилване, придружено с грабеж в София. Това съобщиха от пресцентъра на  МВР . Незабавните оперативно-издирвателни действия, проведени от съвместно от криминалисти на СДВР и на Първо РУ, са във връзка със сигнал, постъпил на 26 юни сутринта, за изнасилване, придружено с грабеж. В резултат на навременната полицейска реакция бързо е установена самоличността на извършителя – чужд гражданин на 23 години. Във вчерашния ден той е задържан и е в ареста с мярка за срок до 24 часа. Материалите по случая са докладвани в прокуратурата. Очаква се документация от страната на произход на задържания с оглед екстрадирането му от България.", "date": "2019.06.29", "title": "МВР: 23-годишен чужденец е задържан за изнасилване и грабеж в столицата"}
{"url": "http://www.focus-news.net/news/2019/06/29/2675281/blagoevgrad-34-akt-za-ustanoveni-administrativni-narusheniya-e-sastavila-direktsiya-inspektsiya-po-truda-prez-may.html", "text": "34 акт за установени административни нарушения е съставила Дирекция „Инспекция по труда“ – Благоевград през месец май. Това каза пред  Радио „Фокус“ – Пирин  директорът на дирекцията Славянка Симитчийска. По думите ѝ от тях 22 са за нарушения на нормите на Кодекса на труда. „Съставените актове за установяване на административно нарушения (АУАН) за допуснати нарушения на законодателството, свързано с осигуряването на здравословни и безопасни условия на труд са 11 броя. Имаме и 1 акт за нарушаване Закон за трудовата миграция и трудовата мобилност (ЗТМТМ)“, каза още Симитчийска. Тя добави, че влезлите в сила наказателни постановления през месец май са 32 броя, с които са наложени имуществени санкции и глоби на нарушителите в общ размер на 43 200 лв. „Средния размер на глобата от влезлите в сила наказателни постановления е 1 350 лв.“, отбеляза Симитчийска. \r\nЛивия НИНОВА", "date": "2019.06.29", "title": "Благоевград: 34 акт за установени административни нарушения е съставила Дирекция „Инспекция по труда“ през май"}
{"url": "http://www.focus-news.net/news/2019/06/29/2675285/pernik-610-uchastnitsi-shte-se-vklyuchat-v-12-oto-izdanie-na-regionalniya-folkloren-sabor-vitoshki-napevi-kladnitsa-2019.html", "text": "610 участници ще се включат в 12-ото издание на Регионалния фолклорен събор „Витошки напеви“ - Кладница 2019. Това съобщиха от  пресцентъра на Община Перник . Талантливите самодейци са представители на народни  читалища, музикални училища и клубове. Събитието ще бъде на 30 юни, неделя, от 8.30 часа на площада пред местното читалище и ще продължи с дванадесет часова програма и гости от Гърция. \r\nГлавната цел на проявата е поддържането на танцовото, музикалното, певческото и словесното изкуство за традиционен фолклор в селищата около планината Витоша и по поречието на реките Струма и Места. В нея ще се изявяват индивидуални изпълнители и групи за традиционен фолклор във всички възрасти. Всички участници получават грамоти за участие, а най-добре представилите се – дипломи, купи, плакети и медали.  \r\nСъборът има конкурсен характер. Жури от специалисти в областта на фолклора ще оценява изпълненията.  Председател на журито е доц. д-р Албена Георгиева - председател Институт за  етнология и фолклористика с етнографски музей при  Българска академия на науките/ИЕФЕМ при БАН. иа Цветанка  Атанасова – етнолог от гр. Перник и  Милчо  Георгиев – етнохоролог от гр. Перник \r\nСъборът се организира от НЧ “Пробуда - 1937 г.”, кметството в село Кладница, с подкрепата на Община Перник.", "date": "2019.06.29", "title": "Перник: 610 участници ще се включат в 12-ото издание на Регионалния фолклорен събор „Витошки напеви“ - Кладница 2019"}
{"url": "http://www.focus-news.net/news/2019/06/29/2675286/pazardzhik-79-godishen-mazh-ot-rakitovo-e-postradal-pri-intsident-s-gazova-butilka.html", "text": "79-годишен мъж от Ракитово е пострадал при инцидент с газова бутилка, съобщиха от  ГД „Пожарна безопасност и защита на населението“ . На 28 юни в 20.00 часа в ОЦ на РДПБЗН – Пазарджик е получено съобщение за запалена газова бутилка в къща в град Ракитово, област Пазарджик. Произшествието е ликвидирано от екип на РСПБЗН-Ракитово. При произшествието е пострадал собственикът на 79 години, с изгаряне по ръцете от първа степен. Същият е транспортиран от медицински екип в ЦСМП-Велинград. При произшествието са унищожени мебели, хладилник, телевизор, бойлер и са опушени стени – 20 кв.м. Причината е техническа неизправност на редуцил вентил на газовата бутилка.", "date": "2019.06.29", "title": "Пазарджик: 79-годишен мъж от Ракитово е пострадал при инцидент с газова бутилка"}
{"url": "http://www.focus-news.net/news/2019/06/29/2675273/ministar-krasimir-karakachanov-tsenata-na-iztrebitelite-e-22-mlrd-leva-i-prezidentat-e-informiran-za-tova.html", "text": "Реално цената на изтребителите F-16 е 2,2 млрд. лв. Аз не знам от къде президентът Румен Радев твърди, че са 3,2 млрд. лв., след като още преди 10 дни ние сме му изпратили, по негово искане, предложението за договор. Това каза пред журналисти в Троян вицепремиерът и министър на отбраната Красимир Каракачанов, предаде  БНР . В местността \"Хайдушкото сборище\" край троянското село Балканец вицепремиерът участва в традиционния празник на планината, билките и туризма. По думите му в договора ще има определени корекции, но президентът е бил информиран за всеки етап, когато той е поискал. Според Каракачанов ако се стигне до подписване на договора, до края на юли процесът ще е приключил. \"Ние ще направим своя доклад до Министерския съвет, той трябва да вземе решение и да го вкара в Народното събрание. Парламентът ако одобри това предложение, до края на юли той може да се сключи\", обясни Красимир Каракачанов. \"Аз не знам от къде излезе този 1 млрд. лева, по принцип самият преговорен процес, независимо за каква техника е, не е проста работа. Ако беше лесно, самият президент Радев, още когато беше командващ на ВВС, щеше да реши проблема. Само че той не се решава вече 10-12 години, сега сме на крачка да сключим договор\", коментира военният министър. По думите му има неща, които в този договор и на него не му харесват и това е заявено. \"Президентът можеше чрез ранга, който заема, да потърси контакт със своя американски колега и ако има някакви съображения, да ги каже и да помогне малко в този процес, защото е лесно да критикува, трудно е да се върши работа\", добави Каракачанов.  \r\nПо отношение спора между министрите Каракачанов и Караниколов и председателя на парламента Караянчева за ремонта на руските самолети Су-25 Красимир Каракачанов зави: \"Аз няма какво да се разбирам, има закон и съм длъжен да го изпълнявам\". По думите му в България има немалко чиновници, \"които, като чуят държави извън ЕС, почват да треперят, страх ги е да не им се скара някой чиновник в посолство в София, Брюксел или НАТО\". \"Парите за ремонта на самолетите са преведени, така че трябва да имаме договор с Беларус, отбеляза министърът.", "date": "2019.06.29", "title": "Министър Красимир Каракачанов: Цената на изтребителите е 2,2 млрд. лева и президентът е информиран за това"}
{"url": "http://www.focus-news.net/news/2019/06/29/2675288/yulian-arnaudov-institut-za-patna-bezopasnost-varna-horata-tryabva-da-davat-pravilniya-primer-na-detsata-za-spazvane-na-pravilata-za-bezopasnost-po-patishtata.html", "text": "Хората трябва да дават правилния пример на децата за спазване на правилата за безопасност по пътищата. Това каза в интервю за  Радио „Фокус“ – Варна  Юлиан Арнаудов, член на постоянната общинска комисия по пътна безопасност и представител за Варна към Института за пътна безопасност. По думите му децата са изключително възприемчиви и само добрия пример в ранна възраст ще им помогне да изградят самосъзнание, което работи за тяхната лична безопасност при движение пеша или с велосипед. „За мен най-важно е възпитанието вкъщи. На второ място възпитанието в училище. Макар, че както знаете, възпитанието на улицата дава най-голямо отражение и ние като родители и учители трябва да се борим срещу възпитанието, което идва улицата, защото лошия пример много бързо се поема от малките“, отбеляза Юлиан Арнаудов. По думите му, особено опасна тенденция е пресичане на някои колоездачи, които по правило трябва да слязат от велосипеда на пешеходна пътека, а не го правят. Това ги в поставя в много по-голям риск от пешеходците, тъй като скоростта на велосипеда е доста по-висока и скъсява времето за реакция на водачите на превозни средства. „Просто апела ми към всички родители, които имат деца велосипедисти или било то с тротинетки, или с ролери, кънки и т.н., че приближаването към пешеходна пътека, където се пресича трафик на автомобили, задължително трябва да става с бавна скорост. Аз така уча моите деца – бавно, спокойно, като видиш очите на водача на превозното средство тогава  да преминеш“, посочи Юлиан Арнаудов. Той посочи, че отговорност към осигуряване на безопасността при движение имат всички участници в него. По думите му, все пак водачите трябва да внимават особено много при децата, тъй като те са най-уязвимата група, която все още няма изградени умения. Затова децата могат да извършват спонтанно движение или действие, което да застраши собствената им безопасност, което трябва да бъде взето под внимание от водачите на превозни средства. \r\nБояна АТАНАСОВА", "date": "2019.06.29", "title": "Юлиан Арнаудов, Институт за пътна безопасност – Варна: Хората трябва да дават правилния пример на децата за спазване на правилата за безопасност по пътищата"}
{"url": "http://www.focus-news.net/news/2019/06/29/2675290/prof-d-r-ivona-daskalova-vma-diabetat-veche-ne-e-epidemiya-a-pandemiya.html", "text": "Диабетът е социално значимо заболяване, което за съжаление, вече не е епидемия, а е пандемия. Обхванати са милиони хора по света. Това каза председателят на Управителния съвет на Българска диабетна асоциация и началник на Клиника по ендокринология и болести на обмяната във ВМА проф. д-р Ивона Даскалова в интервю за  Агенция „Фокус“  за борбата с диабета. „Още една тенденция е, че броят се увеличава, както на захарен диабет тип 2, който е инсулинонезависим, така и на захарен диабет тип 1. Естествено, че когато говорим, за високия процент заболеваемост от захарен диабет, трябва да знаем, че профилактиката е много важна, както и обучението на хората. При захарен диабет тип 2 може да не бъдат така явни признаците, както е при инсулинозависимия, а именно, човекът може да се чувства по-уморен, да има съхнене на устата, жажда и често уриниране. Възможни са и някои кожни инфекции“, посочи проф. Ивона Даскалова. Тя подчерта, че е много важно когато в рода на някой човек има болни от диабет, то той да обръща по-сериозно внимание на здравословното си състояние. „Най-важното е да се направи профилактичен преглед. Трябва да се знае, че не само сутрешната кръвна захар на гладно е важно да се измери, но и е хубаво това да става и случайно през деня, след нахранване. Това също е от значение. Ако случайно измерена кръвна захар след нахранване е над 11,2 ммол/л, тогава вече може да говорим за захарен диабет. Най-добре е, преди поставянето на диагноза, да се направи изследване и така нареченото натоварване със 75 гр. глюкоза“, каза още тя.  \r\nИрина ИВАНОВА  Пълния текст на интервюто четете по-късно в „Мнение”", "date": "2019.06.29", "title": "Проф. д-р Ивона Даскалова, ВМА: Диабетът вече не е епидемия, а пандемия"}
{"url": "http://www.focus-news.net/news/2019/06/29/2675277/donald-tramp-nespravedliviyat-dogovor-za-otbrana-s-yaponiya-tryabva-da-bade-promenen.html", "text": "Президентът на САЩ Доналд Тръмп е съобщил на японския премиер Шинзо Абе, че договорът за отбрана между двете страни трябва да бъде променен, тъй като е несправедлив за Вашингтон, предава  Reuters . \r\nАмериканският лидер обясни, че не възнамерява да изтегля САЩ от договра, който партньорите определят като стълб на стабилността в Азиатско-тихоокеанския регион, но той е в твърде голяма тежест за Вашингтон. \r\n„Казах му,  че ще трябва да го променим“, заяви Тръмп на пресконференция след срещата на върха на Г-20 в Осака. \r\n„Казах, виж, ако някой нападне Япония, отиваме след тях, влизаме в битка с всички сили“, добави американският президент. „Ако някой атакува САЩ, те не трябва да го правят. Това е несправедливо“. \r\nДоговорът, подписан след капитулацията на Япония във Втората световна война, задължава САЩ да защитават Япония. \r\nВ замяна на това Япония предоставя военни бази, които Вашингтон използва, за да проектира сила дълбоко в Азия, включително най-голямата концентрация на американските морски пехотинци в Окинава и предното разполагане  на авионосна ударна група във военноморската база Йокосука близо до Токио. \r\nСмята се, че краят на пакта за сигурността увеличава риска Вашингтон да се окаже принуден да изтегли голяма част от военните си сили от Азия в момент, когато китайската военна мощ нараства. \r\nПревод и редакция:", "date": "2019.06.29", "title": "Доналд Тръмп: Несправедливият договор за отбрана с Япония трябва да бъде променен"}
{"url": "http://www.focus-news.net/news/2019/06/29/2675283/institutsii-se-obedinyavat-v-borbata-sreshtu-voynata-po-patishtata-obzor.html", "text": "Министърът на регионалното развитие и благоустройството Петя Аврамова, заедно с министъра на вътрешните работи Младен Маринов, председателя на Държавна агенция „Безопасност на движението по пътищата“ Малина Крумова откриха международна кръгла маса „Ефективни модели и инструменти за повишаване на безопасността на транспортната система“. Събитието бе организирано от държавната агенция в Деня на безопасността на движение по пътищата. По време на срещата бяха обсъдени практиките на европейските пътни администрации за прилагане на инструменти за превенция и повишаване на безопасността на инфраструктурата, механизмите за подобряване на взаимодействието на човека с инфраструктурата, българският и чуждият опит при провеждането на инспекции по пътна безопасност.  Министър Петя Аврамова  отчете, че през 2018 г. 96% от катастрофите у нас са станали заради нарушения на водачите. “Малък е процентът, който отчитаме на катастрофи станали заради пътните условия”, заяви регионалният министър. По думите й 93% от катастрофите с жертви са заради човешки грешки. Превишаването на скоростта е най-разпространеното рисково действия сред българските шофьори. Тя отбеляза, че за да се подобри безопасността на пътя е необходимо да се обърне сериозно внимание на пътната инфраструктура и поведението на водачите. Тя заяви, че инцидентите в последните дни стават предимно на нови и ремонтирани пътни участъци.  \r\nМинистър Аврамова изтъкна, че към момента се рехабилитират 824 км републиканска пътна мрежа за над 500 млн.лв. Продължава работата по магистралите „Хемус“, „Струма“, „Европа“, скоростният път Видин-Ботевград. В изпълнение са 119 км стратегически пътни проекти. АПИ извършва проверки на състоянието на всички предпазни мрежи, като се проверява състоянието на мантинелите и маркировката. Прави се ремонт и ограничителни системи на стойност 18 млн. лв. като с приоритет са участъците на магистралите. Полага се и пътна маркировка за над 5 млн. лв. Регионалният министър съобщи, че са необходими около 200 млн. лв. за подмяна на ограничителните системи и 30 млн. за маркировка. „Предвиждаме изграждането на интелигентни транспортни системи за управление на трафика, които ще дават информация по отношение на пътната обстановка на пътуващите“, добави министърът. Според нея водачите на пътя трябва да проявяват собствена дисциплина и разум.  \r\nВътрешният министър  Младен Маринов  посочи, че за 2018 г. са загинали 611 души, а други 8 500 са били ранени при 6 684 тежки пътни произшествия в страната. Според него тези цифри са наистина тревожни и това не е резултатът към който се стреми ведомството. ”Контролът е многократно засилен. През годината са регистрирани 1,300 млн. нарушения. Това показва, че водачите, които участват в пътното движение не са на нужното ниво на дисциплинираност и толерантност към останалите участници в движението и организацията“, обяви той. „Последният месец бележи едно тревожно повишение на пътно транспортните инциденти. Статистиката показва, че това са предимно млади хора – причините са несъобразена скорост, недобро владеене на превозното средство, удари край пътни дървета, челни сблъсъци, което показва, че имаме проблем с обучението на младите хора“, добави още той. Министърът изтъкна, че институцията предприема конкретни мерки за намаляване на пътния травматизъм. Предвижда се създаване на център за обработка на нарушенията на пътя, който ще повиши с 50% ефективността на служителите в МВР. Очаква се той да намали и корупционния натиск, защото данните от нарушенията ще се обработват от специализиран софтуер, а не както досега от самите служители. Продължава и технологичното обновяване на структурите, които контролират движението по пътищата – закупуване на нови камери и технически средства.  Скоро ще бъдат пуснати пътни участъци, където ще се измерва средната скорост. Това е пътен участък, който няма да позволява излизане от движението и скоростта се мери за целия пътен участък. Той ще даде възможност да се спазва средната скорост в по-дълги участъци. Маринов спомена и новоизградения координационен център за борба с катастрофите. В момента към него се изготвят заповеди за назначаване на служителите.  \r\nЗа участие във форума в страната ни пристигнаха експерти от водещи международни организации в областта на пътната безопасност, сред които на Конфедерация на пътните администрации в Европа, Европейския съвет за безопасност на транспорта, Белгийския съвет за пътна безопасност.  \r\nДаяна ДЮЛГЕРОВА", "date": "2019.06.29", "title": "Институции се обединяват в борбата срещу войната по пътищата (ОБЗОР)"}
{"url": "http://www.focus-news.net/news/2019/06/29/2675289/sport-lekler-nay-barz-predi-kvalifikatsiyata-za-gp-na-avstriya.html", "text": "Пилотът на Ферари Шарл Леклер записа най-добро време в третата свободна тренировка преди днешната квалификация за Гран При на Австрия на пистата “Ред Бул Ринг” от 16:00 часа българско време.   Вторисе класира лидерът в шампионата Люис Хамилтън от Мерцедес. Трети остана съотборникът му Валтери Ботас, следван от Себастиан Фетел.", "date": "2019.06.29", "title": "Спорт: Леклер най-бърз преди квалификацията за ГП на Австрия"}
{"url": "http://www.focus-news.net/news/2019/06/29/2675292/ministar-nikolina-angelkova-ustanovihme-reditsa-narusheniya-pri-proverka-na-obekti-vav-vakantsionno-selishte-elenite.html", "text": "Установихме редица нарушения при проверка на обекти във ваканционно селище „Елените“. Това написа министърът на туризма Николина Ангелкова в социалната мрежа  „Фейсбук“ .  „Днес заедно с представители на още три институции извършихме проверка на обекти във ваканционно селище “Елените“, за които са получени сигнали за нарушения. Установихме редица отклонения от нормите в Закона за туризма и Наредбата за категоризация на местата за настаняване, както и от изискванията за хора с намалена подвижност“, се посочва в съобщението. „Беше направена проверка и по отношение на олинклузива в комплекса, за който имаме най-сериозни сигнали, както и за чистотата на басейните. Предстои инспекция на всички останали хотели на комплекса. За нарушенията ще бъде съставен акт за административно нарушение, предвиждащо глоба от 1000 до 3000 лв. Инспекциите продължават активно, защото за нас е много важно качеството на услугите“, пише още министър Ангелкова. „В същото време съм изключително удовлетворена от резултатите за взетите проби от водата на всичките 88 плажа по Южното Черноморие. Те са отлични и ще продължат да се правят поне два пъти всеки месец“, добавя тя.", "date": "2019.06.29", "title": "Министър Николина Ангелкова: Установихме редица нарушения при проверка на обекти във ваканционно селище „Елените“"}
{"url": "http://www.focus-news.net/news/2019/06/29/2675295/polk-prof-dimitar-nedyalkov-ot-sazdavaneto-na-aviatsiyata-strategiyata-na-balgarskata-darzhava-e-poetapno-da-zapochnem-sami-da-proizvezhdame-samoleti-vklyuchitelno-boyni.html", "text": "България може и е в състояние сама до произвежда самолети, така както го е правила в миналото. Това каза в интервю за предаването  „За честта и славата на България“ на Радио „Фокус“  полк. проф. Димитър Недялков – преподавател във Военната академия „Георги Стойков Раковски“, военен летец, пилот I-ви клас. „От създаването на авиацията в България стратегията на българската държава, съобразена със способностите на самата държава, е поетапно да започнем сами да произвеждаме самолети, включително бойни самолети. Доказало се е, че пазаруваме от определени държава и след определен момент, когато политическата система с света се срине, това, което сме напазарували изведнъж това става негодно. Най- ефикасният начин е да започнем поетапно, както са направили и други държави в света, от малкото към голямото самостоятелно да формираме способностите си. България е произвеждала самолети 30 години след Ньойския договор, тогава не сме били нито по-богати, нито по-можещи“, отбеляза проф. Димитър Недялков. По думите му в авиацията все повече се налагат роботизираните системи, включително и в бойното пространство, а в България има IT специалисти, които добре се развиват в областта на шестото поколение авиация в света. Проф. Димитър Недялков коментира, че българският данъкоплатец плаща за всеки един летателен част, затова страната ни трябва да се научи да експлоатира летателните си апарати до края на летателния им живот. Според него легендарният изтребител МиГ 29, който 30 години пази небето на България и към този момент носи бойното дежурство, може да служи на държавата още около 10 години. По отношение на бойния вертолет Ми 24, който навършва 40 години, проф. Димитър Недялков уточни, че това е единственият боен вертолет, който държавата ни притежава. „Това е уникален вертолет за бойното поле, спектърът му от мисии и задачи е много широк“, добави той. Проф. Димитър Недялков каза още, че бъдеще в българската войска има и щурмовия самолет СУ 25. „Той е особено нужен на сухопътни войски и на флота, защото авиационната огнева поддръжка е основен елемент от войната и способността на силите да противодействат на всяка агресия“, добави проф. Недялков. \r\nЕвелина БРАНИМИРОВА", "date": "2019.06.29", "title": "Полк. проф. Димитър Недялков: От създаването на авиацията стратегията на българската държава,  е поетапно да започнем сами да произвеждаме самолети, включително бойни"}
{"url": "http://www.focus-news.net/news/2019/06/29/2675284/ea-daily-tramp-zayavi-che-razgovorat-s-putin-e-bil-prekrasna-sreshta-s-otlichen-chovek.html", "text": "Президентът на САЩ Доналд Тръмп коментира много позитивно срещата си с руския лиредер Владимир Путин, която се състоя по-рано в кулоарите на форума на Г-20 в Осака, предава руската агенция  EA Daily . \r\n„Мисля, че той е прекрасен човек. Мисля, че имахме отлична среща“, зяви президентът на САЩ. \r\nПо думите на Тръмп, те с Владимир Путин са постигнали много и са започнали да обсъждат търговията. \r\n„Трябва да имаме търговия – между Русия и САЩ, две велики страни. Вчера беше прекрасна среща. Той е невероятен човек. Много благодаря“, заяви американският лидер. \r\nПревод и редакция:", "date": "2019.06.29", "title": "EA Daily: Тръмп заяви, че разговорът с Путин е бил „прекрасна среща“ с „отличен човек“"}
{"url": "http://www.focus-news.net/news/2019/06/29/2675297/petar-yankov-bdzp-burgas-v-zashtitenata-mestnost-poda-mogat-da-se-nablyudavat-gnezdyashtite-vidove-ptitsi.html", "text": "В Защитената местност „Пода“ могат да се наблюдават гнездящите видове птици – сега е разгарът на гнездовия сезон. Това каза за  Радио „Фокус“ – Бургас  Петър Янков, експерт от Българско дружество за защита на птиците (БДЗП) в Природозащитен център „Пода”. По думите му около 35 двойки бели лопатарки гнездят в местността в момента, срещат се също така 24 екземпляра от вида „блестящи ибиси“. „Кокилобегачите вече отгледаха поколението си. За първи път видяхме малките им в полет. Речните рибарки са тук и могат да бъдат наблюдавани. Ято от около петдесетина розови и къдроглави пеликани почиват на една от платформите до Природозащитния център. В момента се срещат и зеленоглавата патица с нейните малки, както и чаплите“, каза още орнитологът и добави, че освен тях, в момента в местността се срещат всички видове, част от присъщата на този период от годината орнитофауна. \r\nПо думите му посещаемостта в защитената местност се е увеличила значително през месец юни – както от българи, така и от чужденци. „Времето е подходящо за наблюдение на птиците и хората, избрали да прекарат почивката си района, я съчетават с посещението на местността „Пода“\", каза още Янков. Според него центърът става все по-популярен не само за чужденците, но и в България. „Изключително много ни радва фактът, че през последните 10 години, българските ни посетители са повече. Радваме се на интерес от страна на нашите гости“, допълни още Петър Янков. \r\nМария ПОПЧЕВА", "date": "2019.06.29", "title": "Петър Янков, БДЗП – Бургас: В Защитената местност „Пода“ могат да се наблюдават гнездящите видове птици"}
{"url": "http://www.focus-news.net/news/2019/06/29/2675296/pazardzhik-lyatna-vakantsionna-programa-za-detsata-i-uchenitsite-organizira-istoricheskiyat-muzey-v-panagyurishte.html", "text": "Лятна ваканционна програма за децата и учениците организира Историческият музей в Панагюрище, съобщиха от  културната институция . Програмата ще се проведе на 3 и 4 юли от 10.00 до 13.00 часа. Предназначена е за различни възрастови групи. През първия ден от програмата, в двора на Природонаучния музей децата ще рисуват, апликират, моделират от различни природни материали, ще изработват хранилки за птици, също така ще рисуват върху асфалт и ще редят многообразни пъзели. Заниманията през втория ден ще бъдат в двора на Исторически музей. С помощта на станчета ще тъкат цветни килимчета, ще изработват знамена и ще направят красиво и пъстро цъфтящо дърво.", "date": "2019.06.29", "title": "Пазарджик: Лятна ваканционна програма за децата и учениците организира Историческият музей в Панагюрище"}
{"url": "http://www.focus-news.net/news/2019/06/29/2675293/afp-ruski-ofitser-e-koordiniral-otravyaneto-na-skripal-ot-london.html", "text": "Разследване от журналистическия уебсайт „Белингкет“ на открити източници установи, че висш руски офицер от военното разузнаване е координирал миналогодишната химическа атака в Солсбъри от лондонска тайна квартира, използвайки телефон и няколко приложения за съобщения в интернет,предава  AFP . \r\nСайтът обяви късно в петък, че съвместният му анализ с помощта на BBC е довел до  установяването на командната структура. Мрежата от чужди агенти на руското ГРУ използвана, за да се извърши отравянето на бившия руски шпионин Сергей Скрипал и дъщеря му. \r\nЛондон и Вашингтон определят ГРУ като основна заплаха за сигурността на Русия за западните интереси в чужбина. \r\nРусия отрича участието в случая Скрипал и нарича други обвинения срещу ГРУ - включително опит за хакване на Организацията за забрана на химическите оръжия в Хага миналата година - политически мотивирани. \r\nКонстатациите „хвърлят светлина върху вероятната верига на командване за тези (и други) операции на ГРУ в чужбина, като един координиращ висш офицер общува със седалището си в Москва, докато екипът на място получава нови инструкции“, се казва в разследването на „Белингкет“. \r\n\"Доказателствата, получени от нас за други международни операции, включващи същия екип, предполагат, че това е стабилен оперативен модел на ГРУ.\" \r\nБританската полиция заяви, че не може да коментира \"текущо разследване\". \r\nБританските служители досега са идентифицирали двамата руснаци, заподозрени в отравянето на Скрипал в Солсбъри като агентите на ГРУ Александър Мишкин и Анатолий Чепига. \r\nДвамата мъже са влезли във Великобритания с фалшиви паспорти и бяха забелязани на кадри на охранителни камери, че са се разхождали из южния английски град малко преди Скрипал и дъщеря му Юлия да бъдат намерени отровени на пейка в парка.  Юлиян Марков", "date": "2019.06.29", "title": "АFP: Руски офицер е координирал отравянето на Скрипал от Лондон"}
{"url": "http://www.focus-news.net/news/2019/06/29/2675299/sport-karolina-plishkova-specheli-tenis-turnira-v-iystbarn.html", "text": "Тенис: Чешката тенисистка Каролина Плишкова спечели за втори път след 2017 година титлата от турнира по тенис в Ийстбърн, Англия с награден фонд от 1 милион долара. На финала тя победи с 6:1, 6:4 германката Анжелик Кербер за 73 минути. За Кербер това е втора загуба на финал в Ийстбърн след поражението и от Мадисън Кийс през 2014 година.", "date": "2019.06.29", "title": "Спорт: Каролина Плишкова спечели тенис турнира в Ийстбърн"}
{"url": "http://www.focus-news.net/news/2019/06/29/2675298/lokalno-makedoniya-spored-prouchvane-nova-demokratsiya-shte-ima-mnozinstvo-v-gratskiya-parlament.html", "text": "Според проучване „Нова демокрация“ ще има мнозинство в гръцкия парламент, като според три различни сценария ще спечели между 155 и 163 места в парламента, цифра, която е достатъчна за формиране на еднопартийно правителство, съобщи гръцкият вестник Ta Nea, цитиран от македонското електронно издание  „Локално“ . \r\nСценариите са по отношение на това дали пет, шест или седем партии ще влязат в парламента, според рейтинговата агенция MRB. В трите случая, независимо дали съставът на парламента ще бъде петпартиен, шестпартиен или седемпартиен, прогнозите са, че „Нова демокрация“ ще може сама, без коалиционен партньор, да сформира правителство. \r\nЩо се отнася до рейтингите на партиите „Нова Демокрация“ води със 32,3%, следвана от СИРИЗА с 24,7%. \r\nНа въпроса \"кой е най-подходящ за премиер\", лидерът на „Нова демокрация“ Кириакос Мицотакис е начело с 35,9%, следван от сегашния президент на гръцкото правителство Алексис Ципрас който получава 29 процента. \"Никой от двамата\" са отговорили  30,3% от анкетираните. \r\nИзследването е проведено от 24 до 26 юни, като са анкетирани общо 1014 души.  Юлиян Марков", "date": "2019.06.29", "title": "„Локално“ (Македония): Според проучване „Нова демокрация“ ще има мнозинство в гръцкия парламент"}
{"url": "http://www.focus-news.net/news/2019/06/29/2675301/emsc-registrirano-e-zemetresenie-s-magnitud-47-v-albaniya-useteno-e-i-v-makedoniya.html", "text": "Регистрирано е земетресение с магнитуд 4.7 на границата между Албания и Гърция , усетено е и в Македония, показва справка на страницата на  Европейския средиземноморски сеизмологичен център . \r\nТрусът е регистриран в 15:01 часа местно време (16:01 часа българско време) на 17 километра южно от албанския град Корча и на 128 километра югоизточно от столицата Тирана. Земетресението е усетено силно в Южна Албания и Северозападна Гърция, а по слабо и в района на Охридското и Преспанското езеро. Засега няма информация за пострадали хора и нанесени материални щети. Районът на епицентъра е засегнат от продължаваща сеизмична активност в последния месец.  Юлиян Марков", "date": "2019.06.29", "title": "ЕMSC: Регистрирано е земетресение с магнитуд 4.7 в Албания, усетено е и в Македония"}
{"url": "http://www.focus-news.net/news/2019/06/29/2675291/kathimerini-gartsiya-kipar-zapochva-voenni-ucheniya-v-rayona-kadeto-otiva-turskiyat-sondazhen-korab.html", "text": "В отговор на действията на Турция в териториалните води на Кипър, Никозия издаде навигационен телекс (НАВТЕКС), с който запази втори и трети блок от изключителната икономическа зона (ИИЗ) на острова за военноморски учения в периода между 1 и 10 юли, съобщава електронното издание на гръцкия ежедневник  Kathimerini . \r\nПо думите на турския министър на енергетиката Фатих Донмез, именно натам се е насочил втория турски сондажен кораб „Явуз“, за да започне проучванията си за въглеводородни залежи. \r\nВ Блок 3 се намира потенциалното находище на натурален газ „Скуид“ и в този район през февруари 2018 година турски военни кораби предотвратиха сондажи на италианската компания „Ени“. \r\nВ същото време, отбелязва „Катимерини“, Никозия прави всичко възможно, за да осигури участието на френската енергийна компания „Тотал“ в проучването на блоковете, за които вече е дадена концесия на „Ени“, както и на консорциум между италианския петролен гигант и южнокорерйската KOGAS. \r\nПревод и редакция:", "date": "2019.06.29", "title": "Kathimerini (Гърция): Кипър започва военни учения в района, където отива турският сондажен кораб"}
{"url": "http://www.focus-news.net/news/2019/06/29/2675287/erdogan-v-osaka-nikoy-nyama-pravo-da-narushava-suverennite-prava-na-turtsiya.html", "text": "Западните страни, които учат другите на основите на правата на човека, сами не са успели да вземат изпита в тази област. Това заяви турският президент Реджеп Таийп Ердоган на срещата на върха на Г-20 в японския град Осака, цитиран от  „Анадолската агенция“ . \r\nДържавният глава засегна и темата за доставката в Турция на руските зенитно-ракетни системи С-400. „Договорът с Русия за придобиване на ЗРС С-400 се намира в стадий на доставка. Споразумение, намиращо се в стадий на доставка, не може да бъде отменено. Подобно нещо не подобава на страна като Турция“, заяви Ердогхан. \r\nОсвен това президентът отбеляза, че никой няма право да нарушава сувереннните права на Турция. Той засегна и темата за възможните санкции срещу Турция. „В хода на срещата с президента на САЩ обсъдихме въпроса за санкциите. Тръмп заяви, че това няма да се случи“, каза Ердоган. \r\nПревод и редакция:", "date": "2019.06.29", "title": "Ердоган в Осака: Никой няма право да нарушава суверенните права на Турция"}
{"url": "http://www.focus-news.net/news/2019/06/29/2675303/blagoevgrad-5-akta-za-spirane-na-rabotata-na-stroitelni-obekti-e-izdala-direktsiyata-inspektsiya-po-truda-prez-may.html", "text": "5 акта за спиране дейността на работа на строителни обекти е издала Дирекция „Инспекция по труда“ – Благоевград през месец май. Това съобщи за  Радио „Фокус“ – Пирин  Славянка Симитчийска, директор на дирекцията. По думите ѝ в повечето случаи констатираните нарушения са били отстранени още в рамките на деня, в който е наложен акта, поради което дейността на обектите е била възстановена. Симитчийска каза още, че през месец май инспекцията е извършила 31 проверки относно осигуряване на здраве и безопасност при извършване на строително-монтажни работи. „Констатирани са 112 нарушения на трудовото законодателство, като по-голям е делът на нарушенията, свързани с осигуряване на здравословни и безопасни условия на труд (ЗБУТ) – 91 броя“, добави Симитчийска. Тя коментира, че най-честите нарушения са свързани с липсата на ежедневен инструктаж ма строителните работници, недостатъчен контрол относно използването на личните предпазни средства от работещите, както и неизползването на лични предпазни средства от работещите, липсата на ограждения на обектите, необезопасени контури на плочи и други. „За отстраняването им са предприети принудителни административни мерки – 110 задължителни предписания и са съставени 5 броя актове за спиране дейността. Съставени са 6 акта за административни нарушения“, посочи Симитчийска. \r\nЛивия НИНОВА", "date": "2019.06.29", "title": "Благоевград: 5 акта за спиране на работата на строителни обекти е издала Дирекцията „Инспекция по труда“ през май"}
{"url": "http://www.focus-news.net/news/2019/06/29/2675302/prezidentat-rumen-radev-nadyavam-se-raznoboyat-v-pravitelstvoto-za-remonta-na-su-25-da-bade-preodolyan-imame-nuzhda-ot-tozi-samolet.html", "text": "Искам да видя ремонтиран и надежден Су-25, имаме нужда от този самолет. Това каза президентът Румен Радев, който присъства на летателен ден в авиобаза „Граф Игнатиево“, предаде репортер на  Агенция „Фокус“ . Попитан какво мисли за ремонта на Су-25, той отговори: „Мисля, че този въпрос трябва да го зададете на правителството. Надявам се разнобоят вътре да бъде преодолян, ние имаме нужда от тези самолети. Аз това искам - да видя на изхода един Су-25 ремонтиран, надежден още доста години, защото това е ударното средство, с което разполагаме. До пристигането на нов многофункционален изтребител, до неговото пълно усвояване и комплектоване с всичко необходимо, ще мине много време, дотогава Су-25 ни е необходим\". Президентът посочи, че е възхитен от летателния ден в „Граф Игнатиево“. „За пореден път военнослужещите от Военновъздушните сили показаха невероятно майсторство, много хъс и много воля. Голям професионализъм, въпреки условията на недоимък все още в нашите Военновъздушни сили. Имаме прекрасни мъже и жени и ще продължаваме напред“, заяви държавният глава.", "date": "2019.06.29", "title": "Президентът Румен Радев: Надявам се разнобоят в правителството за ремонта на Су-25 да бъде преодолян, имаме нужда от този самолет"}
{"url": "http://www.focus-news.net/news/2019/06/29/2675307/sport-stanimira-petrova-specheli-zlaten-medal-v-kategoriya-do-57-kilograma-ot-turnira-po-boks.html", "text": "Бокс: Станимира Петрова спечели златен медал в категория до 57 килограма от турнира по бокс за жени на европейските игри в Минск. На финала тя победи ирландката Михаела Уолш. Петрова спечели с 4:1 съдийски гласа. По-късно днес и Даниел Асенов ще боксира за злато в категория до 52 килограма. Негов съперник е Габриел Ескобар от Испания.", "date": "2019.06.29", "title": "Спорт: Станимира Петрова спечели златен медал в категория до 57 килограма от турнира по бокс"}
{"url": "http://www.focus-news.net/news/2019/06/29/2675308/ministar-nikolina-angelkova-proveryava-se-signal-za-visoki-tseni-na-chadari-i-shezlongi-na-plazh-perla.html", "text": "Проверява се сигнал за високи цени на чадъри и шезлонги на плаж „Перла“. Това съобщи министър Николина след проверка на четири институции в “Елените“, съобщиха от пресцентъра на  Министерството на туризма . При проверка по сигнали за нередности в хотел от ваканционно селище „Елените“ установихме редица нарушения по отношение на хората с намалена подвижност. Липсват условия, които да отговарят на изискванията както на Закона за туризма, така и на Наредбата за категоризация на местата за настаняване\", посочи Ангелкова. Министърът информира, че за нарушенията ще бъде съставен акт за административно нарушение, предвиждащо глоба в размер от 1000 до 3000 лв. Специализираната комисия предстои да установи колко точно ще бъде размерът й. С другите контролни институции  беше направена проверка по отношение на олинклузива в комплекса, за който имаме най-сериозни сигнали, както и за чистотата на басейните. Предстои инспекция на всички останали хотели на територията на „Елените“, защото за нас е много важно качеството на услугите, посочи министър Ангелкова. То трябва да отговаря на нормативните изисквания и затова министерството реагира на всеки сигнал и ще бъде безкомпромисно спрямо нарушителите.  \r\nЗдравната инспекция е извършила 8 проверки и е направила 4 предписания относно сградния фонд и оборудването, като на места е открила счупени плочки, мухъл, инсекти. Даден е 10-дневен срок за отстраняване на нередностите, след което обектите ще бъдат проверени отново и ако бъдат установени пак нарушения, предстои затваряне. Направени са предписания за поставяне на мрежи със срок една седмица за изпълнение. Взети са и повторни проби от водата на басейна на хотела, като резултатите ще са ясни до дни. \r\nМинистър Ангелкова изрази удовлетворение от резултатите след взети проби от водата на всичките 88 плажа по Южното Черноморие. Директорът на РЗИ-Бургас д-р Георги Паздеров потвърди, че резултатите от тях в началото на сезона са отлични и че проба на водата се прави поне два пъти всеки месец.  \r\nВ отговор на журналистически въпроси министър Ангелкова съобщи, че е възложила проверка на изграждащо се заведение до самия бряг в Ахтопол, за което предупредиха посетители. Прави се геодезично измерване, за да се прецени дали заради природните процеси плажът не е „изяден“ в тази част. Резултатите ще посочат дали е необходимо да се промени одобрената от министерството схема за разполагане на обекти по ивицата, която е отпреди няколко месеца и когато всичко е било в норма. Ако е необходимо, схемата ще бъде променена, увери тя. \r\nЩо се отнася до сигнал за високи цени на чадъри и шезлонги на плаж Перла, за което беше също огласено в публичното пространство, министър Ангелкова поясни, че проверяващите екипи на ведомството са на проверка на място. Инспектират казуса, както и съотношението на платената зона. Тя припомни обаче, че това е стара концесия от времето, когато плажовете не са били в правомощията на Министерството на туризма, и в случая не се прилага новото изискване предложената цена на съоръженията да е с 40 процента тежест при избора на концесионер. Министърът изрази надежда, че концесионерът ще направи преценка на цените и ще положи усилия, за да не увреди имиджът на продукта, който предлага.", "date": "2019.06.29", "title": "Министър Николина Ангелкова: Проверява се сигнал за високи цени на чадъри и шезлонги на плаж „Перла“"}
{"url": "http://www.focus-news.net/news/2019/06/29/2675300/nachalnikat-na-otbranata-general-andrey-botsev-predstoi-okonchatelno-podpisvane-na-dogovora-za-iztrebitelite-f-16-ako-bade-odobrena-tsenata-i-nachinat-na-plashtane.html", "text": "Предстои окончателно подписване на договора за изтребителите F-16, ако бъде одобрена цената и начинът на плащане. Това каза в интервю за предаването  „За честта и славата на България“ на Радио „Фокус“  началникът на отбраната генерал Андрей Боцев. Преди дни са проведени разговори с представителите на правителството на САЩ, добави той. „Продължаваме да поддържаме бойната авиация. Знаете, че в момента вървят ремонтни дейности на МиГ-29. И да се сключи договор за F-16 по оперативна съвместимост ще влязат след 4-5 години най-рано, така че ние трябва да поддържаме авиацията си, която може да се използва до 30-та година“, посочи генерал Андрей Боцев. Той допълни, че има сключен договор и за поддръжката на СУ-25. За Су – 25 той коментира, че е единственият бомбардировач за поддръжка на сухопътни и на морски операции, затова е много полезен за армията ни. „Бойният вертолет МИ-24 също е много ценен за нас, защото той е също така служи за поддръжка в сухопътни и  морска операции“. В момента имаме два изправни такива. Надявам се до края на годината да получим още два, а останалите периодично да се ремонтират и поддържат. Също така септември месец трябва да влезе в строя още един вертолет МИ-17, който очакваме да излезе от ремонт и да се включи в изпълнение на бойните задачи, а също и при гасенето на пожари“, обясни Андрей Боцев. Той посочи, че днешното авиошоу в Граф Игнатиево е преминало впечатляващо за многото зрители, дошли да наблюдават демонстрациите.  Президентът Румен Радев, който също присъства на летателния ден, е изразил голямо задоволство от подготовката на летателния състав и от подобренията, които са направени на летище Граф Игнатиево, добави генерал Андрей Боцев. \r\nЕвелина БРАНИМИРОВА", "date": "2019.06.29", "title": "Началникът на отбраната генерал Андрей Боцев: Предстои окончателно подписване на договора за изтребителите F-16, ако бъде одобрена цената и начинът на плащане"}
{"url": "http://www.focus-news.net/news/2019/06/29/2675309/ekipat-na-natsionalna-programa-detsko-zdrave-pirogov-pregleda-nad-350-detsa-v-silistra.html", "text": "Над 350 деца от Силистра прегледа екипът на Национална програма \"Детско здраве Пирогов\". Водещите специалисти от университетската спешна болница са в града по покана на кмета д-р Юлиян Найденов, съобщиха от пресцентъра на  УМБАЛСМ \"Н.И.Пирогов\" . Във високо специализираните профилактични прегледи се включиха ортопедите проф. Асен Балтов -директор на \"Пирогов\" и д-р Ели Иванова, шефът на УНГ отделението д-р Асен Меджидиев и д-р Александър Ников; детският хирург д-р Георги Балканджиев, неврохирургът д-р Георги Юруков, кардиологът д-р Галина Тодорова, офталмологът д-р Лариса Пенева, урологът д-р Св. Андреев и специалистът по образна диагностика д-р Ваня Страхинова. Проф. Балтов и д-р Меджидиев обещаха, че екипът ще се върне отново в Силистра, за да извърши продължаващо проследяване на състоянието на пациенти, при които са констатирани проблеми. Обобщен анализ на здравословните проблеми, които са констатирани от екипа, ще бъде изпратен до колегите в Силистра, за да са информирани какво са регистрирали детските специалисти от \"Пирогов\". \r\nДо този момент в рамките на НП \"Детско здраве Пирогов\" са прегледани над 16 000 деца от цялата страна. Следващият град, който ще посети екипът е Хасково. Там лекарите ще преглеждат през месец юли.", "date": "2019.06.29", "title": "Екипът на Национална програма \"Детско здраве Пирогов\" прегледа над 350 деца в Силистра"}
{"url": "http://www.focus-news.net/news/2019/06/29/2675311/varna-dete-e-zaginalo-sled-kato-e-blasnato-ot-avtomobil-na-parking-v-morskata-gradina.html", "text": "Тежко произшествие е възникнало преди около 30 минути във Варна, съобщиха от  ОДМВР- Варна . Според първоначалната информация, автомобил с чуждестранна регистрация е блъснал дете на паркинг пред ресторант, намиращ се в Морската градина. Детето е загинало на място. Изясняват се причините около инцидента. На място текат действия по разследване на обстоятелствата, довели до възникване на произшествието.", "date": "2019.06.29", "title": "Варна: Дете е загинало, след като е блъснато от автомобил на паркинг в Морската градина"}
{"url": "http://www.focus-news.net/news/2019/06/29/2675310/", "text": "Бразилският президент Жаир Болсонар отмени срещата си с китайския президент Си Дзинпин в края на срещата на върха на Г-20 в Осака заради закъснение на китайската делегация, съобщи  Bloomberg, позовавайки се на прес-секретаря на бразилския президент Отавио Рего Барос, предава  TACC . \r\nВъпреки факта, че закъсненията в графика на световните лидери на срещите на високо равнище не са необичайни, Болсонаро реши да отмени преговорите с китайския си колега. Срещата бе насрочена за 14:30 часа местно време (08:30 часа българско време), а в 14:55 часа прес-секретарят на Болсонаро обяви за отмяната. \"Президентът реши да отмени двустранната среща,\" каза той. \"Началото на срещата беше силно забавено, дълго чакахме в залата за срещи.\" \r\nСпоред Барос бразилската делегация трябва да има време да си вземе нещата от хотела, за да може президентският полет да излети от Осака навреме. \r\nКитай е основният търговски партньор и инвеститор на Бразилия. През октомври се очаква Болсонаро да направи официално посещение в Китай.  Юлиян Марков", "date": "2019.06.29", "title": "ТАСС: Бразилският президент отмени срещата с китайския си колега заради закъснение на китайската делегация"}
{"url": "http://www.focus-news.net/news/2019/06/29/2675306/prezidentat-rumen-radev-namalyavaneto-na-tsenata-za-f-16-e-za-smetka-na-mnogofunktsionalnite-mu-sposobnosti.html", "text": "Намаляването на цената за закупуване на F-16 е за сметка на многофункционалните способности на самолета. Това каза президентът Румен Радев, който присъства на летателен ден в авиобаза „Граф Игнатиево“ във връзка с закупуването на новия боен изтребител, предаде репортер на  Агенция „Фокус“ . „За да бъде този самолет многофункционален, да може да се експлоатира тук надеждно и да бъде в оперативна готовност, това означава, ако имаме 8 самолета да летят поне 6-7 от тях. За да стане това, тази начална цена, която беше предложена в началото на месеца трябва да се плати. Оттам надолу разликата, която имаме в цената, е за сметка на многофункционални способности, въоръжение, оборудване и оперативна готовност на самолета“, отбеляза президентът. „В този вид той не може да ни върши работа, така както е приело Народното събрание по проекта за инвестиционния разход, така както са заложени минимални бойни възможности за този самолет. Ние трябва да ги постигнем“, заяви той. „Правителството трябва така да направи, че по някакъв начин да запълва тази разлика в цените, за да гарантира целия този пакет и най-малкото трябва да бъде откровено. Ако нещо от това не се осигури да каже колко струва, кога смята да се доставя, какво ще остави на следващите правителства да плащат, защото плащане ще има и то ще бъде голямо“, заяви президентът Радев. Държавният глава припомни, че първоначалната ценова оферта е била за пълен пакет на стойност 3 450 млрд. с ДСС, а сега говорим за 2 200 млрд. без ДДС. „Вие си направете сметка, но имаме сериозно орязване“, заяви президентът. „Надявам се, американските партньори още са тук, правителството не само да отчете политическия ход, че сме закупили изтребители от нашия стратегически партньор САЩ, а да направи така, че този самолет да има способности“, добави държавният глава.", "date": "2019.06.29", "title": "Президентът Румен Радев: Намаляването на цената за F-16 е за сметка на многофункционалните му способности"}
{"url": "http://www.focus-news.net/news/2019/06/29/2675312/burgas-dobri-sa-usloviyata-za-patuvane-v-oblastta.html", "text": "Добри са условията за пътуване в областта – пътищата са сухи и проходими, видимостта е отлична, няма затворени пътни участъци, проходите са отворени за движение на всички моторни превозни средства. Това съобщиха за  Радио „Фокус“-Бургас  от Областно пътно управление. Временно са въведени няколко ограничения за движението на моторни превозни средства. Към момента движението на моторни превозни средства се осъществява безпроблемно както по пътищата в областта, така и по основните пътни артерии на град Бургас. Струпване на автомобили се наблюдава по входно-изходните артерии на града. В централна градска част автомобилният трафик е по-натоварен на кръстовището с кръгово движение „Трапезица“, в района на кръстовището между булевардите „Демокрация“ и „Сан Стефано“, както и в района на кръстовището между улиците „Булаир“ и „Константин Фотинов“. В останалата градска част движението се осъществява без забавяне. \r\nДеница ДИМИТРОВА", "date": "2019.06.29", "title": "Бургас: Добри са условията за пътуване в областта"}
{"url": "http://www.focus-news.net/news/2019/06/29/2675313/pazardzhik-natovaren-e-trafikat-na-avtomagistrala-trakiya-v-posoka-burgas.html", "text": "Натоварен е трафикът в пазарджишкия участък на автомагистрала „Тракия“ в посока Бургас, предаде репортер на  Радио „Фокус“ – Пазарджик . По магистралата се движат много леки, товарни автомобили, каравани, автомобили с чужда регистрация. Трафикът в посока София също е интензивен, но автомобилите са по-малко. \r\nВаня НИКОЛОВА", "date": "2019.06.29", "title": "Пазарджик: Натоварен е трафикът на автомагистрала „Тракия“ в посока Бургас"}
{"url": "http://www.focus-news.net/news/2019/06/29/2675314/the-japan-times-rusiya-i-yaponiya-zasilvat-dvustrannite-vrazki-no-izbyagvat-teritorialniya-spor.html", "text": "Премиерът Шинзо Абе и руският президент Владимир Путин похвалиха старта на няколко нови икономически проекта в събота в Осака, но не успяха да постигнат някакъв сериозен пробив в дългогодишния териториален спор - огромна пречка за Абе, който е инвестирал значителен политически капитал за неговото разрешаване пише японското англоезично издание  The Japan Times . \r\nНа пресконференция след срещата, проведена в кулоарите на форума на Г-20, Абе каза, че двамата са се договорили да \"продължат преговорите\" по спора на руските острови край Хокайдо, наречени Северните територии в Япония и Южни Курили в Русия. \r\nАбе обаче не спомена за никакъв конкретен напредък в териториалните преговори, просто казвайки „очертанията на проблемите, които трябва да преодолеем, сега стават ясни“ - почти същата фраза, използвана от външния министър Таро Коно, след като се срещна с руския си колега Сергей Лавров на 31 май в Токио. \r\nПутин приветства някои от текущите съвместни проекти за икономическо сътрудничество на двете страни. Но по темата за териториалния спор руският лидер каза само, че тези проекти ще изграждат взаимно доверие и ще помогнат да се подготви по-добра среда за преговорите. \r\nПремиерът, който се опитва да постигне споразумение с Путин за спорните острови, се е срещал с руския лидер до 26 пъти досега - необичайно голям брой. \r\nПреди срещата японски високопоставени представители изразиха песимистичен тон, заявявайки, че двете страни все още не са постигнали съгласие по най-фундаменталните въпроси. \r\nРусия настоя, че Москва законно е спечелила четирите острова на север от Хокайдо вследствие на Втората световна война. Междувременно Токио твърди, че островите са „незаконно” завладени и окупирани от Съветския съюз и в последствие от Русия. \r\nЗащо планът на Абе пропада засега? Наблюдателите посочват две вероятни причини. От една страна, рейтингите за одобрение на Путин са паднали бързо през изминалата година в резултат на изключително непопулярни пенсионни реформи, което прави почти невъзможно руският лидер да направи големи отстъпки на Япония. Всеки териториален проблем може лесно да разпали националистическите настроения в Русия. \r\nВ допълнение, Путин може и да не е възнамерявал да върне който и да е от четирите острова. Вместо това Путин просто се опита да се възползва от дългогодишното желание на Абе да подпише мирен договор, за да спечели икономическото сътрудничество от Япония, твърдят някои наблюдатели. \r\n\"Изглежда Путин няма никакво намерение да върне дори един от островите\", пише Хироши Кимура, почетен професор от университета Хокайдо, в японски вестник на 21 юни. \r\n„Путин се опитва да използва подобрените отношения с Япония като дипломатически лост срещу САЩ и Китай, ”пише той в своята статия. \r\nЖеланието на министър-председателя да си върне някои от островите датира от времето на баща му. \r\nНеговото желание произлиза от покойния Шинтаро Абе, който е бил външен министър. Когато по-старият Абе е бил репортер в Маничи Симбун, той написа поредица от статии за  съвместното изявление на Токио и Москва от 1956 г., по силата на което тогавашният Съветски съюз обеща да предаде два от островите, ако някога бъде сключен следвоенният мирен договор между двете страни. \r\n„Оттогава сключването на японско-съветски мирен договор беше животът на баща ми - каза Абе в интервю за пресата през 2016 г. Шинтаро, който починал от рак на панкреаса през 1991 г., се е опитал да разреши териториалната ситуация въпреки болестта си. След като стана свидетел на решимостта на баща си, Абе решава да стане политик, казва той в интервюто. \r\nНо без да има перспектива за мирен договор, Русия увеличава военното си присъствие на оспорваните острови. \r\nВ интервю, публикувано на 22 юни от руската държавна телевизия, Путин подчерта, че Москва ще продължи да насърчава развитието на островите. \r\nЗапитан дали някой ден руските деца на тези острови ще трябва да свалят руското национално знаме от тези острови , Путин категорично отговори: \"Не, нямаме такъв план.\"   Юлиян Марков", "date": "2019.06.29", "title": "The Japan Times: Русия и Япония засилват двустранните връзки, но избягват териториалния спор"}
{"url": "http://www.focus-news.net/news/2019/06/29/2675315/gd-granichna-politsiya-10-400-avtomobila-sa-preminali-prez-gkpp-kulata-prez-poslednite-15-chasa.html", "text": "От полунощ до 15 часа днес през ГКПП Кулата са преминали 10 400 моторни превозни средства. Това съобщиха от  ГД \"Гранична полиция\" . Изключително интензивен продължава да е трафикът на вход и изход през ГКПП \"Кулата\" и ГКПП \"Маказа\". Граничните пунктове работят на пълен капацитет.  \r\nВ последните около две седмици се наблюдава изключително интензивен трафик през ГКПП на българо-гръцката граница, включително е завишено и движението на гражданите от трети страни. Само в рамките на последните 15 часа през ГКПП \"Кулата\" са преминали 10 400 моторни превозни средства, от които 6500 за излизане от страната, а 3900 - на вход. От ГД „Гранична полиция“ припомнят, че ГКПП \"Кулата\" осигурява над 50% от пътникопотока на българо-гръцката граница и препоръчват на пътуващите да използват и ненатоварения ГКПП \"Илинден\".  \r\nНатоварен остава и ГКПП \"Маказа\", на границата с Гърция, откъдето в периода от полунощ до 15.00 часа са преминали общо 4380 моторни превозни средства (3135 на изход и 1245 на вход). Близкият до него ГКПП \"Златоград\" към момента не е натоварен и може да бъде използван от пътуващите в посока Гърция. Ненатоварени са също ГКПП \"Ивайловград\" и ГКПП \"Капитан Петко Войвода\" на българо-гръцката граница.  \r\nНа българо-сръбската граница трафикът е интензивен на ГКПП \"Калотина\" на изход и вход за леки автомобили. До 15.00 часа оттам са преминали общо 4717 моторни превозни средства (1863 за излизане и 2854 за влизане в страната).  \r\nНа българо-турската граница, на ГКПП \"Капитан Андреево\" е интензивен трафикът за товарни автомобили на изход. Преминалите в последните 15 часа от денонощието през пункта моторни превозни средства са 2389 (1650 на изход и 739 на вход). Превозните средства, преминали през ГКПП \"Лесово\", са общо 499 (244 на изход и 255 на вход).   \r\nНа българо-румънската граница, на ГКПП \"Дунав мост - Видин\" трафикът е интензивен на изход за товарни автомобили. Също за излизане от страната за леки автомобили е интензивно движението на ГКПП \"Дунав мост - Русе\", ГКПП \"Кардам\" и ГКПП \"Дуранкулак\".  \r\nНа българо-македонската граница трафикът е нормален на всички гранични контролно-пропускателни пунктове.", "date": "2019.06.29", "title": "ГД \"Гранична полиция\": 10 400 автомобила са преминали през ГКПП \"Кулата\" през последните 15 часа"}
{"url": "http://www.focus-news.net/news/2019/06/29/2675317/pregled-na-mezhdunarodnite-novini-do-18-chasa-agentsiya-fokus.html", "text": "След апела на САЩ, Европейският съюз и ОССЕ също призоваха за сдържаност и избягване на насилието на местните избори в Албания в неделя. Те поискаха да се зачита правото на гражданите да гласуват, предава излъчващият на албански скопски телевизионен канал  „Алсат – М“ . \r\n„Предвид изборите, които ще се проведат на 30 юни 2019 г., е необходимо гражданите да упражняват правото си да го правят по редовен начин. Отговорността на всички политически актьори е да попречат на възпрепятстването на дейностите за гласуване“, се казва в изявлението. Международната общност се противопоставя на всякакви насилствени действия или всякаква форма на подбуждане към насилие. \r\nМеждувременно полицията арестува 14 души, заподозрени в снощната атака на избирателния район №. 6, в град Шкодра. Премиерът Еди Рама е подписал уволнението на кмета Вау и Дейас, Зеф Хила, който ще бъде обвинен в изгарянето на училището и избирателния материал. \r\n„Те ще бъдат обвинени в много престъпления и ще останат вътре, но когато излязат, те ще останат тук вътре, няма да излязат повече навън. Те няма да преминат границата, нито ще отидат в Черна гора, нито в Италия и Гърция, защото престъпниците на изборите са еднакво опасни и отвратителни, както всеки друг престъпник…“, каза премиерът Еди Рама. \r\nЛидерът на опозиционната Демократическа партия на Албания Лулзим Баша коментира, че уволнението на кмета е политическо отмъщение на Рама. \r\n„Няма мотив и причина за уволнението му. Зеф Хила не беше нито физически, нито по друг начин участвал в инцидента вчера във Вау и Дейас. Решеннието е престъпно деяние на криминализирания автократ, който сега използва силата на властта само за да защити привързаността си към престъпността “, каза Лулзим Баша, лидер на ДП. \r\nУправляващата Социалистическа партия приключва кампанията си за местни избори тази вечер във Вльора. Процесът на гласуване на 30 юни ще бъде наблюдаван от ръководена от ОССЕ / ОДИХР международна мисия, която ще включва наблюдатели от няколко държави-членки на ЕС. \r\n***  Президентът на САЩ Доналд Тръмп е съобщил на японския премиер Шинзо Абе, че договорът за отбрана между двете страни трябва да бъде променен, тъй като е несправедлив за Вашингтон, предава  Reuters . \r\nАмериканският лидер обясни, че не възнамерява да изтегля САЩ от договра, който партньорите определят като стълб на стабилността в Азиатско-тихоокеанския регион, но той е в твърде голяма тежест за Вашингтон. \r\n„Казах му,  че ще трябва да го променим“, заяви Тръмп на пресконференция след срещата на върха на Г-20 в Осака. \r\n„Казах, виж, ако някой нападне Япония, отиваме след тях, влизаме в битка с всички сили“, добави американският президент. „Ако някой атакува САЩ, те не трябва да го правят. Това е несправедливо“. \r\nДоговорът, подписан след капитулацията на Япония във Втората световна война, задължава САЩ да защитават Япония. \r\nВ замяна на това Япония предоставя военни бази, които Вашингтон използва, за да проектира сила дълбоко в Азия, включително най-голямата концентрация на американските морски пехотинци в Окинава и предното разполагане  на авионосна ударна група във военноморската база Йокосука близо до Токио. \r\nСмята се, че краят на пакта за сигурността увеличава риска Вашингтон да се окаже принуден да изтегли голяма част от военните си сили от Азия в момент, когато китайската военна мощ нараства. \r\n***  Президентът на САЩ Доналд Тръмп коментира много позитивно срещата си с руския лиредер Владимир Путин, която се състоя по-рано в кулоарите на форума на Г-20 в Осака, предава руската агенция  EA Daily . \r\n„Мисля, че той е прекрасен човек. Мисля, че имахме отлична среща“, зяви президентът на САЩ. \r\nПо думите на Тръмп, те с Владимир Путин са постигнали много и са започнали да обсъждат търговията. \r\n„Трябва да имаме търговия – между Русия и САЩ, две велики страни. Вчера беше прекрасна среща. Той е невероятен човек. Много благодаря“, заяви американският лидер. \r\n***  В отговор на действията на Турция в териториалните води на Кипър, Никозия издаде навигационен телекс (НАВТЕКС), с който запази втори и трети блок от изключителната икономическа зона (ИИЗ) на острова за военноморски учения в периода между 1 и 10 юли, съобщава електронното издание на гръцкия ежедневник  Kathimerini . \r\nПо думите на турския министър на енергетиката Фатих Донмез, именно натам се е насочил втория турски сондажен кораб „Явуз“, за да започне проучванията си за въглеводородни залежи. \r\nВ Блок 3 се намира потенциалното находище на натурален газ „Скуид“ и в този район през февруари 2018 година турски военни кораби предотвратиха сондажи на италианската компания „Ени“. \r\nВ същото време, отбелязва „Катимерини“, Никозия прави всичко възможно, за да осигури участието на френската енергийна компания „Тотал“ в проучването на блоковете, за които вече е дадена концесия на „Ени“, както и на консорциум между италианския петролен гигант и южнокорерйската KOGAS. \r\n*** Според проучване „Нова демокрация“ ще има мнозинство в гръцкия парламент, като според три различни сценария ще спечели между 155 и 163 места в парламента, цифра, която е достатъчна за формиране на еднопартийно правителство, съобщи гръцкият вестник Ta Nea, цитиран от македонското електронно издание  „Локално“ . \r\nСценариите са по отношение на това дали пет, шест или седем партии ще влязат в парламента, според рейтинговата агенция MRB. В трите случая, независимо дали съставът на парламента ще бъде петпартиен, шестпартиен или седемпартиен, прогнозите са, че „Нова демокрация“ ще може сама, без коалиционен партньор, да сформира правителство. \r\nЩо се отнася до рейтингите на партиите „Нова Демокрация“ води със 32,3%, следвана от СИРИЗА с 24,7%. \r\nНа въпроса \"кой е най-подходящ за премиер\", лидерът на „Нова демокрация“ Кириакос Мицотакис е начело с 35,9%, следван от сегашния президент на гръцкото правителство Алексис Ципрас който получава 29 процента. \"Никой от двамата\" са отговорили  30,3% от анкетираните. \r\nИзследването е проведено от 24 до 26 юни, като са анкетирани общо 1014 души. \r\n*** Регистрирано е земетресение с магнитуд 4.7 на границата между Албания и Гърция , усетено е и в Македония, показва справка на страницата на  Европейския средиземноморски сеизмологичен център . \r\nТрусът е регистриран в 15:01 часа местно време (16:01 часа българско време) на 17 километра южно от албанския град Корча и на 128 километра югоизточно от столицата Тирана. Земетресението е усетено силно в Южна Албания и Северозападна Гърция, а по слабо и в района на Охридското и Преспанското езеро. Засега няма информация за пострадали хора и нанесени материални щети. Районът на епицентъра е засегнат от продължаваща сеизмична активност в последния месец. \r\n*** Бразилският президент Жаир Болсонар отмени срещата си с китайския президент Си Дзинпин в края на срещата на върха на Г-20 в Осака заради закъснение на китайската делегация, съобщи  Bloomberg, позовавайки се на прес-секретаря на бразилския президент Отавио Рего Барос, предава  TACC . \r\nВъпреки факта, че закъсненията в графика на световните лидери на срещите на високо равнище не са необичайни, Болсонаро реши да отмени преговорите с китайския си колега. Срещата бе насрочена за 14:30 часа местно време (08:30 часа българско време), а в 14:55 часа прес-секретарят на Болсонаро обяви за отмяната. \"Президентът реши да отмени двустранната среща,\" каза той. \"Началото на срещата беше силно забавено, дълго чакахме в залата за срещи.\" \r\nСпоред Барос бразилската делегация трябва да има време да си вземе нещата от хотела, за да може президентският полет да излети от Осака навреме. \r\nКитай е основният търговски партньор и инвеститор на Бразилия. През октомври се очаква Болсонаро да направи официално посещение в Китай.", "date": "2019.06.29", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/29/2675318/korneliya-ninova-bsp-g-n-borisov-karakachanov-karanikolov-ili-karayancheva-govori-ot-vashe-ime-i-kazva-istinata-za-su-25.html", "text": "Във връзка със събитията през последните седмици имам 4 въпроса към премиера Борисов, написа лидерът на БСП Корнелия Нинова в социалната мрежа  \"Фейсбук\" . \"Г-н Борисов, Вашият вицепремиер Каракачанов твърди, че има подписан договор с Беларус и преведени пари за ремонт на Су-25. Вашият министър Караниколов иска да разтрогне договора. Председателят на Народното събрание Караянчева подвежда Русия, като на най-високо равнище заявява, че Русия ще ремонтира същите самолети. Кой от тези тримата говори от Ваше име и кой казва истината? Кой носи отговорност за този огромен международен гаф?\", пита Нинова. \"Президентът Радев заяви, че цената на Ф-16 е 3.45 млрд., а вие твърдите, че е 2.2 млрд. Г-н Премиер, защо при огромен излишък в бюджета, вземате нов заем от 400 млн.? Кой, кога и при какви условия ще го връща\", посочва Корнелия Нинова. \"Защо излъгахте медицинските сестри, че ще им увеличите заплатите? Днес 109 лекари и медицински работници във видинската болница хвърлиха оставки. Вие ли наредихте на министър Ананиев да обяви, че ще закрива отделения в ообластните болници в Северозапада?\". пита още лидерът на левицата. Нинова задава и въпрос на Борисов чел ли е доклада доклада за България, гласуван в ПАСЕ и споделя ли европейската оценка за неговото управление.", "date": "2019.06.29", "title": "Корнелия Нинова, БСП: Г-н Борисов- Каракачанов, Караниколов или Караянчева говори от ваше име и казва истината за Су-25"}
{"url": "http://www.focus-news.net/news/2019/06/29/2675304/otets-petar-sveti-pavel-e-uchastval-v-ubiystvoto-na-sveti-arhidyakon-stefan-po-kasno-stava-posledovatel-na-hristos.html", "text": "Свети Павел става апостол по-късно от Свети Петър. Това каза за  Радио „Фокус“-Бургас  отец Петър от храм „Св. св. Кирил и Методий“ по повод Петровден. „В началото той е гонил християните, но е бил римски гражданин като първите апостоли, кои са били рибари, обикновени хора, които са се посветили на Светия Дух, за да могат да говорят на чужди езици, да пишат Свещеното писание и да го разпространяват“, каза още той и добави, че Свети Павел е участвал в убийството на Свети архидякон Стефан. „Малко по-късно става последовател на Христос и известен с посланията си към различните църкви“, заяви свещеникът. По думите му и Свети Апостол Петър и Свети Апостол Павел са почитани еднакво от православните християни. \r\nДеница ДИМИТРОВА", "date": "2019.06.29", "title": "Отец Петър: Свети Павел е участвал в убийството на Свети архидякон Стефан, по-късно става последовател на Христос"}
{"url": "http://www.focus-news.net/news/2019/06/29/2675319/blagoevgrad-merki-za-adaptirane-na-gorite-kam-klimatichnite-promeni-v-yugozapadna-balgariya-obsadiha-eksperti.html", "text": "Мерки за повишаване устойчивостта на горите в Югозападна България към очакваните изменения в климата бяха представени и обсъдени на работна среща, съобщиха от пресцентъра на  ЮЗДП . В нея участваха представители на Югозападното държавно предприятие, Изпълнителната агенция по горите, РДГ, РИОСВ, ДПП „Витоша”, Лесозащитна и Горска семеконтролна станция София, НПО. Мерките са разработени по проект, финансиран от Националния доверителен екофонд и осъществен от екип български учени и експерти, обединени от Сдружение „БАЛКАНКА-2009“- Благоевград, с подкрепата на ЮЗДП. Бяха представени климатични прогнози до 2100 г. за Югозападна България, които сочат за засилване на летните суши, повишаване на температурите с 3-4 градуса и зачестяване на климатичните крайности (бури, порои, зимни мразове и др.). Подобни аномалии водят до забавяне на растежа и дори преждевременно загиване на дърветата. Най-уязвими са създадените през 20-ти век иглолистни култури на площ над 17 000 000 декара основно върху ерозирали почви. Според директора на ЮЗДП инж. Дамян Дамянов е необходима по-широка дискусия по темата в търсене на обществена подкрепа и осигуряване на финансов ресурс за справяне с последствията за горите от очакваните изменения в климата и за поддържане на техните рекреационни, водоохранни, защитни и други екологични функции. \r\nПрогнозираното изместване на горско-растителните пояси с около 400-500 м нагоре в планините, както и появата на нови за страната горско-растителни условия, като например средиземноморски климат в долината на р. Струма, предизвика много голям интерес за участниците в срещата. Всичко това се очаква да доведе на отделни места до дългосрочно изменение на горите, като например замяна на бука със зимен дъб, на габъра и цера с космат дъб, а в най-ниските части и навлизане на Медитерански видове. Като приориотети за горското стопанство бяха посочени подобряване на мониторинга на процесите в горите, засилване на превенцията на горски пожари, изборът на по-издръжливи на засушаването дървесни видове и повишаване устойчивостта на горите към природни нарушения. С цел подпомагане работата на всички горски стопани и лесовъди в Югозападна България бе представена и публична база данни (на сайта http://gori.uzdp.bg) с информация за всеки горски имот за характерните дървесни видове, които в бъдеще се очаква да бъдат по-добре приспособени към климатичните промени.", "date": "2019.06.29", "title": "Благоевград: Мерки за адаптиране на горите към климатичните промени в Югозападна България обсъдиха експерти"}
{"url": "http://www.focus-news.net/news/2019/06/29/2675305/the-wall-street-journal-donald-tramp-tarsi-reshenie-na-problema-s-turtsiya.html", "text": "Президентът на САЩ Доналд Тръмп заяви, че обмисля начини за разрешаване на проблемната ситуация, произтичаща от решението на Турция да закупи модерни руски противоракетни системи, които Пентагонът смята за заплаха за сигурността на НАТО, пише американският вестник  The Wall Street Journal . \r\nАдминистрацията на Тръмп и Конгресът предупредиха през последните седмици, че Турция ще бъде подложена на санкции, в това число и изваждане от самолетната програма F-35, ако продължи с придобиването на руските зенитно-ракетни системи, известни като С-400. \r\nПо време на срещата с турския президент Реджеп Тайип Ердоган в рамките на двустранна среща по време на срещата на Г-20 в Япония в събота обаче, Тръмп намекна за помирение. Той каза, че проблемът има своите корени в решенията, взети от администрацията на Обама, за да се предотврати закупуването на Анкара от американските системи за противовъздушна отбрана „Пейтръйт“. \r\n„Имаме сложна ситуация, защото на Турция не е било позволено да закупи ракетите \"Пейтриът\", \"каза Тръмп пред репортери.“ Той купува други ракети и тогава изведнъж казват: „Е, сега можете да купите нашата ракета.“ Не можете да се прави бизнес по този начин. Не е добре. Не е добре.\" \r\nСделката за ракетите С-400 в размер на 2,5 млрд. долара разстрои сериозно американско-турските връзки и разпали опасенията, че сериозният дипломатически сблъсък ще тласне засегнатата от рецесията турска икономика в пълна криза. \r\nТурския президент обаче заяви, че няма да се откаже от споразумението с Русия, като добави, че доставката на С-400 ще започне през първата половина на юли. \r\nТурските власти заявиха, че са се обърнали към Русия за оборудване за противовъздушна отбрана, защото САЩ не са успели да предложат техните системи на достъпна цена и с непреодолими ангажименти за трансфер на технологии. В края на миналата година администрацията на Тръмп направи предложение за закупуване на системите „Пейтриът“ като алтернатива на С-400, но Ердоган каза миналата седмица, че предложението не е конкурентно на руското. \r\nОфициални представители на САЩ заявиха, че не биха позволили на Турция да експлоатира С-400 заедно с самолети F-35, които Анкара също е поръчала от страх, че това ще даде на Русия твърде точна информация  за секретните самолети. \r\nЕрдоган заяви, че ще се обърне към международен арбитраж, ако Вашингтон блокира доставката на повече от 100 самолетаF-35, които Турция е поръчала. \r\nНа пресконференция по-късно събота Тръмп каза, че Турция е била третирана много несправедливо от САЩ. \r\n\"Това е бъркотия и, честно казано, това не е грешката на Ердоган\", заяви американският президент. \r\nСложните въпроси, решението да се накаже Турция, или не, за използването на С-400 не е само в ръцете на администрацията на Тръмп. Американските сенатори заплашиха да наложат санкции на Анкара за закупуване на руски оръжия от производител в черния списък. \r\nВ събота обаче Тръмп заяви, че обича Турция, като се заяви, че Ердоган е помогнал за разрешаването на случая с американски пастор Андрю Брънсън, който можеше да бъде осъден в Турция на до 35 години  затвор, но беше изпратен обратно в САЩ миналата година. \r\n\"Той е твърд, но аз се разбирам с него\", каза Тръмп за турския си колега. \"Това е сложна сделка, работим по нея и ще видим какво можем да направим.\" \r\nПо-късно Ердоган каза, че е убеден, че САЩ няма да наложат санкции на Турция. \"Тръмп разясни този въпрос днес ”, каза турският лидер. \"Чухме от него, че такова нещо няма да се случи.\" \r\nПо време на двустранната си среща с Ердоган Тръмп заяви в събота, че обмисля да приеме покана за официално посещение в Турция, вероятно през юли, но добави, че не е определена дата. \r\n„Турция е наш приятел. Направихме страхотни неща заедно - каза Тръмп.   Юлиян Марков", "date": "2019.06.29", "title": "The Wall Street Journal: Доналд Тръмп търси решение на проблема с Турция"}
{"url": "http://www.focus-news.net/news/2019/06/29/2675294/", "text": "Цялото ръководство на Демократическата партия на Молдова (ДПМ), която премина в опозиция след острата политическа криза, подаде оставка, предава  TACC . \r\nПартията ще започне  своята реформа на предстоящия извънреден конгрес на 27 юли. Това заяви бившият премиер Павел Филип, назначен за временен ръководител от републиканския съвет в събота. \r\n\"Всички заместник-председатели на Демократическата партия подадоха оставка. Бе взето решение за свикване на извънреден конгрес, където ще бъде избран нов лидер на партията и ръководни органи, ще бъде приета нова програма, каза Филип, който преди това беше заместник-председател на партията.  Юлиян Марков", "date": "2019.06.29", "title": "ТАСС: Преминалата в опозиция Демократическа партия на Молдова избира ново ръководство"}
{"url": "http://www.focus-news.net/news/2019/06/29/2675320/predstoyashti-sabitiya-v-stranata-za-30-yuni-agentsiya-fokus.html", "text": "*** \r\nОт 11.00 часа в Борисовата градина пред паметника на акад. Николай Хайтов НФСБ ще отбележи 17 години от кончината му.  \r\n*** \r\nОт 18.00 часа на сцената до Моста в града десет рок групи очакват своята публика на Джулай морнинг. \r\n*** \r\nОт 18.30 часа на сцената на клуб „Ментол“ на Централния плаж ще се проведе безплатен концерт от поредицата „Варненско лято за деца“. \r\n*** \r\nОт 18.00 часа Държавна опера – Варна хорът на варненските момчета и младежи ще отбележи своя 50-годишен юбилей с тържествен концерт. \r\n*** \r\nОт 20.30 часа в Археологическия музей ще се състои Fusion Fest 2019 Veliko Tarnovo: Концерт на група Del Padre. \r\n*** \r\nОт 11.00 часа в Държавен куклен театър „Дора Габе“ ще се играе кукленият спектакъл „Синият таралеж“. \r\n*** \r\nОт 22.00 часа до кораб „Емона“ в залива Енчец ще започне „Джулай Морнинг-2019“. \r\n*** \r\nОт 9.00 часа Негово високопреосвещенство Ловчанският митрополит Гаврил ще оглави Архиерейска света Литургия в храм \"Св. Троица\". \r\n*** \r\nОт 9.00 часа на открита сцена пред НЧ „Пробуда - 1937 г.” ще се проведе  „Витошки напеви” - ХІІ  Регионален фолклорен събор. \r\n*** \r\nОт 9.00 часа в Пловдивската духовна семинария ”Св. св. Кирил и Методий” Негово Високопреосвещенство Пловдивският митрополит Николай ще оглави Архиерейска света Литургия. \r\n*** \r\nВ 15.00 часа в центъра на града ще се открие изложба на участниците в 17-тия пленер „Амбелино“.  \r\n*** \r\nВ 17.00 часа на Гребната база до стадион „Пловдив“ ще започне третият фестивален ден на Hills of  Rock.  \r\n*** \r\nВ 20.30 часа на Летния театър ще се състои концерт на Йорданка Христова.  \r\n*** \r\nОт 10.00 до 18.00 часа в парк „Пети октомври“ ще се състои Детски панаир. \r\n*** \r\nОт 10.00 до 16.00 часа в Международен младежки център ще бъдат прожекциите от Международния фестивал на анимационния филм „Златен кукер“. \r\n*** \r\nОт 11.00 часа в Кукления театър ще се играе спектакълът „Храбрият шивач“ от Братя Грим. \r\n*** \r\nОт 9.00 часа на кръстовището на пътя Ямбол-Сливен със село Хаджидимитрово ще се проведе протест заради проблеми с автобусния транспорт. \r\n*** \r\nОт 18.00 часа в парка в града ще се проведе Празник на кайсията.", "date": "2019.06.29", "title": "Предстоящи събития в страната за 30 юни (Агенция „Фокус“)"}
{"url": "http://www.focus-news.net/news/2019/06/29/2675321/the-jerusalem-post-palestinskite-vlasti-arestuvaha-biznesmen-uchastval-v-konferentsiyata-v-bahreyn.html", "text": "Силите за сигурност на палестинските власти арестуваха в петък палестински бизнесмен, който участва във водената от САЩ икономическа конференция в Бахрейн миналата седмица, пише израелското англоезично издание  The Jerusalem Post . \r\nПалестинските власти и няколко палестински фракции призоваха палестинците и арабите да бойкотират конференцията под предлог, че това е част от схемата на американската администрация за „ликвидиране на палестинската кауза“. \r\nПалестинските източници идентифицирали бизнесмена като Салех Абу Майалех от Хеброн. Те заявиха, че той е бил арестуван от разузнавателната служба на палестинските власти, ръководена от генерал Маджед Фарадж. \r\nАшраф Джабари, друг бизнесмен от Хеброн, който присъства на семинара, съобщи на The Jerusalem Post, че 49-годишният Абу Майалех е бил арестуван от дома си в Хеброн в петък вечер.  \r\nДжабари каза, че силите за сигурност на палестинските власти също са нахлули в домовете на трима други палестински бизнесмени в града, за да ги арестуват. \r\n„Палестинските сили за сигурност не ги откриха“, каза Джабари. „Претърсили са домовете им и са конфискували камери за сигурност и документи.  \r\nИзточници в Хеброн заявиха, че разузнавателни служители на палестинските власти са нахлули и претърсили дома на Ашраф Ганмен, един от бизнесмените, пътували до Бахрейн. Ганмен избяга от дома си малко преди пристигането на офицерите, съобщиха източниците. \r\nДжабари изрази загриженост за безопасността на Абу Майалех, болен от рак със сериозни здравни проблеми. \r\nТой каза, че Абу Майалех е един от 15-те палестински бизнесмени, които са участвали в конференцията в Манама, Бахрейн. Другите членове на делегацията са от източен Йерусалим и Витлеем, добави той. \r\nДжабари, който живее в контролираната от Израел част на Хеброн, категорично осъди ареста на Абу Майалех, заявявайки, че това „разкрива истинското лице“ на ръководството на палестинската администрация \r\n\"Палестинската автономна власт не желае мир\", каза той пред вестника. „Ние участвахме в конференцията, след като получихме лични покани. Ние не отидохме там като представители на Палестинската автономия. \" \r\nТой каза, че той и неговите приятели са в контакт с американската администрация и международните организации за защита на правата на човека по отношение на действията на палестинските власти. \r\nМиналата седмица палестинските потребители на социални медии публикуваха имената на Джабари и няколко палестински бизнесмени, които пътуваха до Бахрейн, като ги нарекоха \"предатели\" и призоваха властите незабавно да ги арестуват. \r\n45-годишният Джабари, който отишъл на конференция в Бахрейн като представител на Юдея и Търговската камара на Самария, каза, че той и неговите приятели не се страхуват от палестинските власти. \r\nКонференцията в Бахрейн е \"голям успех и затова президентът Махмуд Абас е много разтревожен\", каза Джабари. \r\n„Разбира се, ние не се страхуваме. Страхуваме се само от Бога и сме способни да се защитим. Мерките на Палестинската власт срещу нас са незаконни. Палестинското законодателство не забранява на никого да присъства на конференция. Това беше лична покана към много хора и ние не участвахме в политически дейности. Действията на Палестинската власт показват, че ние нямаме демокрация. Дори ако принадлежим към опозицията, няма причина да бъдем арестувани. В Израел премиерът се консултира с лидера на опозицията по чувствителни въпроси. Махмуд Абас, от друга страна, разпорежда арестуването на всеки, който не е съгласен с него.\"  Юлиян Марков", "date": "2019.06.29", "title": "The Jerusalem Post: Палестинските власти арестуваха бизнесмен, участвал в конференцията в Бахрейн"}
{"url": "http://www.focus-news.net/news/2019/06/29/2675323/plamen-slavov-niar-veliki-preslav-prez-yuli-shte-predostavim-nova-atraktsiya-3d-vizualizatsiya-na-dvortsoviya-tsentar.html", "text": "Активният туристически сезон на територията на НИАР „Велики Преслав“ е в разгара си. Това каза за  Радио „Фокус“- Шумен  Пламен Славов, директор на Археологическия музей в Преслав. През май преобладават груповите посещения на ученици, но с края на учебната година и началото на активния отпускарски сезон, се засилва потокът основно от семейства. „Вече не само през почивните дни, но и през делничните през Преслав минават значителен брой туристи“, заяви Пламен Славов. От началото на туристическия сезон се наблюдава известен ръст на посещенията. До началото на септември, наред с Преславското съкровище, в музея може да бъдат разгледани и т.нар. Малко Преславско съкровище от 13 век, както и манастирският слънчев часовник от 9-10 век, притежание на Националния исторически музей. През юли Археологическият музей ще предостави и нова атракция – 3D визуализация на Дворцовия център, посредством 3D очила за виртуална реалност. „Наред с макета и филма, който прожектираме, туристите ще имат още една възможност за нов поглед върху Вътрешния град и да се докоснат до едно ново преживяване“, каза още Пламен Славов. \r\nИвелина ИВАНОВА", "date": "2019.06.29", "title": "Пламен Славов, НИАР „Велики Преслав“: През юли ще предоставим нова атракция – 3D визуализация на Дворцовия център"}
{"url": "http://www.focus-news.net/news/2019/06/29/2675316/bsp-obvini-api-v-protakane-na-nezavisimata-ekspertiza-na-patishtata-i-sezira-evropeyskite-institutsii-obzor.html", "text": "Сагата между БСП и Агенция „Пътна инфраструктура“ за качеството на пътищата в България продължава. Напрежението между партията и пътната агенция се възобнови в четвъртък. Тогава от АПИ съобщиха, че на депутатите на БСП е предоставен пълен достъп по исканата по Закона за достъп до обществена информация техническа документация за строителството на големи пътни проекти. От пътната агенция изтъкнаха, че в продължение на месец нито един от 11-те народни представители от парламентарната група на „БСП за България“ в 44-то Народно събрание, изискали документите, не се е заинтересовал от подготвения пълен обем технически документи. В петък в сагата се намесиха и депутати от ГЕРБ.  Народният представител и зам.-председател на Регионална комисия Александър Ненков  определи желанието на БСП да им бъде предоставена информация от АПИ за магистралите като лицемерно и целящо политически дивидент. „Нито един от всички от БСП, които се бяха подписали под множеството сигнали, не се заинтересува от информацията. Това е лицемерно поведение, защото изборите минаха, Елена Йончева отиде в ЕП и анатемосването на цял строителен бранш остана някак си в небитието. И това показа тяхното „искрено“ желание да се търси независима европейска експертиза“, заяви депутатът от ГЕРБ.  \r\nРаздвижването по темата за българските пътища бе повод за съботната пресконференция на социалистите.  Избраната за евродепутат Елена Йончева от БСП  заяви, че ще сезира европейските институции, тъй като според нея АПИ се опитва да прикрие случая с проверка на пътищата в независима лаборатория. „До този момент АПИ отказва да даде разрешение за взимане на вертикални проби на ядки на българските магистрали и пътища и тяхното предоставяне в независима европейска лаборатория. Вместо разрешение да бъдат взети подобни проби, АПИ ни запознава с проектите на тези точки. Тези проекти са необходими едва след като имаме резултати от пробите. Тези проекти са необходими след като имаме разрешение. В противен случай те са безполезни. Ние нямаме съмнение, че по документи нашите пътища, строени последните пет години са в перфектно състояние“, каза още Йончева. Новоизбраният евродепутат разкритикува АПИ за това, че е изискала от БСП да предостави своите експерти. По думите на Йончева няма закон, който да предвижда това. „Ние сме напълно наясно, че предоставяйки имената на нашите експерти, те ще бъдат подложени на цялата машина за сплашване, с която разполага ГЕРБ. Ще сезираме европейските институции за начина, по който се укрива информация от българския данъкоплатец и българския избирател, и от българските народни представители“, допълни още Йончева.  Заместник-председателят на ПГ на „БСП за България“ и заместник-председател на Комисията по транспорт Георги Свиленски  призова председателя на УС на АПИ и министъра на регионалното развитие незабавно да кажат разрешават или не независима европейска експертиза на пътищата. Свиленски настоя отговорът да бъде еднозначен. „Не да ни пускат по различни пътечки. Осем месеца, смениха се трима управители на Агенция „Пътна инфраструктура“, стоят и се крият, защото ги е страх, защото знаят истината. Ако не ги е страх, ако са сигурни в качеството на българските пътища, моля още в рамките на тази седмица да дадат необходимото разрешeние“, подчерта Свиленски. Депутатът от БСП апелира председателя на управителния съвет на пътната агенция да не влиза в политически заигравки, тъй като работата му е да ремонтира и строи безопасни пътища и да въвежда тол системата. Другият  заместник-председател на ПГ на „БСП за България“ Христо Проданов  посочи, че не иска да чете розовите приказки за пътищата, които  разказва по думите му и пише премиерът Бойко Борисов. „Искаме истината. Не за нас, а за българските и европейските граждани. Те трябва да знаят за какво се харчат техните пари и къде отиват те. Искаме истината, не да политизираме този въпрос, защото пресконференцията, която вчера ГЕРБ даде беше политизиране на въпроса“, подчерта Проданов.  \r\nДеница КИТАНОВА", "date": "2019.06.29", "title": "БСП обвини АПИ в протакане на независимата експертиза на пътищата и сезира европейските институции (ОБЗОР)"}
{"url": "http://www.focus-news.net/news/2019/06/29/2675324/predstoyashti-mezhdunarodni-sabitiya-za-30-yuni-agentsiya-fokus.html", "text": "***  Среща на върха на ЕС за избиране на кандидатите за ръководните постове на ЕС \r\n***  Местни избори в Албания, бойкотирани от опозицията \r\n***  Гей-парад \r\n***  Обръщение на генералния секретар на ООН пред конференция за климата \r\n***  Първични президентски избори", "date": "2019.06.29", "title": "Предстоящи международни събития за  30 юни (Агенция \"Фокус\")"}
{"url": "http://www.focus-news.net/news/2019/06/29/2675329/tass-avtomobil-se-e-vryazal-v-terasa-na-zavedenie-vav-frenski-grad.html", "text": "Автомобил се е врязал в тераса на заведение във френския град Мирабо, което е довело  до нараняване на седем души, двама от които са в тежко състояние, съобщава френският вестник Le Parisien, цитиран от  TACC . \r\nСпоред изданието, тежко ранени са жени на възраст 60 и 72 години. Шофьорът също е бил в напреднала възраст - според полицията, той, очевидно е объркал педалите за газ и спирачка. \r\nТова е вторият случай във Франция за година и половина, когато възрастният шофьор не успява да се справи управлението на автомобила, което води до опасен инцидент. Миналата есен 92-годишен французин прегази трима минувачи по тротоара на оживената парижка улица. На 27-годишна жена е бил ампутиран крака.    Юлиян Марков", "date": "2019.06.29", "title": "ТАСС: Автомобил се е врязал в тераса на заведение във френски град"}
{"url": "http://www.focus-news.net/news/2019/06/29/2675328/kanal-5makedoniya-sadat-razporedi-30-dni-arest-za-arestuvanite-visshi-funktsioneri-na-vmro-dpmne.html", "text": "Миле Янакиевски, бивш министър на транспорта и съобщенията отново е задържан заедно със седем други заподозрени, сред които Димитър Димовски, член на Изпълнителния комитет на ВМРО ДПМНЕ и Деян Митревски, председател на общински комитет на партията., инфомира македонският телевизионен  “Канал 5“ .  \r\nЗа двама заподозрени, наказателният съд е наложил по-леки мерки за неотклонение. \r\nДействайки по искане на прокуратурата за преследване на организираната престъпност и корупция, Основният наказателен съд в Скопие прие предложението на прокуратурата и разпореди мярка за задържане за 30 дни за осем лица и две по-леки мерки за неотклонение във връзка с новооткритото разследване за злоупотреби чрез отчуждаване на държавна земя за строеж. \r\nСпоред разследването,  десетте лица, заподозрени в злоупотреба с служебно положение и власт и един за неетична работа в служба, са нанесли щети на бюджета от 2,6 милиона евро.  Юлиян Марков", "date": "2019.06.29", "title": "„Канал 5“(Македония): Съдът разпореди 30 дни арест за арестуваните висши функционери на ВМРО-ДПМНЕ"}
{"url": "http://www.focus-news.net/news/2019/06/29/2675325/", "text": "Бокс: Българският боксьор Даниел Асенов остана със сребърно отличие на Европейските игри в Минск в категория до 52 кг. Във финала българинът отстъпи с 1:4 съдийски гласа на испанеца Габриел Ескобар. По-рано днес Станимира Петрова спечели златния медал при жените в категория до 57 килограма.", "date": "2019.06.29", "title": "Спорт: Даниел Асенов остана със сребро в бокса"}
{"url": "http://www.focus-news.net/news/2019/06/29/2675327/targovishte-remontirat-se-patishtata-ot-obshtinskata-mrezha-v-grada.html", "text": "Започна възстановяването на общинския път, преминаващ през село Вардун, в посока от село Пролаз към село Черковна. Това съобщиха от  Община Търговище . Отсечката е с дължина от 1.3 км. В момента се извършва студено фрезоване на настилката, след което ще бъде извършено и цялостно преасфалтиране. Пред приключване пък са дейностите по ремонта на общинския път от границата между общините Търговище и Омуртаг, до село Божурка. Там цялостно е преасфалтирана отсечка от 1,9 км. Предстои възстановяването на хоризонталната маркировка в участъка. Средствата за ремонта на двата общински пътя са в размер на 765 000 лв. За ремонта на пътя към село Божурка те са 430 500 лв., а за този, преминаващ през Вардун – 334 500 лв. Ремонтите са предвидени в капиталовата програма на Община Търговище за 2019 г.", "date": "2019.06.29", "title": "Търговище: Ремонтират се пътищата от общинската мрежа в града"}
{"url": "http://www.focus-news.net/news/2019/06/29/2675330/sliven-vse-po-malko-knigi-se-izdavat-v-oblastta.html", "text": "19 книги с тираж 3 хил. и 3 брошури с тираж хиляда броя са издадени през 2018 г. в областта. Това съобщиха от  Териториалното статистическо бюро . В сравнение с 2017 г. броят на издадените заглавия на книги намалява с 24.0%, а средният тираж на една книга за областта през 2018 г. е 150 броя, като през предходната година е бил 238. Броят на издадените заглавия на брошури също намалява с 62.5% през отчетната година, като средният тираж  на една брошура за областта е 400 броя. \r\nВ област Сливен относителният дял на броя на книгите е 0.2% спрямо общия брой за страната, а броят на брошурите – 0.3%. През 2018 г. е издаван 1 регионален вестник с годишен тираж 4.9 хиляди. Спрямо предходната година броят на вестниците остава непроменен, а тиражът им намалява с 2.0%. Спрямо годишния тираж на регионалните вестници общо за страната относителният дял на област Сливен е 0.03%.", "date": "2019.06.29", "title": "Сливен: Все по- малко книги се издават в областта"}
{"url": "http://www.focus-news.net/news/2019/06/29/2675326/trima-lekari-i-posrednik-byaha-obvineni-za-uchastie-v-prestapna-grupa-za-falshivi-telk-ove-obzor.html", "text": "След като в петък Специализираната прокуратура и ГДБОП извършиха действия по разследването на действаща на територията на София организирана престъпна група осигурявала ТЕЛК-решения на здрави лица срещу подкупи, в събота ангажираните институции дадоха повече подробности за случая. Стана ясно, че в много кратки срокове в петък са задържани четири лица, на които в събота са повдигнати обвинения. На същите са взети мерки за неотклонение за 72 часа с оглед осигуряването им в неделя пред Специализирания съд, когато ще бъде внесено искане за вземане на постоянна мярка за неотклонение. Лицата са привлечени за участие в организирана престъпна група от началото на януари тази година, до вчера включително. Целта на тази група е била искането и получаването на подкупи, с цел осигуряване на експертни решения за над 50% инвалидност. Двама от участниците имат обвинения за извършен подкуп. Информацията предостави наблюдаващият прокурор Евгения Деянова.  \r\nПовече за членовете на организираната престъпна група даде разяснения говорителят на Специализираната прокуратура Сийка Милева. Тя уточни, че става въпрос за четирима души. „Това са трима лекари, двама от които са председатели на две ТЕЛК комисии. Едната ТЕЛК комисия е в 28-мо ДКЦ, а другата е във Втора многопрофилна болница за активно лечение – София, по известна като Втора градска болница. Третият лекар, който е участник в организираната престъпна група е психиатър, управител на медицински център\", обясни тя. \"Участникът с основна роля в извършването на престъпната дейност е лицето посредник между лекарите и лицата, които са желаели да се снабдят с такива неистински телкови решения. Това е лице от български произход, осъждан и криминално проявен. Легално той се занимава с търговия в магазин за дрехи на територията на Женския пазар, където работи заедно със съпругата си. Неофициално той е известен сред работещите на Женския пазар, както и сред лица от ромски произход, че може да осигури срещу заплащане ТЕЛК решение с над 50 % трудова инвалидност. Този човек е изградил доверени отношения с лични лекари, с лекари от различни специалности и с председатели на ТЕЛК комисии на територията на София“, поясни Милева. Дали има и други лица в престъпната група, информация предоставиха от ГДБОП. „Тепърва ще се изясняват и други лица, съпричастни към престъпната дейност на групата за фалшиви ТЕЛК в София“, каза ст. комисар Любомир Янев, зам.-директор на ГДБОП.  \r\nДоказателствата по случая са събирани от януари 2019 г. Подробности за доказателствената част даде зам.-главният прокурор Иван Гешев. Той  обясни, че доказателствата за фалшиви ТЕЛК-ове в София са преки, тъй като служител на МВР се е представил за клиент и е минал по цялата верига на престъпната група. Той допълни, че в София са установени над 100 такива случая, извършени от тази организирана престъпна група. „Вие ще ни питате колко вероятно такива случая може да е извършила тази група, никой не може да ви каже. Реално колко са извършени и колко са минали по този канал да го наречем престъпен, никой не може да каже. Това е още едно потвърждение на всичко това, което ви казах за десетките и стотици милиони левове, които изтичат в посоки, но не в правилните. Ние не сме съвсем бедна държава, просто се разхищава обществен ресурс“, изтъкна заместник-главният прокурор. \r\nДеница КИТАНОВА", "date": "2019.06.29", "title": "Трима лекари и посредник бяха обвинени за участие в престъпна група за фалшиви ТЕЛК-ове (ОБЗОР)"}
{"url": "http://www.focus-news.net/news/2019/06/29/2675322/kipar-vdigna-zaloga-v-iztochnosredizemnomorskiya-energien-konflikt-obzor.html", "text": "Никозия издаде навигационен телекс (НАВТЕКС) в петък, с който запази за военноморски учения някои части от изключителната си икономическа зона (ИИЗ), където се очаква  да хвърли котва вторият сондажен кораб на Турция „Явуз“, за да започне проучване за въглеводороди. \r\nСпоред  Kathimerini , навигационният телекс е издаден за части от блокове 2 и 3 от 1 до 10 юли. \r\nТурция изпрати сондажният кораб в кипърската ИИЗ в началото на май, където по-късно той започна проучвания. Миналата седмица „Явуз“, придружен от военни кораби, отплава за района на полуостров Карпас, Североизточен Кипър, и ще е там в началото на юли. \r\nИзданието припомня, че именно в Блок 3 се намира предполагаемо находище на газ, към което се беше насочил съд на италианската компания „Ени“ през февруари миналата година, но бе блокиран от турската флота. \r\nKакто съобщава  Sabah , „Явуз“ плава през Егейско море и трябва да достигне залива на Фамагуста след три седмици, когато ще започне проучвателни дейности на 3000 метра дълбочина и се очаква да се срещне с другия турски сондажен кораб, който оперира в района „Барбарос Хайреддин“ през август. \r\nВестникът отбелязва също, че сондажният кораб „Фатих“ се движи на запад от Кипър, придружаван от две турски военни фрегати и три канонерки. Той ще проучва и в района на юг от острова, където гърците киприоти твърдят, че са дали права за сондиране на италианската компания Ени, чийто кораб също е ескортиран от турска военна фрегата. \r\nТурция, единствената страна, която признава т.нар. Турска Република Северен Кипър, настоява, че опитите на Никозия да провежда едностранни сондажи за въглеводороди нарушават правата на турската част на разделения остров. В редовните си изявления по темата, от Анкара са категорични , че са решени да защитават интересите си с всички средства. \r\nТурция обмисля да разположи очакваните през юли руски зенитно-ракетни системи С-400 по южното си крайбрежие, съобщава  Bloomberg , като се позовава на четири различни източника, запознати с въпроса. \r\nКакто отбелязва американската агенция, „далекобойните С-400, които ще бъдат доставени в рамките на няколко седмици, ще увеличат драстично военните възможности на Турция в Източното Средиземноморие, където тя е замесена в спор с члена на Европейския съюз Кипър за контрола над залежите на природен газ в крайбрежните води на острова\". „Ако бъде одобрено, южното разполагане ще изпрати силно послание към съперниците и съюзниците на Анкара, че тя е решена да защити своята сигурност и икономически интереси“, добавят източниците. \r\nМестоположението може да бъде край първата атомна електроцентрала в Турция, която Русия строи в Аккую, на средиземноморското крайбрежие, твърдят източниците на „Блумбърг“. \r\n„Турция разглежда С-400 като възпиращ фактор, за да защити енергийните си интереси в Източното Средиземноморие, където ескалиращото напрежение може да застраши връзките на Турция със САЩ“, заяви Мехмет Сейфетън Ерол, ръководител на изследователския институт в Анкара ANKASAM , „Тя се чувства все по застрашена в Средиземноморието от подкрепата на САЩ и Израел за Кипър“. Европейският съвет,  излезе с изявление миналата седмица, в което осъди действията на Турция и заяви, че ще обмисли какви мерки да предприеме в отговор. \r\n„Европейският съвет изразява сериозна загриженост относно настоящите незаконни сондажни дейности на Турция в Източното Средиземноморие и изразява съжаление, че Турция все още не е отговорила на многократните призиви на ЕС за прекратяване на подобни дейности“, се казва в изявлението. \r\nФранция е чувствителна към „трудностите“ на Кипър със съседна Турция и подкрепя опитите на Никозия да накара Анкара да спре незаконните сондажи за газ край бреговете му, заяви изтъкнат френски сенатор в петък, цитиран от  AP . \r\nКакто предава  Cyprus News Agency ,  председателят на комисията за външни работи и отбрана на американския Сенат Кристиян Камбон е заявил, че и Франция, и Европейският съюз са срещу действията на Анкара.  Той подчерта решимостта на Париж да защитава лицензите за газови проучвания край Кипър на енергийната компания Total. \r\n„Катимерини“ пише, че Никозия прави всичко по силите си, за да осигури участието на \"Тотал\" в блокове, които вече са лицензирани за италианската Eni, както и консорциум от италианската компания и KOGAS.Гърция също така награди Total  в четвъртък с лиценз за проучвателни дейности край остров Крит. \r\nНещо повече, както съобщава  politis.com.cy , в средата на май министрите на отбраната на Република Кипър и Франция Савас Ангелидис и Флоранс Парли са се съгласили френският флот да използва военноморската база в Мари. В официално съобщение, цитирано от уебсайта, те „потвърдиха в писмена форма намерението на двете страни да си сътрудничат с оглед укрепване на военния капацитет на Република Кипър и за широко стратегическо сътрудничество в полза на военноморските сили“ на двете държави. \r\nФренският министър потвърди силната подкрепа на страната си за Никозия и осъди дейностите на Турция, които, според нея, нарушават международното право и суверенните права на Кипър. \r\nСпоред информацията, Кипър и Франция ще съфинансират изграждането на нова докинг зона на военноморската база Евангелос Флоракис в Мари, за да направят възможен достъпа на по-големи кораби. Работата по модернизирането на съоръжението вече е започнала. Оперативният център на френските военни кораби ще бъде самолетоносачът \"Шарл де Гол\", който патрулира Източното Средиземноморие. Отвъд океана , американските конгресмени Тед Дойч и Дейвид Цицилин от Демократите и Гус М. Билиракис от Републиканците представиха на 19 май двупартийния, двукамарен Закон за партньорство за сигурност и енергийно партньорство от 2019 г., за да подчертаят и подкрепят растящото сътрудничество в Източното Средиземноморие между Израел, Гърция, и Кипър, съобщи „Катимерини“ \r\nСенатор Боб Менендес от Демократите, член на комисията по външни отношения на Сената и сенатор Марко Рубио от Републиканците представиха законопроекта в Сената. \r\nТой ще разшири участието на САЩ в регионалните енергийни дейности, включително чрез създаването на енергиен център за Източното Средиземноморие в САЩ, подпомагане на разработването на наскоро открити находища на природен газ и участие във Форума за газ за Източното Средиземноморие, където не е поканена Турция. \r\n„Това би подобрило и сътрудничеството в областта на отбраната с държавите от региона, включително чрез разрешаване на помощта за сигурността на Гърция и премахване на съществуващо ембарго върху продажбата на оръжие на Република Кипър. Законодателството също така дава ясно да се разбере, че Конгресът на САЩ няма да си затваря очите за регионалната агресия на Турция или провеждането на политики, които застрашават интересите на САЩ и техните партньори“, коментира вестникът. \r\nНа 28 май отново „Катимерини“ съобщи, че американският Сенат е гласувал за премахване на десетилетното оръжейно ембарго срещу Кипър и за отрязване на Турция от американската програма за изтребители F-35. \r\nМерките бяха приети чрез Националния закон за оторизация на отбраната в проектобюджета за 2020 г. чрез изменение, въведено от сенатора от Демократическата партия Боб Менендес, като то е подобно на версия, която бе представена от конгресмена-демократ Дейвид Цицилин в Камарата на представителите и ще бъде гласувана в следващите няколко дни. \r\nРедакция:", "date": "2019.06.29", "title": "Кипър вдигна залога в Източносредиземноморския енергиен конфликт (ОБЗОР)"}
{"url": "http://www.focus-news.net/news/2019/06/29/2675351/sport-zapochna-prodazhbata-na-bileti-za-macha-na-ludogorets-v-budapeshta.html", "text": "Футбол: Продажбата на билетите за мача на Лудогорец с Ференцварош в Будапеща стартира в понеделник, съобщиха от клуба. Двубоят от първия квалификационен кръг на Шампионската лига е на 10-ти юли от 20,00 часа местно време. Цената на един билет е в размер на 9 евро. ПФК Лудогорец разполага с 1273 места в сектора за гости на стадион Groupama Arena. Билетите ще се продават от клуба, а ще се получават на място пред сектора за гости на стадион „Групама“.", "date": "2019.06.29", "title": "Спорт: Започна продажбата на билети за мача на Лудогорец в Будапеща"}
{"url": "http://www.focus-news.net/news/2019/06/29/2675331/snezhana-stoimenova-sdruzhenie-hora-i-traditsii-dobrovolchestvoto-e-edno-ot-nay-tsennite-neshta-v-nasheto-savremie.html", "text": "Доброволчеството е едно от най-ценните неща в нашето съвремие. Това каза за  Радио „Фокус“ – Пирин  Снежана Стоименова, зам.-председател на сдружение „Хора и традиции“. Тя отбеляза, че точно поради тази причина в проекта  „Обредна култура от региона на Брежани – наследство и съвременност“, одобрен от Национален фонд „Култура“, който ще реализират, могат да се включат хора от цялата страна. „Сдружение „Хора и традиции“ работи вече 10 години. През това време показахме, че сме големи привърженици и носители на доброволческата идея. За нас доброволчеството е едно от най-ценните неща, особено когато говорим за млади хора, които желаят да изследват и да се запознаят на терен с ценностите, които има българският народ. Много ще се радваме ако някой прояви самоинициатива и участва в нашия проект. За нас е много важно хората, които ще участват да припознаят идеята и да я доразвият по нататък“, каза още Стоименова. Тя отбеляза, че по проекта техни партньори ще бъдат експерти от Регионален исторически музей – Благоевград и отдел „Краезнание“ на Регионална библиотека „Димитър Талев“. „Тук е мястото да кажа, че много благодарим на партньорството, което имаме от страна на музея и библиотеката и лично на техните ръководители, които прегърнаха нашата родолюбива идея. Самите те са големи родолюбци. Отдел „Краезнание“ на Регионалната библиотека е едно изключително широко и неизползвано от нас до този момент духовно пространство. Може би, там някъде, както казва ѝ проф. Динчев, има неща, за които не знаем, а бихме могли да използваме. Затова преди да започнем нашето обстойно проучване на терен ще направим една библиографска справка за това какво има налично и какво има описано, защото голяма част от носителите на традициите вече са си отишли“, отбеляза Стоименова. Според нея съвременните носители на традициите ги има и те се радват, че започват този проект в момент, в който все още има потенциални носители на информация. „Затова партньорството ни с музея и библиотеката е ценно. В РИМ – Благоевград има много добри експерти, които ще ни бъдат изключително полезни при прилагане на методологията за издирване и обобщаване на информацията. В крайна сметка не е нужно да „откриваме топлата вода“, когато това вече е направено. Ние изцяло ще се доверим на специалистите, на експертизата на големите звена в областта на краезнанието, защото ни се иска максимално да постигнем един много висок продукт, който ще се печати и ще има възможност да бъде популяризиран както в музея, така и в библиотеката“, коментира Стоименова. По думите ѝ всичко това ще даде възможност по-широк кръг от хора да се докоснат до уникалните традиции, които има региона на Брежани. \r\nЛивия НИНОВА", "date": "2019.06.29", "title": "Снежана Стоименова, сдружение „Хора и традиции“: Доброволчеството е едно от най-ценните неща в нашето съвремие"}
{"url": "http://www.focus-news.net/news/2019/06/29/2675333/vmro-dpmne-vlastta-v-panika-arestuva-i-presledva-funktsioneri-na-vmro-dpmne.html", "text": "Властта в паника арестува и преследва функционери на ВМРО-ДПМНЕ, заяви опозиционната партия в изявление, цитирано от македонският телевизионен канал  “24 Вести“ .  \r\n„Терорът и политическото преследване няма да бъдат забравени. Всяка злоупотреба ще бъде преразгледана, а участниците в нея - сценаристите и на извършителите, ще бъде търсена отговорност“, реагира опозиционната ВМРО ДПМНЕ, след като бившият министър на транспорта и съобщенията Миле Янакиевски, заедно със седем други заподозрени, сред които Димитър Димовски, член на Изпълнителния комитет на ВМРО ДПМНЕ и Деян Митревски, председател на общинския комитет на партията в община Аеродрум, получиха 30 дни задържане за неправомерна дейност. Опозиционната партия казва, че управляващата партия и Заев губят позиции и потъват в престъпност, като оказват натиск върху институциите. \r\n\"Арестът и задържането на Димитър Димовски и Деян Митевски е акт на страх от СДСМ в очите на все по-малката подкрепа, която гражданите им дават. Прокуратурата на Зоран Заев и съдебната власт не действаха вчера по закон, а политически и по заповед. Заев се нуждаеше от театър, за да отклони вниманието от корупцията и неработоспособността, което също бе потвърдено от неговите сътрудници, които решиха да се оттеглят от криминалното управление, за да запазят имиджа си“,  каза Игор Божиновски - член на изпълнителния комитет на ВМРО ДПМНЕ. \r\nБившият премиер и бивш лидер на ВМРО-ДПМНЕ Никола Груевски, който се намира в Будапеща написа изявление в социалната мрежа „Фейсбук“. Той казва, че с арестите правителството иска да разсее обществеността от рекета, престъпността, безработицата и предателството. Бившият министър на транспорта Янакиевски и други са обвинени, че чрез незаконни договори за продажба на 4 атрактивни държавни парцела са ощтили държавата за над 2,6 млн. Евро. Става дума за проекта „Испански стъпала” и хотели на кея на Вардар. Досега Янакиевски е обвинен в най-малко 5 дела от Специализираната прокуратура и има две разследвания от Прокуратурата за преследване на организираната престъпност.  Юлиян Марков", "date": "2019.06.29", "title": "ВМРО-ДПМНЕ: Властта в паника арестува и преследва функционери на ВМРО-ДПМНЕ"}
{"url": "http://www.focus-news.net/news/2019/06/29/2675349/the-times-mi5-shte-razsledva-opitite-za-vliyanie-na-rusiya-v-britanskata-politika.html", "text": "МИ5 започна разследване на руска лобистка кампания за проникване в британската политика, която е била подкрепена от висш консервативен депутат, пише британският вестник  The Times . \r\nБен Уолъс, министърът на сигурността, предаде доказателства на разузнавателните служби за операция за влияние, включваща сър Хенри Белингам, един от официалните търговски представители на премиера. \r\nЛобистите, чийто краен източник на финансиране е неясен, призовават британските власти да предприемат действия срещу Александър Шчукин, руски олигарх. Той е под домашен арест в Сибир заради много обвинения в корупция, но се смята, че голяма част от богатството му остава в Обединеното кралство, извън обхвата на руската държава. \r\nВестникът е научил, че Белингам е подкрепил кампанията, ръководена от руски адвокат, на когото е забранено да практикува във Великобритания, режисьор с връзки с Кремъл и милионер, живеещ в Америка. Тяхната цел е била да започне разследване за богатството на зетя на Шчукин, който живее в Лондон, както и да го лишат от британското му гражданство и да бъдат депортиран в Русия. \r\nБелингам, депутат от Северозападен Норфолк, се обърна към министъра на сигурността през март и го помоли да повдигне въпроса за богатството на Шчукин в Националната агенция за престъпност. Подобно писмо е изпратил и до Министерството на вътрешните работи. \r\nИзтеклите имейли разкриват, че той е помогнал на руснаците да осигурят вечеря в парламента и им е дал съвети как да използват неправителствени организации и благотворителни организации за представяне на кампанията в „положителна светлина“. \r\nБелингам е казал на лобистите, че е имал положителни отношения с руския посланик и че е „повече от щастлив да помогне“. Той обаче каза, че не може да бъде публично ангажиран, защото операцията може да „изтече“ и „да се окаже в пресата“. \r\nБелингам отрече злоупотребата и заяви, че не е получавал пари за участието си. Той заяви, че ролята му е \"маргинална\" и е в основата на член на партийната парламентарна група за връзки с Русия. \r\nВъпреки това министърът на сигурността каза, че Белингам се опитва да спечели подкрепата му за кампанията, като лобирал по въпроса в Камарата на общините. \r\nУолъс предупреди: „Всички членове на Камарата на общините и тази на Лордовете трябва да са наясно с правилата на Парламента относно платеното застъпничество и лобиране. Има интереси с дълбоки джобове у нас и в чужбина, които се опитват да придобият влияние. Моят съвет към колегите е да избягват всички руснаци, които носят подаръци.\"  Юлиян Марков", "date": "2019.06.29", "title": "The Times: Mи5 ще разследва опитите за влияние на Русия в британската политика"}
{"url": "http://www.focus-news.net/news/2019/06/29/2675332/veliko-tarnovo-mezhdunaroden-festival-na-istoricheskite-vazstanovki-se-provezhda-v-krepostta-tsarevets.html", "text": "Царевец се върна във времето на Средновековието. До 30 юни, включително, зад стените на крепостта се провежда големият Международен фестивал „Средновековен Търновград”. Това съобщиха от пресцентъра на  Община Велико Търново . Над 140 реконструктори от пет държави – България, Италия, Украйна, Сърбия и Румъния пресъздават бита, ежедневието, културата и традициите, войнското дело и уменията по времето на Второто българско царство и Европа в периода XII-XIV век. Специален акцент е поставен върху кулинарията. \r\nФестивалът бе официално открит тази сутрин с представяне на всички групи, а веднага след това последва възстановка на завръщането на Иван Асен II на Царевец, прогонването на узурпатора Борил от средновековния столичен Търновград, след което най-славният търновски цар заема престола.  \r\nКметът на Велико Търново Даниел Панов посети големия форум, поздрави участниците и разгледа всички шатри. Панов подчерта, че за кратко време фестивалът се е утвърдил като едно от най-интересните събития в културния календар на града, привличащ участници и посетители както от цяла България, така и от чужбина. „Културният туризъм не включва само посещенията на една местност – крепост или друг паметник на културата, но и съпреживяване на историята, на духа на миналото, дори на ежедневието на нашите предци. Това става чрез фестивали като „Средновековен Търновград”, чрез исторически възстановки, концерти, чрез всяко едно събитие, което вдъхва живот на паметниците на културата”, коментира Панов. \r\nРеенакторите показват тайните на различни занаяти - горещо и студено коване, точиларство, обработка на кожа, производство на пергамент и хартия, монетосечене, дърворезба, ножарство, грънчарство и керамика, различни методи на тъкане. Посетителите могат да участват в стрелби с лък и арбалет, да се забавляват със средновековни игри, музика и танци. \r\nПриготвянето на войнска и манастирска кухня, аристократични гозби и храни с лечебни свойства също е във фокуса на фестивала. Организирани са кулинарни демонстрации на старинни рецепти и технологии от периода XII-XIV век. Посетителите могат да вкусят говеждо задушено, византийска леща със свинско в бял сос, средиземноморска рибена чорба, маринована скумрия по манастирски, пушена пъстърва в мъх, ечемичен хляб, дивечова яхния, кюфтенца с боровинки, средновековна арабска кухня и др. Специално внимание е отделено на войсковата храна и на средновековната диетология и лечебните свойства на билките и подправките. Всеки може да опита медовина и бира по старинни рецепти. Специална презентация, посветена на българската кухня през Средновековието, направи доц. Иван Лазаров от Великотърновския университет. Повече от 30 години той изследва средновековната българска кулинария. Под негово ръководство се проведе практически урок по кулинарна история, в който се включиха ученици от Професионалната гимназия по туризъм „Д-р Васил Берон“ в старата столица.   \r\nНай-мащабният средновековен фестивал в България е организиран от Община Велико Търново, Регионалния исторически музей и Национално дружество ”Традиция” – Регионален клон Велико Търново. Достъпът до средновековния фестивал на Царевец е свободен, ще се заплаща само входната такса за архитектурно-музейния резерват. С вход свободен за крепостта ще са вечерните събития до 21.30 часа.", "date": "2019.06.29", "title": "Велико Търново: Международен фестивал на историческите възстановки се провежда в крепостта Царевец"}
{"url": "http://www.focus-news.net/news/2019/06/29/2675350/d-r-sotir-ivanov-im-petrich-teatarat-na-herakleya-sintika-e-bil-neshto-mnogo-znachitelno-za-dalgite-kulturni-traditsii.html", "text": "Откриването на театъра на античен град Хераклея Синтика е особено важно за нас. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. Той припомни, че през 2018 г. е било направено LIDAR проучване, което всъщност представлява лазерно ортофото заснемане. „Бяха проучени около 10 кв. км, но на самото заснемане няма категоричен отговор на въпроса – къде се намира театъра на Хераклея Синтика. От друга страна гъстотата на архитектурата и на урбанизационната система е такава, че ние може да имаме различни предположения, но няма как да бъдем сигурен къде е театъра. Едно е сигурно – той е бил нещо много значително не само заради надписите, които откриваме, не само заради театралните маски, които намерихме още през 2007 година, но и заради много дългите културни традиции в Хераклея Синтика“, каза още Иванов.  \r\nТой уточни, че в града е имало население, със сериозни финансови възможности. „Предполагаме, че театърът е представлявал един особен център за града и е направен с необходимите грижи. Имаме различни предположения, но категорично не може да бъдем сигурни. Между другото Хераклея Синтика представлява сериозно предизвикателство не само за екипа на доц. д-р Людмил Вагалински, но и като цяло за археолозите по света, защото това е един град, който в продължение на 1 100 години е съществувал, имал е много интензивен живот. Всичко, което откриваме изисква проучване, тоест нашата работа е и малко детективска“, посочи Иванов. Той отбеляза, че в същото време, имат огромната отговорност не само да проучат, но и да представят обекта във вид, в който в действителност е съществувал по време на възхода на града, а това наистина е предизвикателство. „Това е интересно и за посетителите, защото когато показваме експозиция на открито – ние ги приканваме да си представят града като жив, с преустройванията му, с различните архитектурни планове като жив организъм. За посетителите е особено интересно, заради интерпретациите, които сами могат да направят. Това определено засилва интереса към миналото, прави те съпричастен и активен проучвател, дори само с едно посещение“, увери Иванов. \r\nЛивия НИНОВА", "date": "2019.06.29", "title": "Д-р Сотир Иванов, ИМ – Петрич: Театърът на Хераклея Синтика е бил нещо много значително за дългите културни традиции"}
{"url": "http://www.focus-news.net/news/2019/06/29/2675353/veliko-tarnovo-novi-15-sluchaya-na-varitsela-registriraha-zdravni-inspektori-ot-oblastta-za-sedmitsa.html", "text": "Нови 15 случая на варицела регистрираха здравни инспектори от областта за седмица. Данните са за периода 17-26 юни, а пациентите са седем от община Велико Търново, трима от Горна Оряховица и петима от Лясковец. Това съобщават за  Радио „Фокус“ – Велико Търново  от Регионалната здравна инспекция в града. За предходната седмица са отчетени още и три случая на скарлатина – в старата столица, както и един на туберкулоза – отново в областния град. Туберкулозата е хронично инфекциозно заболяване, което засяга главно дихателните органи (90 % от случаите). Развиват се и извънбелодробни форми със засягане на други органи и системи (лимфни възли, централна нервна система, сърце, очи, кожа, органи на коремната кухина, кости и стави, уро-генитална система и други). Тя е лечима и предотвратима, но все още е една от основните причини за заболеваемост и смъртност по света, особено в страните от Азия и Африка. \r\nЗа периода са регистрирани и трима заболели от ентероколити, както и три случая на остри респираторни заболявания. \r\nЛуиза ТРАНЧЕВА", "date": "2019.06.29", "title": "Велико Търново: Нови 15 случая на варицела регистрираха здравни инспектори от областта за седмица"}
{"url": "http://www.focus-news.net/news/2019/06/29/2675356/blagoevgrad-40-iskaniya-za-naznachavane-na-rabota-na-nepalnoletni-litsa-sa-postapili-v-direktsiya-inspektsiya-po-truda-prez-may.html", "text": "40 искания за назначаване на работа на непълнолетни лица са постъпили в дирекция „Инспекция по труда“ – Благоевград през месец май. Това каза за  Радио „Фокус“ – Пирин  Славянка Симитчийска, директор на дирекцията. По думите ѝ от тях са отказани 3, тоест дадените разрешения са 37. Симитчийска уточни, че причините за това да не бъде разрешено на непълнолетно лице да работи могат да бъдат различни, но най-често става дума за неналичие на всички необходими документи. „Изискванията за назначаване на непълнолетни лица на работа бяха съкратени до минимум, като в момента документите, които се изискват са 5 или 6“, каза още Славянка Симитчийска. Тя добави, че работодателите се възползват от възможността да назначават непълнолетни лица на работа, като през летните месеци броят на подадените заявления се увеличава. За май има само 1 отказ от тяхна страна за даване на разрешение за работа на непълнолетно лице не поради липса на определени документи, а заради естеството на самата работа. „Въпросният отказ касаеше желание на непълнолетно лице да работи в отрасъл „Растениевъдство“ и то с машина за пръскане на препарати, а според наредбата такъв вид дейност не може да се упражнява от лица под 18-годишна възраст“, отбеляза Симитчийска. Тя коментира също, че по-голямата част от непълнолетни лица, които биват наемани от работодателите работят в сферата на ресторантьорство и продажби. \r\nЛивия НИНОВА", "date": "2019.06.29", "title": "Благоевград: 40 искания за назначаване на работа на непълнолетни лица са постъпили в дирекция „Инспекция по труда“ през май"}
{"url": "http://www.focus-news.net/news/2019/06/29/2675355/sdsm-nikola-gruevski-vse-oshte-e-lider-na-vmro-dpmne.html", "text": "Никола Груевски все още е лидер на ВМРО-ДПМНЕ, заявиха от управляващата партия СДСМ в отговор на изявленията на лидера на ВМРО-ДПМНЕ Християн Мицковски и бившият лидер на партията и бивш премиер Никола Груевски, цитира изявлението македонското електронно издание  “Плюс Инфо“ . \r\n„В ВМРО-ДПМНЕ нищо не се променя, функционирането на правовата държава е най-големият проблем за Християн Мицковски, според изявление на СДСМ. \r\n„Християн Мицковски, седнал в белия дворец, символ на престъпността и корупцията, още веднъж потвърди най-големия му проблем - функционирането на правовата държава и Специализираната прокуратура. Само това го мъчи Християн Мицковски, не е сигурен, не може да защити престъпленията на режима, престъпленията на ВМРО-ДПМНЕ и неговите сътрудници. Не може да се сравнява  ВМРО-ДПМНЕ и режима, който опустоши страната през последните 11 години с положителните промени във всички сфери през последните две години. СДСМ и Зоран Заев за почти две години са вдигнали страната, икономиката се разраства, от заробена държава сме станали ярък пример в региона. ВМРО-ДПМНЕ създаде режим, отдалечи страната от НАТО и ЕС. СДСМ осигури членство в НАТО за две години, най-положителния доклад на ЕК и ясна препоръка“, се казва в изявлението. \r\nОт СДСМ заявяват, че \"както в международен, така и във вътрешен план за 2 години е направено повече, отколкото през последните 11 години.\" \r\n„Икономиката, например от спада и -1.8% по време на ВМРО-ДПМНЕ, е нараснала до 4.1% за 2 години. Заплатите бяха увеличени с 2 хил. денара (65 лева) и пенсиите за над 800 денара (25 лева). Рекорден е размерът на чуждестранните инвестиции и те се отразяват и в международните доклади. Напредъкът е характеристика на СДСМ, изолацията и регресията, престъпността и корупцията са характерни за ВМРО-ДПМНЕ“, се казва в изявлението. \r\nДобавя се, че „за да се ускори този напредък, СДСМ продължава да се променя. Само във ВМРО-ДПМНЕ нищо не се променя, това е същата партия, в която Никола Груевски все още е шеф ”. \r\n„Ето защо Мицковски се страхува от промените, очаква ново поражение въпреки желанието за предсрочни избори, което е само за вътрешна употреба, притеснен за позицията на партията. Мицковски така се изсилваше и на предишните избори, но ги загуби. ВМРО-ДПМНЕ и Християн Мицковски загубиха на президентските избори и загубиха в предсрочните  местни избори в Охрид и Ново село. Мицковски и ВМРО-ДПМНЕ могат да се подготвят за ново поражение на следващите избори. Северна Македония продължава да се движи напред, Мицковски и ВМРО-ДПМНЕ остават назад“, се казва в изявлението.  Юлиян Марков", "date": "2019.06.29", "title": "СДСМ: Никола Груевски все още е лидер на ВМРО-ДПМНЕ"}
{"url": "http://www.focus-news.net/news/2019/06/29/2675359/sport-iran-pobedi-balgariya-v-plovdiv-i-povede-v-klasiraneto-v-ligata-na-natsiite.html", "text": "Волейбол: Иран победи България с 3:0 гейма (25:23, 25:23, 25:21) в зала „Колодрума“ в Пловдив и поведе в класирането в Лигата на нациите. Иран си осигури класирането за финалната шестица на Лигата в Чикаго след вчерашния си успех над Сърбия с 3:1 гейма, а днес предложи отново качествена игра и стигна до успеха. България заема 13-то място .В другия мач в Пловдив САЩ победиха Сърбия с 3:1 гейма. В неделя нашите излизат срещу Сърбия в 20:40 отново в Пловдив.", "date": "2019.06.29", "title": "Спорт: Иран победи България в Пловдив и поведе в класирането в Лигата на нациите"}
{"url": "http://www.focus-news.net/news/2019/06/29/2675352/api-vremenno-dvizhenieto-po-patya-veliko-tarnovo-ruse-v-uchastaka-polikraishte-samovodene-e-ogranicheno-v-dvete-posoki-poradi-katastrofa.html", "text": "Временно движението по път I-5 Велико Търново - Русе в участъка Поликраище - Самоводене е ограничено в двете посоки поради ПТП. Движението се регулира от \"Пътна полиция\". Това съобщиха от  Агенция „Пътна инфраструктура“ . \r\nТежкотоварните автомобили изчакват на място, докато обходния маршрут за леките автомобили е Поликраище - Първомайци - през с. Първомайци - I-5 и обратно.", "date": "2019.06.29", "title": "АПИ: Временно движението по пътя Велико Търново - Русе в участъка Поликраище - Самоводене е ограничено в двете посоки поради катастрофа"}
{"url": "http://www.focus-news.net/news/2019/06/29/2675358/the-guardian-tereza-mey-prizova-za-prozrachno-razsledvane-na-smartta-na-dzhamal-hashogi.html", "text": "Министър-председателят на Великобритания Тереза Мей проведе двустранна среща с Мохамед бин Салман в събота в кулоарите на форума на Г-20 в Осака, преди тя да се оттегли през юли, пише британският вестник  The Guardian . \r\nТереза Мей е изразила загриженост относно убийството на Джамал Хашоги и хуманитарната цена на конфликта в Йемен по време на среща с престолонаследника на Саудитска Арабия. \r\nВисш правителствен служител заяви, че Мей е призовала за открит и прозрачен процес по случая със саудитския журналист, убит в Истанбул, и подчерта важността на отношенията между Великобритания и Саудитска Арабия. \r\n\"Отчитайки отговорността за убийството на Джамал Хашоги, премиерът каза, че съдебният процес трябва да бъде открит и прозрачен\", заяви висш  служител, добавяйки, че двамата са \"завършили, съгласявайки се с важността на двустранните отношения\" и за \"регионалната стабилност\".  \r\nХашоги бе брутално убит в саудитското консулство в Истанбул през октомври миналата година. Рияд твърди, че нападението е „бандитска операция“ и е изправило няколко души пред съда зад затворени врати. Но доклад на специален докладчик на ООН наскоро установи, че Хашоги е бил \"жертва на умишлена, предварително планирана екзекуция, извънсъдебно убийство, за което отговаря държавата Саудитска Арабия\". \r\nОтносно конфликта в Йемен, представителят каза: „Премиерът потвърди необходимостта да продължи работата за намиране на политическо решение за прекратяване на конфликта, който причинява значителни хуманитарни страдания.“ \r\nИзносът на оръжие на Обединеното кралство за Саудитска Арабия бе обявен за незаконен от апелативния съд по-рано този месец поради неуспеха на правителството да оцени потенциалното хуманитарно въздействие на използването на оръжия в Йемен. \r\nПредавайки решението, сър Теренс Еъртън, заяви, че министрите „не са направили ясни оценки дали саудитската коалиция е извършила нарушения на международното хуманитарно право в миналото, или по време на конфликта в Йемен, и не са направили опит в тази посока ”. \r\nООН нарече конфликта в Йемен най-тежката хуманитарна криза в света, като през февруари оцени, че 17 700 цивилни са загинали и 3,3 милиона души са били принудени да избягат. \r\nМинистърът на международната търговия Лиъм Фокс заяви, че правителството ще обжалва решението.  Юлиян Марков", "date": "2019.06.29", "title": "The Guardian: Тереза Мей призова за прозрачно разследване на смъртта на Джамал Хашоги"}
{"url": "http://www.focus-news.net/news/2019/06/29/2675361/sport-taylar-frits-specheli-turnira-v-iystbarn.html", "text": "Тенис: Тайлър Фриц спечели първата си титла в турнирите от веригата на АТП, след като в изцяло американски финал на трева в Ийстбърн, Великобритания победи Сам Куери с 6:3, 6:4. Срещата продължи един час и две минути. За победата си в турнира Фриц ще вземе 118 хиляди долара от наградния фонд и от понеделник за първи път ще влезе в топ 40 на ранглистата при мъжете.", "date": "2019.06.29", "title": "Спорт: Тайлър Фриц спечели турнира в Ийстбърн"}
{"url": "http://www.focus-news.net/news/2019/06/29/2675354/veliko-tarnovo-petima-sa-postradali-pri-katastrofa-na-patya-mezhdu-selata-polikraishte-i-samovodene.html", "text": "Петима души са пострадали при катастрофа на пътя Велико Търново - Русе, в района между селата Самоводене и Поликраище. Това съобщиха за  Радио \"Фокус\"- Велико Търново  от ОДМВР- Велико Търново. Инцидентът е станал между два леки автомобила. Сигналът е получен в 20.59 часа. Причините за произшествието са в процес на изясняване. Екипи на полицията пренасочват леките автомобили през село Първомайци, а тежките изчакват на място. \r\nЛуиза ТРАНЧЕВА", "date": "2019.06.29", "title": "Велико Търново: Петима са пострадали при катастрофа на пътя между селата Поликраище и Самоводене"}
{"url": "http://www.focus-news.net/news/2019/06/29/2675360/the-independent-tereza-mey-zayavi-che-mozhe-da-ostane-deputat-do-sledvashtite-parlamentarni-izbori.html", "text": "Британският премиер Тереза Мей може да напусне поста си следващия месец, но в същия момент тя заяви, че не изключва да остане в парламента и след следващите общи избори, пише британският вестник  The Independent . \r\nМeй вече е разкрила, че възнамерява да остане депутат в избирателния район на Беркшир в Мейдънхед, след като на 24 юли предаде на премиера Борис Джонсън или Джереми Хънт. \r\nНо нейните коментари показват, че тя може да стане и първият премиер след Джеймс Калахан, кандидатирал се в следващите избори след като е напуснал високия пост. \r\nЗапитана за бъдещите си планове по време на посещението си в Япония за срещата на върха на Г-20 в Осака, тя каза: „Със сигурност ще продължа да работя като депутат от Мейдънхед. Ще остана в парламента и ще служа на моите собствени избиратели. \r\n\"Очаквам следващите избори да бъдат през 2022 г. и не съм изключила възможността да участвам в следващите избори.\" \r\nТя същевременно отхвърли предположенията, че може да служи в администрацията на бъдещия премиер. \r\nТя често говори за удовлетворението, което получава от работата в избирателните райони, и е добре позната с усърдното си посещение на местни събития и посвещението си към разговори с местните жители. \r\nОще един мандат ще й позволи да закръгли 30 години като депутат в Камарата на общините. \r\nАко Мей се яви на следващите избори, тя ще наруши модела, последван от повечето от последните й предшественици. \r\nГордън Браун остана за депутат в Къркълди и Каудбийнт в продължение на пет години, след като напусна Даунинг стрийт през 2010 г., но рядко се виждаше в Камарата на общините и не се яви на общите избори през 2015 година. \r\nТони Блеър напусна като депутат за Седжфийлд същия ден, след като се оттегли  като премиер през 2007 година. \r\nКакто сър Джон Мейджър, така и Маргарет Тачър останаха до следващите избори, след като загубиха премиерския пост, оставяйки Джеймс Калахан от лейбъристите като последния бивш премиер, който се яви на нови избори. \r\nСлед като загуби от Тачър на изборите през 1979 г., той остава като депутат от Лейбъристката партия до 1987 г., прекарвайки в Камарата на общините 42 години.  Юлиян Марков", "date": "2019.06.29", "title": "The Independent: Тереза Мей заяви, че може да остане депутат до следващите парламентарни избори"}
{"url": "http://www.focus-news.net/news/2019/06/29/2675357/veliko-tarnovo-edin-e-zaginal-v-katastrofata-na-patya-mezhdu-selata-polikraishte-i-samovodene.html", "text": "Един е загинал в катастрофата на пътя Велико Търново - Русе, в района между селата Самоводене и Поликраище. Това съобщиха за  Агенция \"Фокус\"  от  ОДМВР- Велико Търново . Според първоначалната информация при инцидента пострадалите са петима. Единият от тях е бил ранен тежко и е починал. Четирима пострадали са транспортирани за преглед в болница. Катастрофата е станала между три леки автомобила.", "date": "2019.06.29", "title": "Велико Търново: Един е загинал в катастрофата на пътя между селата Поликраище и Самоводене"}
{"url": "http://www.focus-news.net/news/2019/06/29/2675362/aleksandar-vuchich-hashim-tachi-znae-che-sanyat-na-vseki-albanets-nyama-vrazka-s-realnostta.html", "text": "Сръбският президент Александър Вучич отхвърли изявлението на косовския президент Хашим Тачи за обединението на Прешевската долина с Косово - \"мечтата на всеки албанец\" като нереалистична, цитира димите му македонското електронно издание  “МКД“ . \r\nТачи заяви по-рано, че обединението на трите южни сръбски общини - Прешево, Буяновац и Медведжа с Косово, е мечта за всеки албанец. \r\n„Е, добре, това е история от преди две-три години. Историята няма връзка. По всякакъв начин. Той не може да постигне това, то няма нищо общо с реалността. Това е за техните вътрешни политически нужди. Той и Харадинай доказват кой е по-голям националист. Хората от тази част на Сърбия не трябва да се тревожат за това, нито другите граждани на Сърбия. Аз не съм някой, който се бие в гърдите, но хората знаят, че съотношението на силите не се измерва“, каза Вучич. \r\nТвърденията, че в Северно Косово няма недостиг на храна, че има всичко и че там се страхуват повече от сръбските заплахи, отколкото  от албанците и че те са изнудвани да изтеглят стоките, Вучич каза, че не е чел медиите, които са писали подобни неща. \r\n\"Логично е да говорят същото като Харадинай и Тачи. Нищо ново. Вече повече от година има синхронизирани действия за представяне на сърбите от север като престъпници. Сърбите имат свои представители. Ако там е толкова хубаво, бих искал тези, които го пишат, да отидат там, а не да пишат от Белград ”, каза Вучич.  Юлиян Марков", "date": "2019.06.29", "title": "Александър Вучич: Хашим Тачи знае, че „сънят на всеки албанец“ няма връзка с реалността"}
